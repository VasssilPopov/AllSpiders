{"url": "http://www.focus-news.net/news/2018/03/07/2497021/gabrovo-astronomicheskata-observatoriya-organizira-nablyudenie-na-malak-parad-na-planetite.html", "text": "Габровската астрономическа обсерватория организира наблюдение на „малък парад на планетите“. След 5.00 часа на 8 март всички желаещи ще могат да се полюбуват на космическата атракция. Това съобщиха за Радио „Фокус“ – Велико Търново от Астрономическа обсерватория и планетариум - Габрово. В ранните утринни часове, преди изгрева на слънцето, се наблюдават три ярки планети – Сатурн, Марс и Юпитер, видимо подредени в една права линия. От Астрономическата обсерватория посочват, че в това явление няма нищо мистично, но то е съчетано с намаляващата Луна, която в продължение на няколко дни ще се придвижва между планетите.\r\nСатурн прилича на ярка жълтеникава звезда и се наблюдава в съзвездието Стрелец. Марс се различава лесно със своя оранжево-червен блясък в съзвездие Змиеносец, а най-голямата планета – Юпитер – е в съзвездието Везни. Парадът на планетите може да се наблюдава и с невъоръжено око, но от габровската обсерватория канят всички любители на астрономията да се присъединят към тях. Единственото условие да се наблюдава добре атракцията е времето да бъде ясно.\r\nЛуиза ТРАНЧЕВА", "date": "2018.03.07", "title": "Габрово: Астрономическата обсерватория организира наблюдение на „малък парад на планетите“"}
{"url": "http://www.focus-news.net/news/2018/03/07/2497049/reuters-frantsiya-shte-globyava-kompanii-ako-ne-premahnat-razlikata-v-zaplashtaneto-mezhdu-polovete.html", "text": "Франция ще глобява компании, ако не премахнат разликата в заплащането между половете, предава Reuters.\r\nФренските компании имат три години, за да заличат тази разлика, след което ще бъдат заплашени от глоби, предвиждат плановете на френския премиер Едуард Филип, които бяха представени на работодателите и синдикатите в сряда.\r\nПравителството заявява, че мъжете са платени с девет процента повече средно от жените, въпреки, че от 45 години съществува закон за равно заплащане за една и съща работа.\r\nСпоред плановете компаниите с повече от 50 служители ще трябва да инсталират специален софтуер, който да следи за разлика в заплатите. Юлиян Марков", "date": "2018.03.07", "title": "Reuters: Франция ще глобява компании, ако не премахнат разликата в заплащането между половете"}
{"url": "http://www.focus-news.net/news/2018/03/07/2497019/expresmk-makedoniya-prez-2017-godina-makedoniya-e-posetena-ot-blizo-milion-turisti-balgarite-sa-nay-mnogobroynata-grupa-chuzhdentsi.html", "text": "Броят на туристите, които са посетили Македония през 2017 г., е достигнал близо милион, или по-точно - 998 841 души, с 16,6 на сто повече спрямо предходната година, отбелязва скопската електронна медия Expres.mk. \r\nПрез разглеждания период броят на вътрешните туристи бележи ръст от 6,3%, достигайки до 368 247 души. Същевременно се наблюдава увеличение на броя на чуждестранните туристи - през миналата година югозападната ни съседка е посетена от 630 594 чужденци, или с 23,5% повече, в сравнение с 2016 г., \r\nБроят на нощувките се е увеличил с 12,8%, достигайки 2,77 млн., \r\nСамо през декември миналата година е отчетен ръст от 22,6 на броя на туристите, посетили Македония спрямо същия месец на 2016 г. Техният брой е бил 51 599 души, 32 891 от които - чужденци. \r\nОт общия брой чуждестранни туристи през декември, по-голямата част или 20,9% са от България, следвана от Гърция (12,8%) и Сърбия (9,3%).", "date": "2018.03.07", "title": "Expres.mk (Македония): През 2017 година Македония е посетена от близо милион туристи, българите са най-многобройната група чужденци"}
{"url": "http://www.focus-news.net/news/2018/03/07/2497022/daily-sabah-prezidentite-na-iran-i-turtsiya-obsadiha-situatsiyata-v-siriya-v-ramkite-na-telefonen-razgovor.html", "text": "Турският президент Реджеп Тайип Ердоган е провел телефонен разговор със своя ирански колега Хасан Роухани в сряда, по време на който е била обсъдена ситуацията в Сирия и усилията да се наложи хуманитарно примирие за блокираната Източна Гута, пише вестник Daily Sabah.\r\nДвамата лидери са подчертали нуждата техните страни, заедно с Русия, да спомогнат за налагането на примирие в Сирия, пише изданието. Освен това Ердоган и Роухани са съгласни, че е нужно незабавно влизане в сила на примирието за блокирания, контролиран от бунтовници анклав Източна Гута. По-рано в сряда Съветът за сигурност на ООН проведе заседание на закрити врата, в рамките на което е била обсъдена нуждата приетата в края на февруари резолюцията за 30-дневно спиране на огъня в Сирия да бъде приложена незабавно и напълно, след като по-рано от ООН съобщиха, че голяма част от доставки за Източна Гута, включващи храни и медикаменти, са били свалени от хуманитарния конвой от сирийските власти.  \r\nИзданието отбелязва, че двамата лидери освен това са обсъдили предстоящата на четвърти април среща между Турция, Иран и Русия в Истанбул, което е продължение на преговорите в Астана.  : Цанко Цолов", "date": "2018.03.07", "title": "Daily Sabah: Президентите на Иран и Турция обсъдиха ситуацията в Сирия в рамките на телефонен разговор"}
{"url": "http://www.focus-news.net/news/2018/03/07/2497016/nachalnoto-uchilishte-v-selo-sokolovo-v-obshtina-karnobat-shte-bade-zakrito-ot-novata-uchebna-godina-poradi-lipsa-na-detsa.html", "text": "Началното училище в село Соколово в община Карнобат ще бъде закрито от новата учебна година поради липса на деца, каза за Радио „Фокус“-Бургас кметът на Общината Георги Димитров. По думите му в селото живеят около 160 души, а ниската раждаемост е от 5-6 години. „Оказа се, че от селото има само едно дете, което ходи на училище. Районът е сборен. За първи клас догодина ще имаме три деца. През следващите пет години ще имаме 15 от 1-ви до 4-ти клас. Повечето деца пътуват от Карнобат“, каза още кметът. Извършени са съвместни проверки с представители на РУО-Бургас, които са показали, че в учебното заведение са записани 65 деца, но реално се учат 32 деца от ромски произход. „Правят се изкуствени работи. Децата не са в България, а ние ги водим, че са на училище. Не е целесъобразно. Учебният процес не отговаря на съвременните изисквания. Създали сме много по-добри условия в училището в Карнобат. Осигурен е и транспорт“, каза още Димитров. След закриването на учебното заведение, учителите ще могат да работят в Карнобат. Сградата, която е в сравнително добро състояние, ще се използва за социални услуги.\r\nВ 30 населени места в общината няма положителен естествен прираст. Извън Карнобат има две основни училища. Едното е в село Екзарх Антимово с около 120 деца, а другото е в село Кликач с близо 70 деца. „И там тенденциите не са добри, но засега няма да се закриват“, каза още Димитров.\r\nМария РУСЕВА", "date": "2018.03.07", "title": "Началното училище в село Соколово в община Карнобат ще бъде закрито от новата учебна година поради липса на деца"}
{"url": "http://www.focus-news.net/news/2018/03/07/2497027/smolyan-mezhdu-150-lv-i-650-lv-se-prodavat-razlichnite-vidove-tsvetya-za-8-mi-mart.html", "text": "Между 1,50 лв. и 6,50 лв. се продават различните видове цветя за 8-ми март, установи проверка на Радио „Фокус“ – Смолян. Десетки търговци продават готови букети с цветя на главната улица в Смолян, по спирките и пред по-големите институции в града. Най-евтини са зюмбюлите и карамфилите, които се продават по 1,50 лв. Герберите са на цени между 3,50 и 4,50 лв., а розите по 6,50 лв. Според продавачите, търсене има както на по-евтините, така и на по-скъпите цветя за празника. Интерес има и към малки саксии с цветя, в които има предимно теменужки и други цъфтящи растения. Цените при тях варират от 3,50 лв. до 6 лв. за брой. В цветарските магазини в града се правят и индивидуални букети, с цветя по желание на клиента, като към тях може да се опакова и подаръкът за 8-ми март.\r\nНели ГЕРГЬОВСКА", "date": "2018.03.07", "title": "Смолян: Между 1,50 лв. и 6,50 лв. се продават различните видове цветя за 8-ми март"}
{"url": "http://www.focus-news.net/news/2018/03/07/2497025/tornos-news-gartsiya-halkidiki-e-vodeshta-destinatsiya-za-srabskite-turisti.html", "text": "Гръцкият полуостров Халкидики е водеща дестинация при избора на почивка на сръбските туристи, отбелязва специализираният икономически портал Tornos News. \r\nПредимствата на почивката на Халкидики бяха представени в павилиона на Националната организация по туризъм на Гърция в рамките на международно изложение в сръбската столица Белград, което се проведе в края на месец февруари. От редакцията подчертават, че дестинацията е много популярна сред сърбите, \r\nЗа повишения интерес към Халкидики и утвърждаването му като най-предпочитано от сръбските туристи място за лятна почивка допринасят водещите туристически агенции, които промотират оферти за отдих на гръцкия полуостров. От наличните данни за 2017 г. става ясно, че през миналата година Гърция е била посетена от 850 хил. сръбски туристи. През 2018 г. се очаква техният брой да нарасне с 15%.", "date": "2018.03.07", "title": "Тоrnos News (Гърция): Халкидики е водеща дестинация за сръбските туристи"}
{"url": "http://www.focus-news.net/news/2018/03/07/2497026/kmetat-na-obshtina-shumen-lyubomir-hristov-se-sreshtna-s-predstaviteli-na-balgaro-shveytsarskata-programa-za-satrudnichestvo.html", "text": "Кметът на община Шумен Любомир Христов се срещна днес с Ролан Питон, ръководител на Швейцарския офис за сътрудничество към Посолството на Швейцария в България и с ръководители на Швейцарската агенция за развитие и сътрудничество. Това съобщиха от пресцентъра на Общината. Заедно с представители на централното координационно звено по Българо-швейцарската програма делегацията е на посещение в Шумен в рамките на годишната среща по програмите на Българо-швейцарската програма за сътрудничество. Интегрираният проект за насърчаване на социалното включване на ромите и други уязвими групи – „Взаимодействието с общността – фактор за по-добро бъдеще и успешна интеграция” е един от проектите, по които Община Шумен работи. Той стартира през октомври, 2016 г. и се очаква да приключи през април, 2019 г. Общата му стойност е 723 656 лв., като 533 682 лв. е швейцарското съфинансиране и се реализира по Програма ЗОВ (Здраве и образование за всички), която подпомага социалното включване на роми и други уязвими групи в рамките на Българо-швейцарската програма за сътрудничество. Партньори по проекта на Община Шумен са Шуменският университет „Епископ Константин Преславски”, Детска градина „Пролетна дъга”, Основно училище „Хр.Ботев” – с. Ивански, ДКЦ 1 и СКЦ.  Кметът Любомир Христов посочи, че образованието е приоритет в работата на неговия екип и благодари на швейцарската страна за подкрепата, която оказва на българските общини за подобряване условията на живот, за осигуряване на по-добър достъп до образование, здравеопазване и социалната интеграция на хората от уязвимите групи. Основната цел на проекта е да даде равен старт на рисковите групи. Щастливи сме, че усилията за приобщаване на ромската общност вече дават резултати и вие ще го видите на място при посещението ви в детската градина „Пролетна дъга“, в училищата и здравната служба на с. Ивански. Учителите и родителите на децата са мотивирани, защото са убедени, че образованието е задължително условие за успешната реализация на техните деца. От името на швейцарската страна ръководителят на офиса за сътрудничество към Посолството на Швейцария в България Ролан Питон изрази задоволство от напредъка по проекта, който по неговите думи е представителен за България, защото дейностите по него вървят успешно. Ролан Питон изрази надеждата, че добрата съвместна работа с Община Шумен ще продължи. Програмата на швейцарската делегация продължава с посещение в ДГ „Пролетна дъга“, ОУ „Хр. Ботев“ и здравната служба в с. Ивански. Освен с проекта на Община Шумен по Програма ЗОВ делегацията от Швейцария ще се запознае на място с напредъка по друг проект в Общината, изпълняван с швейцарско финансиране – въвеждането на система за разделно събиране и изхвърляне на опасни битови отпадъци. Пет общини, включително Шумен трябва да изградят центрове за събиране и временно съхраняване на опасни битови отпадъци.", "date": "2018.03.07", "title": "Кметът на община Шумен Любомир Христов се срещна с представители на Българо-швейцарската програма за сътрудничество"}
{"url": "http://www.focus-news.net/news/2018/03/07/2497017/ramzan-kadirov-padaneto-na-helikoptera-v-checheniya-e-prichineno-ot-silen-poriv-na-vyatara.html", "text": "Хеликоптерът Ми-8, принадлежащ на граничната служба на Чечения, се е разбил заради силен порив на вятъра, заяви лидерът на Чечения Рамзан Кадиров в една от социалните мрежи, предава ТАСС. \r\nСпоред съобщението на Кадиров, хеликоптерът е летял ниско. „Когато вертолетът се е намирал на около 2 метра от земята, се е появил силен порив на вятъра, който е замъглил машината“, обясни Кадиров. По неговите думи, в този момент двама от намиращите се вътре хора са успели да скочат от хеликоптера, който впоследствие се е разбил \"падайки в пропаст\" от 150 метра височина. Кадиров разкри също така, че на мястото са намерени пет тела, както и двама души в критично състояние, единият от които по-късно е починал. Състоянието на другия е по-добро, и ако здравето му позволи, той ще бъде прехвърлен в московска болница, поясни още чеченският лидер. : Цанко Цолов", "date": "2018.03.07", "title": "Рамзан Кадиров: Падането на хеликоптера в Чечения е причинено от силен порив на вятъра"}
{"url": "http://www.focus-news.net/news/2018/03/07/2497029/drebni-hishtnitsi-sa-podplashili-gnezdyashtite-pelikani-v-rezervata-srebarna.html", "text": "Набези на дребни хищници – лисица и чакал са наблюдавани през почивните дни в колонията на къдроглавия пеликан в резервата „Сребърна“ и са изплашили птиците. Това съобщиха от Регионалната инспекция по околната среда и водите – Русе. Животните са достигнали до гнездящите птици  по леда. Не е известно дали хищниците са изяли намиращи се в гнездилището яйца, предвид неблагоприятните метеорологични условия – ниски температури, комбинирани с обилни валежи от сняг, дъжд и вятър. Няма данни да са уловени възрастни птици. След разтопяването на леда и наличие на практическа възможност за достъп, охранителите в резервата ще влязат с лодка в езерото и ще направят оглед и оценка на щетите в пеликанската колония. В момента в колонията се наблюдава един млад  екземпляр. Останалите птици вероятно са по поречието на река Дунав в търсене на храна.  Експертите очакват с повишаване на температурите и разтопяването на снега и леда, както и  покачване на водното ниво, птиците да се завърнат и гнездовия сезон да бъде възобновен. Основание за това дава фактът, че аналогична ситуация вече се е случвала преди около 10 години, както и  че кожните торби на птиците са силно зачервени, което е признак за повишена хормонална и копулационна активност. Повторните опити за загнездване биха съвпаднали с обичайния период за начало на гнездовия сезон. Поради необичайно високите температури през месеците декември 2017 г. и януари 2018 г. пеликаните  се завърнаха в гнездовата колония още през декември и скоро след това започнаха изграждане на гнезда и размножаване.", "date": "2018.03.07", "title": "Дребни хищници са подплашили гнездящите пеликани в резервата „Сребърна“"}
{"url": "http://www.focus-news.net/news/2018/03/07/2496766/lovech-do-1700-chasa-shofyorite-tryabva-da-se-dvizhat-s-povisheno-vnimanie-i-saobrazena-skorost-po-pat-i-4-s-sopot-paten-vazel-ablanitsa-poradi-remontni-deynosti.html", "text": "До 17.00 часа шофьорите трябва да се движат с повишено внимание и съобразена скорост по път I-4 с. Сопот - пътен възел Абланица поради извършване на ремонтни дейности на настилката. Това съобщиха от пресцентъра на Агенция \"Пътна инфраструктура.", "date": "2018.03.07", "title": "Ловеч: До 17.00 часа шофьорите трябва да се движат с повишено внимание и съобразена скорост по път I-4 с. Сопот - пътен възел Абланица поради ремонтни дейности"}
{"url": "http://www.focus-news.net/news/2018/03/07/2497023/prof-aleksandar-marinov-kazusat-chez-nyama-da-e-dalag-serial-no-shte-e-dramatichen-i-barzo-eskalirasht-skandal-bez-pretsedent.html", "text": "Казусът ЧЕЗ няма да е дълъг сериал, но ще е драматичен и бързо ескалиращ скандал без прецедент. Това коментира за вечерния блок „Това е България“ на Радио „Фокус“ проф. Александър Маринов, като уточни, че сделката за продажбата на електроразпределителното дружество може да доведе до падане на правителството, имайки предвид и международния му отзвук. \r\n„В Чехия лавината нараства. Очевидно е, че каквито и конфликти да има с ЧЕЗ, чешкото правителство защитава националните си интереси, така че няма как да играе в полза на България. Днес вече и у нас излезе информацията, че в договора за продажба на електроразпределителното дружество е включена клауза, според която купувачът се ангажира да сътрудничи на ЧЕЗ в процеса на арбитраж, т.е. да сътрудничи срещу българската държава“, уточни проф. Александър Маринов. Според него въпреки че институциите упорито не желаят да се занимаят със същината на разрастващия се проблем, има хора в правителството, които са наясно със сериозността му. Анализаторът уточни, че е силно необходимо изясняване на всичко около сделката за покупка на електроразпределителното дружество, като допълни, че ако нещата са наред, това само ще даде легитимност и ще укрепи позициите на държавата.", "date": "2018.03.07", "title": "Проф. Александър Маринов: Казусът ЧЕЗ няма да е дълъг сериал, но ще е драматичен и бързо ескалиращ скандал без прецедент"}
{"url": "http://www.focus-news.net/news/2018/03/07/2496734/telegraf-sarbiya-reka-morava-prelya-v-uchastaka-y-v-tsentralna-sarbiya-razporedena-e-evakuatsiya.html", "text": "Нивата на водите на повечето реки в Сърбия започва да намалява, но не и това на Морава – реката преля в участъка й в централната част на страната, което наложи разпореждането на евакуация, съобщава белградското електронно издание Telegraf.\r\nСъгласно разпространената информация, нивата на Морава продължават да се покачват близо до град Ягодина. Съобщава се за наводнени домове и за евакуация на пет къщи в община Чичевац.\r\nДали ситуацията ще се нормализира зависи от количеството на снега в планините, скоростта на топенето им и валежите през следващите дни, предупредиха метеоролозите. Местните власти увериха, че са взели превантивни мерки срещу евентуални наводнения, след като в предходните години регионът пострада сериозно от подобни бедствия.Тереза Герова", "date": "2018.03.07", "title": "Telegraf (Сърбия): Река Морава преля в участъка й в Централна Сърбия, разпоредена е евакуация"}
{"url": "http://www.focus-news.net/news/2018/03/07/2496701/blagoevgrad-mokri-i-hlazgavi-sa-na-mesta-patnite-nastilki-v-oblastta.html", "text": "Мокри и хлъзгави са на места пътните настилки в областта. Това съобщи за Радио „Фокус“ – Пирин дежурният служител в Областно пътно управление – Благоевград. Нормално се извършва движението на моторни превозни средства по основните пътни направления – автомагистрала „Струма“ и Главен път Е-79. През нощта няма регистрирани тежки пътни инциденти. Няма затворени пътища в Област Благоевград. Към момента никъде не се извършват ремонти дейности. Прохода Предел е отворен за преминаването на всички видове моторни превозни средства. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.07", "title": "Благоевград: Мокри и хлъзгави са на места пътните настилки в областта"}
{"url": "http://www.focus-news.net/news/2018/03/07/2496733/pss-vav-visokite-chasti-na-planinite-duha-uraganen-vyatar-lavinnata-opasnost-ostava-v-sila.html", "text": "В най-високите части на планината, особено на връх Ботев в Стара планина, има ураганен вятър. Това съобщиха за Агенция „Фокус“ от Планинската спасителна служба (ПСС) при БЧК. Температурите са положителни. Снежната покривка е от 50 см до 1 метър. В планината има навявки. Времето е доста топло. Хората трябва да остават по обработените писти и ако излизат във високите части на планината, трябва да бъдат готови за ураганни ветрове. Туристите да ползват само зимната маркировка. Лавинната опасност остава в сила. Духат много силни югозападни ветрове, така че северните склонове са потенциално много опасни. Лифтовите съоръжения навсякъде работят. Няма инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.07", "title": "ПСС: Във високите части на планините духа ураганен вятър, лавинната опасност остава в сила"}
{"url": "http://www.focus-news.net/news/2018/03/07/2497031/faktor-makedoniya-turistite-tryabva-da-imat-predvid-solenite-globi-v-nyakoi-ot-populyarnite-destinatsii-na-balkanite.html", "text": "Човек очаква с нетърпение отпуската си, за да се отпусне в някой любим курорт. Спестява пари, за да се забавлява максимално. Но безразсъдството лесно може да удари джоба, коментира македонското електронно издание \"Фактор\", като привежда информация за глобите в някои от най-популярните за почивка държави на Балканския полуостров. \r\nВсяка страна има свои собствени закони, а дребни прегрешения като барбекю на място, на което то не е изрично разрешено, или секс на плажа заплашват туристите да се приберат у дома с празен портфейл. \r\nРазгорещяването на страстите между влюбените на брега или във водата по плажовете в Хърватия се счита за нарушаване на обществения ред и се наказва с глоба от 150 евро. Почиващите в Дубровник, една от \"перлите\" на Адриатическото крайбрежие, трябва да имат предвид, че разходките по бански в историческата част на града може да им струват между 66 до 332 евро. \r\nВ съседна Гърция се славят с либералното си отношение към туристите, но в някои отношения границите на търпението им са тънки. Така например купуването на продукти без съответната касова бележка за тях се наказва с глоба до 200 евро. Туристите, които са решили да си вземат нещо за хапване на басейн, около който има бар, се наказват с глоба между 15 и 80 евро. Ако собствениците на ресторанти и други заведения решат да си спестят издаването на касов бон за покупката ви, то санкцията за тях достига до 1000 евро, предава \r\nЕдин от основните проблеми, пред които са изправени туристите в Гърция, особено през летния сезон или по време на дългите уикенди, е намирането на паркинг, особено в по-популярните курорти на южната ни съседка. Но посетителите трябва да бъдат внимателни къде оставят автомобилите си, за да не бъдат неприятно изненадани от наложена глоба и сваляне на регистрационните номера. Глобата за незаконно паркиране в Гърция е 80 евро и може да бъде платена в пощенски клон или в банка. Ако това бъде направено в рамките на 10 дни, сумата се намалява с 50%. \r\nСвалянето на регистрационните табели е по-сериозно неудобство, тъй като собствениците на автомобили може да си ги получат обратно само в работен ден. Това е проблем за почиващите в Гърция през почивните дни и уикендите. \r\nПътуващите в Гърция трябва да имат предвид още, че властите на южната ни съседка налагат солени глоби за пушене в превозно средство, в което има деца. В Турция пък може да ви санкционират със сума от 100 евро за пушене на летищата. \r\nВ Черна гора шофирането след употребата на алкохол се наказва със суми от 70 до 2000 евро.", "date": "2018.03.07", "title": "„Фактор“ (Македония): Туристите трябва да имат предвид \"солените\" глоби в някои от популярните дестинации на Балканите"}
{"url": "http://www.focus-news.net/news/2018/03/07/2496644/predstoyashti-sabitiya-v-stranata-za-7-mart-agentsiya-fokus.html", "text": "***\r\nОт 10.30 часа в библиотеката на „Дондуков“ 2 вицепрезидентът Илияна Йотова ще се срещне с победителките в инициативата „Посланик за един ден“.\r\n***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа в Министерски съвет ще се проведе седмичното правителствено заседание. \r\n***\r\nОт 09.30 часа 3 състав на Софийски градски съд ще заседава по делото срещу Георги К., Петър П., Николай С. и Манчо И., обвинени заради инцидента с падналата сграда на ул. „Алабин“, при който загинаха две момичета. \r\n***\r\nОт 09.30 часа, 15 състав на Софийски градски съд ще се проведе съдебно заседание по делото срещу Роман Л., който е обвинен, че е организирал нападението срещу Алексей Петров – чл. 116 от НК. \r\n***\r\nОт 09.30 часа IV състав в Специализирания наказателен съд ще се проведе съдебно заседание по делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д. и Васил Ф., обвинени в образуване и ръководене на престъпна група. \r\n***\r\nОт 10.00 часа, в сградата на КНСБ, Конфедерацията на независимите синдикати в България и Комисията за равнопоставеността, семейството, жените и децата към КНСБ организират национална конференция на тема „Не на насилието на работното място\". В работата й ще вземат участие: инж. Пламен Димитров, Президент на КНСБ; Росица Димитрова, зам.-министър на труда и социалната политика; Деница Сачева, зам.-министър на образованието и науката; доц. д-р Диана Ковачева, зам.-омбудсман на Република България, както и представители на федерации - основни членове на КНСБ, МОН, МТСП, местната власт и на други държавни институции.\r\n***\r\nОт 10.00 часа на стрелбищния комплекс на Академията на МВР ще се проведе Турнир по стрелба за жени, работещи в системата на отбраната и сигурността. \r\n***\r\nОт 10.00 часа на стрелбищния комплекс на Академията на МВР ще се проведе турнир по стрелба за жени, работещи в системата на отбраната и сигурността. . Награждаването на победителите ще е от 19.00 часа.\r\n***\r\nОт 10.00 часа в сградата на КЕВР на бул. „Княз Дондуков“ 8-10, ет.4, ще се проведе открито заседание за разглеждане на доклад относно заявление с вх. № E-14-07-18 от 13.12.2014 г. от \"Топлофикация Сливен\" ЕАД за одобряване на проект на“Общи условия за продажба на топлинна енергия за битови нужди от \"Топлофикация Сливен\" ЕАД на клиенти в град Сливен\" и на \"Правила за работа с клиентите, потребители на топлинна енергия.\r\n***\r\nОт 10.30 часа в Музея на спортната слава на ЦСКА, бул. „Драган Цанков\" № 3, главният изпълнителен директор на „Български пощи” ЕАД Деян Дънешки ще пусне в употреба издание на тема: „70 години футболен клуб ЦСКА“.\r\n***\r\nОт 11.00 часа в Кулинарната академия HRC (гр. София, бул. Цар Борис III № 59) омбудсманът Мая Манолова ще обяви началото на третото издание на Националната кампания „Великден за всеки – дари празник на баба и дядо“.\r\n***\r\nОт 11.00 часа пред сградата на Министерския съвет ще се проведе национален протест срещу сделката с ЧЕЗ, в който ще участват БСП.\r\n***\r\nОт 11.00 часа в зала „Музейна” на БЧК, бул.”Джеймс Баучер” 76, Българският Червен кръст и Държавната агенция за закрила на детето организират кръгла маса на тема „Децата бежанци и мигранти – представата на обществото за тях“.\r\n***\r\nОт 11.00 часа в Посолството на Гърция в София, ул „Евлоги Георгиев“ 103  ще се проведе пресконференция по повод Дните на Константинос Кавафис в София. \r\n***\r\nОт 11.00 часа в Национален пресклуб на БТА ще се проведе пресконференция по повод старта на 17-тото издание на най-големия кариерен форум в България „Национални дни на кариерата“ 2018.\r\n***\r\nОт 11.00 часа в Посолството на Гърция ще се проведе пресконференция по повод Дните на Константинос Кавафис в София.\r\n***\r\nОт 11.30 часа в Хотел Балкан ще се проведе кръгла маса на високо ниво за равенството между половете. Дами, посланици на девет държави в България, се обединиха с обща инициатива по повод Международния ден на жената. Те ще дадат шанс на млади момичета от цяла България да влязат в ролята на „Посланик за един ден“. Дамите посланици, които участват в инициативата са от Азербайджан, Бразилия, Хърватия, Финландия, Израел, Мароко, Холандия, Южна Африка и Обединеното кралство.\r\n***\r\nОт 12.30 часа в Интер Експо Център заместник-министърът на вътрешните работи Стефан Балабанов ще открие изложението SECURITY EXPO 2018.\r\n***\r\nОт 13.00 часа в сградата на Агенция по вписванията, заседателна зала, ще се проведе пресконференция за представяне на проект „Надграждане на имотния регистър за интеграция с кадастралния регистър и предоставяне на допълнителни е-услуги“.\r\n***\r\nОт 13.30 часа в сградата на КЕВР, бул. „Княз Ал. Дондуков” № 8-10, ет. 4 ще се проведе обществено обсъждане на проект на решение относно изменение на действащи цени на електрическата и топлинната енергия на „Брикел“ ЕАД.\r\n***\r\nОт 13.30 часа ще се проведе заседание на Прокурорската колегия на Висшия съдебен съвет.\r\n***\r\nОт 14.00 часа на ул. „Г. С. Раковски” № 108, ет. 2, зала 4, ще се проведе „ЕНЕРГИЕНФОРУМ1 Предизвикателствата към българската енергетика – съвременни енергийни технологии“. \r\n***\r\nОт 15.00 часа в Технически Университет-София ще се състои празнична среща за дами, вече завършили университета и студентки на тема: „С отпечатък на нежност...“- представяне на инженерна елегантност от и за дамите.\r\n***\r\nОт 16.00 часа в сградата на БТПП, ул.“Искър“9, ет.1, зала А, ще се проведе заседание за активизиране на дейността на Българо-македонската търговско-промишлена палата и учредяването й като отделно юридическо лице по ЗЮЛНЦ.\r\n***\r\nОт 18.00 часа в концертната зала на Националната музикална академия \"Проф. Панчо Владигеров\" лидерът на БСП - София Калоян Паргов ще присъства на Тържествения концерт, посветен на 75-ата годишнина от спасяването на българските евреи.\r\n***\r\nОт 18.00 часа в студио „Прожектиране” в сградата на УАСГ започва работа Първата творческа работилница на тема „Изграждане на бъдеща зала на музикалните изкуства в София“. \r\n***\r\nОт 18.30 часа в „Галерия 900“ ще бъде открита изложба от творбите на финалистите в Конкурса \"Сирни Заговезни\".\r\n***\r\nОт 19.00 часа, в зала 1 на НДК, с най-новия игрален филм на Милко Лазаров - „Áга“, който е копродукция на България, Германия и Франция ще бъде открит 22-рият Международен филмов фестивал „София филм фест”. \r\n***\r\nОт 19.00 часа в Аулата на Софийския университет „Св. Климент Охридски“ с концерт на Смесения хор на Българското национално радио ще бъдат открити честванията на 130-годишнината от създаването на университета. \r\n***\r\nОт 20.00 часа в хотел Best Western Premier Sofia Airport ще се проведа Balkan Business Awards 2018. \r\n***\r\nОт 13.30 часа в Градска библиотека ще се проведе Пътуване във времето с ученици от ПГ „Цар Иван Асен II” и с участието на военния историк Петър Ненков по повод 788-та годишнина от победата на цар Иван Асен II  при Клокотница и 800 години от провъзгласяването му за цар на българите.\r\n***\r\nОт 16.00 часа в ЮЗУ „Неофит Рилски“, зала 114, “ ще се проведе семинар „Средновековно облекло и въоръжение“. \r\n***\r\nОт 19.00 часа в зала „Пейо Яворов“ фолклорен ансамбъл „Родопа“ ще представи най- новия си музикално- танцов спектакъл „Невястата“. \r\n***\r\nОт 7.30 часа пред Съдебната палата ще се проведе „събрание на открито“ на служителите на Главна дирекция “Охрана”.\r\n***\r\nОт 14.30 часа в Културен дом на нефтохимика ще се проведе празничен концерт, посветен на 140-годишнината от Освобождението. \r\n***\r\nОт 12.00 часа в Арт Салона на Радио Варна ще се състои пресконференцията на Европейския музикален фестивал Варна 2018.\r\n***\r\nОт 17.00 часа в малка зала на ХГ „Иван Фунев“ ще се проведат  XXIX Зимни четения „Символи и знаци - закодирани в традиционното народно облекло“. \r\n*** \r\nОт 11.00 часа в РНБ „П.Р.Славейков“ ще бъде открита изложба „Великотърновските благотворителни дружества и изявени жени-общественички“, съвместна проява с  отдел „ Държавен архив“ – В. Търново. \r\n*** \r\nОт 11.00 часа в пресклуба на БТА ще се състои пресконференция на групата съветници от БСП във Великотърновския общински съвет по проблеми, свързани с местната власт.  \r\n*** \r\nОт 17.30 часа в ИЗ „Рафаел Михайлов“ ще бъде открита  Изложба на  Венетка Пейнекова. \r\n*** \r\nОт 17.30 часа в ХГ „Недялко Каранешев“ ще бъде открита „Жената, цветята и природата“ – изложба живопис и представяне на литературното творчество на Петранка Новосад. \r\n*** \r\nОт 18.30 часа в Клуб 7 ще се проведе среща с писателя Петър Пацев. \r\n*** \r\nОт 18.30 часа в НЧ „Напредък-1869“ Драматичен театър - Търговище представя постановката „Не всеки крадец е мошеник“ по Дарио Фо. С участието на Александра Сърчаджиeва, Явор Борисов и др. \r\n*** \r\nОт 19.00 часа в малка зала на МДТ „Константин Кисимов“ ще бъде представен „Г-жа Министершата“ – комедия от Бранислав Нушич. \r\n*** \r\nКомисията за защита на личните данни организира „Разяснителна кампания” относно предстоящото влизане в сила на Общият регламент за защита на данните – General Data Protection Regulation. \r\n***\r\nОт 20.45 часа в голямата зала на кино клуб „Икар” ГЕРБ-Добрич организира допълнителна безплатна прожекция на новия български филм „Привличане“. \r\n***\r\nОт 11.00 часа в заседателната зала на Община Дупница ще се проведе среща с домоуправителите от жк. „Бистрица” във връзка със стартиращите дейности по цялостната рехабилитация на най-големия жилищен квартал. \r\n***\r\nОт 08.00 часа пред Съдебната палата ще се състои протест на служители на „Съдебна охрана” и надзиратели към затвора в Бобов дол. \r\n***\r\nОт 14.00 часа на стадион „Осогово” ще се проведе общинско лекоатлетическо състезание „Лъвски скок”. \r\n***\r\nОт 17.30 часа в Художествена галерия „Владимир Димитров – Майстора” ще бъде открита традиционната изложба „Жени – художнички”.\r\n***\r\nОт 10.00 часа в Пресклуб на БТА – Плевен ще се проведе Пресконференция на инж. Данаил Вълов - кмет на община Червен бряг.\r\n***\r\nОт 09.30 часа в зала 2 на Окръжен съд в Пловдив ще се гледа делото срещу Гюнай М., Георги М и Петър Тр., обвинени за това, че са причинили смърт, като не са оказали спешна медицинска помощ.\r\n***\r\nОт 10.00 часа Кметът на район \"Източен\" Николай Чунчуков, началникът на отдел \"Образование\" в Община Пловдив Донка Щилянова и експерти ще присъстват на официалното откриване на кампанията за здравословно хранене и спорт \"Да сме здрави\". То ще се проведе в ДГ \"Чайка\".\r\n***\r\nОт 11.00 ч. в зала 712 на Областна администрация-Разград ще се проведе среща във връзка с прилагането на Наредба №13/26.08.2016 г. за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекциозни дейности.\r\n***\r\nОт 11.00 часа в Екомузей с аквариум ще бъде открита изложбата „Един различен поглед към река Дунав“.\r\n***\r\nОт 14.00 часа в изложбената зала на Къщата – музей на Алеко Константинов ще се състои награждаването в общинския конкурс, посветен на Баба Марта.\r\n***\r\nОт 09.30 часа Окръжен съд – Шумен ще се проведе съдебно заседание по делото за влаковата катастрофа в Хитрино.\r\n***\r\nОт 10.00 часа ще се състои освещаване на новия комплекс в ДГ “Пролетна дъга”, реновиран по линия на Българо-швейцарската програма за сътрудничество. \r\n*** \r\nОт 11.00 часа в ДКТ „Васил Друмев“ ще се състои пресконференция, на която ще бъдат представени акцентите в програмата за март. \r\n***\r\nОт 12.00 часа пред Съдебната палата ще се състои пореден протест на служители в затворите и от съдебна охрана. \r\n***\r\nВ 12.30 часа официално ще бъде открита обновената Здравна служба в село Ивански, по линия на Българо-швейцарската програма за сътрудничество. В 13.00 часа пред здравната служба в село Ивански е предвидена пресконференция.\r\n***\r\nОт 15.15 часа в ОУ „Св. св. Кирил и Методий“ Управителните съвети на настоятелствата при Обединено училище „Паисий Хилендарски“- Плиска и ОУ „Св. св. Кирил и Методий“ село Царев брод ще проведат съвместно заседание.", "date": "2018.03.07", "title": "Предстоящи събития в страната за 7 март (Агенция „Фокус“)"}
{"url": "http://www.focus-news.net/news/2018/03/07/2496645/pregled-na-osnovnite-temi-v-svetovniya-pechat-agentsiya-fokus.html", "text": "Ключовото постижение на пратениците на южнокорейския президент Мун Джей-ин в Северна Корея е, че двете Кореи положиха основите за облекчаване на напрежението на Корейския полуостров и отвориха възможност за преговори между изолирания режим и САЩ за справяне с ядрената безизходица, коментира южнокорейското издание   Korea Herald.\r\n„Южна Корея и Северна Корея се договориха да проведат междукорейска среща на високо равнище в Дома на мира в Пханмунджом в края на април“  съобщи специалният пратеник на южнокорейския президент след двудневно си пътуване до Пхенян.\r\n„Решението за провеждане на срещата на високо равнище между двете корейски държави в  Пханмунджом  показва \"практическия\" подход на лидера на Северна Корея Ким Чен-ун“, смята от южнокорейския  института „Седжонг“ Чан Чон-сон.\r\nТой също така приветства резултата от срещата , проправила пътя за Южна Корея да се справи със ситуацията на Корейския полуостров по \"стабилен\" начин, предотвратявайки ескалация на напрежението и започвайки да възстановява доверието със Северна Корея.\r\nДруг експерт смята, че това, за което двете Кореи са се съгласили, показа тяхната решителност да поемат въпроса в собствените си ръце, за да се справят с ядрената криза на полуострова.\r\n\"Двете Кореи, които се съгласиха да проведат среща на върха, показват, че са решени да поемат водеща роля в разрешаването на ядрената ситуация на Корейския полуостров\", смята Ко Ю-хван , който преподава Севернокорейски изследвания в университета „Донггук“.\r\n*** Председателят на Конгреса на САЩ Пол Райън заяви, че ще поиска от Белия дом да размисли възможността да наложи вносни мита за стоманата и алуминия към всички страни, а да предприеме „по-хирургичен“ метод за действие, насочен срещу определени страни, като Китай например, пише  New York Daily News.\r\n„Окуражен съм от начина, по който настоящите преговори с Белия дом текат“, заяви Райън. Той е сред най-откритите критици на плана на президента Доналд Трмъп да наложи вносни мита. Същевременно той допълни, че държавният глава има право да осъди страните, извършващи дъмпинг на металите и че някои „със сигурност извършват злоупотреби“. \r\nРайън заяви, че според него „най-умно би било“ Тръмп да се насочи срещу истинските „измамници без да създава условия за съпътстващи щети“.\r\n***  Белият дом съобщи, че президентът на САЩ Доналд Тръмп и канадският министър-председател Джъстин Трюдо са обсъдили двустранната търговия и Северноамериканското споразумение за свободна търговия (НАФТА), пише  Houston Chronicle.\r\nБелият дом съобщи, че по време на разговора Тръмп е поставил ударение, че страната му иска НАФТА, която да е справедлива за всички страни в нея. Споразумението е подписано между САЩ, Канада и Мексико и е възможно условията в него да бъдат предоговорени. Според американския президент при настоящите условия споразумението оставя САЩ с търговски дефицит. \r\nПо-рано Тръмп обяви, че няма да пощади Канада и Мексико от митата, които се готви да наложи върху вноса на алуминий и стомана, при настоящите условия на НАФТА.\r\n***  Португалските власти са обискирали офисите на Бенфика в рамките на антикорупционно разследване срещу служителите на клуба, пише  Washington Post.\r\nОт управата на лисабонския отбор съобщиха, че си сътрудничат с властите.  По-рано правният съветник на тима Пауло Гонсалвес бе задържан за възпиране на провеждането на разследването.\r\nПо-рано тази година президентът на Бенфика Луиш Филипе Виейра бе разследван за корупция, като според обвиненията е давал на властите неправомерен достъп до документация.", "date": "2018.03.07", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/07/2496646/", "text": "Футбол: Завършиха мачовете-реванши от осминафиналната фаза на Шампионската лига. Реал Мадрид победи Пари Сен Жермен с 2:1 в Париж и след 3:1 в първата среща продължава напред към четвъртфиналите с общ резултат 5:2. В другата среща Ливърпул и Порто завършиха наравно 0:0 и след 5:0 за домакините от \"Анфийлд\" в първия двубой в Португалия, те продължават следващата фаза.", "date": "2018.03.07", "title": "Футбол: Завършиха мачовете от Шампионската лига"}
{"url": "http://www.focus-news.net/news/2018/03/07/2497024/afp-siriyskite-pravitelstveni-sili-sa-zavzeli-polovinata-ot-iztochna-guta.html", "text": "Сирийските правителствени военни и подкрепящите ги сили са установили контрол върху половината от територията на държаната от бунтовници Източна Гута, предава AFP, като се позовава на данни от базираната в Лондон Сирийската обсерватория за човешки права. \r\nСпоред нейния директор Рами Абдел Рахман, „силите на режима вече държат повече от 50% от Гута“. Агенцията припомня, че след мащабни бомбардировки, извършени и с помощта на руски военни самолети, силите на Дамаск започнаха операция за превземане на държания от бунтовнически групировки анклав, като все още обаче предстои битката за най-населените части на района.: Цанко Цолов", "date": "2018.03.07", "title": "AFP: Сирийските правителствени сили са завзели половината от Източна Гута"}
{"url": "http://www.focus-news.net/news/2018/03/07/2497020/sled-ubiystvoto-v-plovdiv-rabotna-grupa-shte-izgotvi-promeni-v-tekstovete-za-neizbezhnata-otbrana-v-nakazatelniya-kodeks-obzor.html", "text": "На заседание в Министерски съвет министър-председателят Бойко Борисов разпореди на министрите на правосъдието и на вътрешните работи прецизиране на текстовете, касаещи неизбежната отбрана в Наказателния кодекс. Според него промените трябва да се направят разумно, а не емоционално или под натиска на общественото недоволство, което предизвика случая в Пловдив, при който лекар уби 38-годишен циганин с незаконно притежавано оръжие. Премиерът Борисов настоява за широка дискусия по темата с представители на неправителствени организации, юристи, магистрати. „Не искам повече дебатът да се отлага, защото това е закон, който касае много съдби. Защото е ясно, че е дошло времето за промени, а и темата излиза периодично при всеки подобен инцидент, но да се поддаваме на крайности не съм съгласен. Хората искат справедливост и очакват решения от нас“, заяви по време на заседание в Министерски съвет министър-председателят Бойко Борисов.Министърът на вътрешните работи Валентин Радев посочи, че винаги, когато има случай като този в Пловдив, обикновено се поставя въпросът за неизбежната отбрана и то от двете страни – и от правоприлагащите органи, и от гражданите. „Трябва да се отговори на въпроси от рода на това, кое е неизбежна отбрана, докъде е тя неизбежна, как може да се прилага, какво точно включва - само жилището, в което живеем, или и гаражи и стопански постройки – т.е. все въпроси, на които гражданите искат отговори в Наказателния кодекс“, каза още той и посочи, че трябва да се анализира какво се е променило в държавата, докато тези текстове са работили, и да се направи сравнение и с други държави.Министърът на правосъдието Цецка Цачева обясни, че вече е възложила задача на работна група да предложи промени в текстовете за неизбежна отбрана в Наказателния кодекс, за да се намери най-добрият баланс за защита на личността и имуществото на гражданите без това да води до действия, които биха накърнили други правови принципи и норми. Тя уточни, че до края на месец март ще бъдат подготвени промени в Наказателния кодекс, които ще бъдат подложени на обществено обсъждане. \r\nТемата коментира и главният прокурор Сотир Цацаров, според когото \"промените в Наказателния кодекс за неизбежната отбрана трябва да бъдат правени с мисъл напред, а не за всеки случай на парче\". \"Много ми се иска да вярвам, че искането за промени в Наказателния кодекс ще бъдат извършени след внимателно обмисляне на положенията в наказателното право, на решенията на Конституционния съд в областта на неизбежната отбрана. Спомняме си преди години част от така приети много бързо норми бяха обявени за противоконституционни. Иска ми се да вярвам, че тези призиви за промени в Наказателния кодекс са породени от истинска загриженост за приложението на закона, а не са плод на поредната конюнктура или поредното гонене на случая или са предизвикани от елементи на популизъм\", каза Цацаров.\r\nЦветилена СИМЕОНОВА", "date": "2018.03.07", "title": "След убийството в Пловдив работна група ще изготви промени в текстовете за неизбежната отбрана в Наказателния кодекс (ОБЗОР)"}
{"url": "http://www.focus-news.net/news/2018/03/07/2497028/bsp-i-protestirashtite-sreshtu-sdelkata-s-chez-poiskaha-ostavkata-na-premiera-boyko-borisov-obzor.html", "text": "БСП и протестиращите срещу сделката с ЧЕЗ поискаха оставката на премиера Бойко Борисов. Протестът се проведе пред Министерски съвет, където се събраха стотици хора от цялата страна. Протестиращите блокираха за няколко часа булевардите \"Цар Освободител\" и \"Дондуков\".  Хората скандираха \"Оставка\", \"Мафия\" и \"Бойко\". Те дори се опитаха да връчат мотиви за оставката на правителството, но бяха блокирани от полицейски кордон. До сериозни сблъсъци на протеста не се стигна, а малко след опита си да влязат в Министерски съвет протестиращите започнаха да се разотиват.  По време на протеста гражданите  се включиха  в подписката, организирана от БСП за спиране на сделката с ЧЕЗ.  В протеста се включиха лидерът на БСП Корнелия Нинова, заместник-председателят на БСП Кирил Добрев и депутати от парламентарната група на партията. Там бе и председателят на АБВ Константин Проданов. \r\nКорнелия Нинова се обърна към премиера Бойко Борисов и му каза, че народът е излязъл по улицата и всеки ден си казва думата, а тя е: \"Оставка\". Тя каза на министър-председателя, че иска неговата оставка, защото вместо обещаната стабилност, една година внася само дестабилизация в държавата. „Скъпи българи, промяната е възможна, важно е ние, вие, заедно да я поискаме. Затова се обръщаме днес към всички вас. Вярвайте, не губете надежда. Знаем, че целият преход ви е обезверил. Знаем, че има разочарование от политическата класа. Молим ви, не му се поддавайте. Вярвайте най-вече в собствените си сили, а ние ще дадем на тези сили оня тласък в българския парламент, по българските площади, от който те имат нужда, за да завършат с една победа на народа и неговата воля – за свободна, демократична, развита България“, каза лидерът на БСП. Говорителят на ПГ на \"БСП за България\" Елена Йончева коментира, че ГЕРБ днес разграбват електроразпределението на България, утре това ще бъде \"Топлофикация\", а вдругиден водата. Йончева коментира, че недоволството срещу ЧЕЗ не трябва да се изразява само в социалните мрежи, а на площадите. От БСП заявиха още, че е ясно, че зад Гинка Върбакова стои Бойко Борисов.  \r\nМеждувременно стана ясно, че \"Инерком\" разполага с девет месеца, за да плати сделката за ЧЕЗ след финализирането ѝ. В противен случай чешката компания ще усвои банковата гаранция, издадена за \"Инерком\" от 5 милиона евро.\r\nДеница КИТАНОВА", "date": "2018.03.07", "title": "БСП и протестиращите срещу сделката с ЧЕЗ поискаха оставката на премиера Бойко Борисов (ОБЗОР)"}
{"url": "http://www.focus-news.net/news/2018/03/07/2497030/ria-novosti-savetat-za-sigurnost-izrazi-zagrizhenost-otnosno-humanitarnata-situatsiya-v-siriya.html", "text": "Съветът за сигурност на ООН изрази загриженост относно хуманитарната ситуация в Сирия, след като по-рано в сряда бе проведено извънредно заседание при затворени врати, предава РИА Новости. Председателят на Съвета и постоянен представител на Нидерландия в него Карел ван Остер е заявил, че “членовете на Съвета за сигурност са изразили своята загриженост относно хуманитарната ситуацията, като освен това са обсъдили и примирието, за което Съветът призова с резолюция 2401“. Извънредното заседание е било предложено от Франция и Великобритания. Агенцията припомня, че организацията прие на 24 февруари резолюция, с която призовава за 30-дневно хуманитарно примирие и позволяване на доставка на медикаменти и храна в блокираната Източна Гута, където обаче боевете не се преустановени. \r\nСъветът за сигурност ще разгледа отново резолюцията на 12 март. : Цанко Цолов", "date": "2018.03.07", "title": "РИА Новости: Съветът за сигурност изрази загриженост относно хуманитарната ситуация в Сирия"}
{"url": "http://www.focus-news.net/news/2018/03/07/2496668/tass-obstrelvat-posolstvoto-na-ruskata-federatsiya-v-damask.html", "text": "Обстрелват посолството на Руската федерация, както  и търговското представителство на Русия и Центъра по умиротворяване на враждуващите страни в Дамаск, предава ТАСС.\r\nБунтовници от Източна Гута продължават обстрела на тези сгради. За това е съобщил началникът на Центъра генерал-майор Юрий Евтушенко. По думите на Евтушенко бунтовниците са изстреляли 272 мини и реактивни снаряди по столицата Дамаск през последните десет денонощия, като са убити 13 човека, а са ранени 135. Юлиян Марков", "date": "2018.03.07", "title": "ТАСС: Обстрелват посолството на Руската федерация в Дамаск"}
{"url": "http://www.focus-news.net/news/2018/03/07/2496652/na-kragla-masa-v-parlamenta-byaha-obsadeni-novite-promeni-v-zakona-za-energetikata-davashti-vazmozhnost-na-sektora-da-zaraboti-v-pazarna-sreda-obzor.html", "text": "На кръгла маса в парламента на тема „Предстоящите промени в Закона за енергетиката-стъпка към пълна либерализация на електроенергийния пазар в България“ бяха обсъдени новите промени в Закона за енергетиката, даващи възможност на сектора да заработи в пазарна среда. Председателят на парламентарната енергийна комисия и депутат от ГЕРБ Делян Добрев заяви, че през март ще направят крачка в посока либерализация на пазара и всички производители с преференциални условия, като заводски централи и топлофикации над 4 мегавата, ще продават енергията си на енергийната борса. По думите му общото количество енергия, която ще излезе допълнително на свободния пазар е малко над 4 терават часа. Добрев уточни, че тази стъпка няма отношение към крайната цена на електроенергията. По думите му по предложение на работодателите, съгласувано и със сектора, в края на миналата година са направили малка крачка в посока на либерализация на пазара, като са задължили всички производители да продават свободното количество електроенергия на енергийната борса. Според него резултатите вече са налице. Добрев подчерта, че НЕК има енергия и регулирана квота, която ще бъде определена от КЕВР. \r\nМинистърът на енергетиката в оставка Теменужка Петкова заяви, че трябва да се създаде среда, за да завърши процесът по либерализация на електроенергийния пазар. За българската енергетика е важно да се развива на пазарен принцип. „Пълната либерализация е процес. Промените в Закона за енергетиката, които се разработват, са поредната стъпка към приключването му“, посочи тя. „Процесът ще даде възможност за това секторът да заработи в пазарна среда“, изтъкна министърът и уточни, че един от основните акценти е как ще бъдат защитени най-уязвимите потребители. \r\nПредседателят на КЕВР Иван Иванов подчерта, че промените в Закона за енергетиката разписват всички правомощия на регулатора. По думите му повишаването на количествата на енергия, които ще се търгуват на борсата, променят сериозно ангажиментите на КЕВР. Според него голямото предизвикателство пред регулатора настъпва именно в момента, когато рязко се увеличават количествата, търгувани на борсата. Иванов уточни, че Комисията не може самостоятелно да реши кога да започне разследване с изземване на документация и записи. „Когато се касае за първоначални нарушения, ще се налагат финансови санкции с долна и горна граница по преценка на Комисията. Когато имаме тежко нарушение, тогава се предлагат санкции в размер до 10% от оборота на дружеството нарушител за последната отчетна финансова година“, каза Иван Иванов и добави, че разчита на допълнително финансиране за осъществяването на допълнителните правомощия, които парламентът ще им възложи. По думите му регулаторът би могъл да изпълни тези нови задължения, когато му се създадат и подходящи условия. Той добави, че допълнителното финансиране е необходимо, за да се повиши административният капацитет и да се закупи съответният софтуер. По думите му сътрудничеството между КЕР и КЗК ще бъде задължителна норма. \r\nПредседателят на Асоциацията на индустриалния капитал в България Васил Велев добави, че КЕВР трябва да има инструмент да възпира пазарни манипулации. „Приемането на предлаганите промени в Закона за енергетиката би създало пазар, при който да имаме саморегулация, а не двама държавни производители да продават над 90% от количествата“, посочи той и уточни, че АИКБ подкрепя предложените промени. „Да изоставим популизма и опозиционната деструктивност, за да може промените да са готови и новото качество на пазара да стартира от 1 юни“, призова Васил Велев.\r\nОт своя страна Иван Иванов благодари за това, че работодателските организации са застанали зад искането им за допълнителни финансови средства. „В момента, докато няма друго решение, за нас американските централи са в режима, в който са представени, с цените и количествата, които ще определим в енергийния микс“, коментира още Иван Иванов. \r\nЛюба АЛЕКСИЕВА", "date": "2018.03.07", "title": "На кръгла маса в парламента бяха обсъдени новите промени в Закона за енергетиката, даващи възможност на сектора да заработи в пазарна среда (ОБЗОР)"}
{"url": "http://www.focus-news.net/news/2018/03/07/2496647/rossiyskaya-gazeta-stanaha-izvestni-podrobnostite-za-samoletnata-katastrofa-v-siriya.html", "text": "Станаха известни подробностите за самолетната  катастрофа в Сирия, пише вестник “Российская газета“.\r\nПрезидентът на Руската федерация Владимир Путин е приел доклада на министъра на отбраната Сергей Шойгу за катастрофата на руския военно-транспортен самолет Ан – 26 в Сирия, заявява прессекретарят на държавния глава Дмитрий Песков.\r\n„(Владимир) Путин, намирайки се на работно посещение в Свредловска област е изслушал по телефона доклада на министър Шойгу за катастрофата на самолета  Ан – 26 в близост до авиобазата Хмеймим, президентът е получил най-последната към дадения момент информация“, заявява Песков и добавя, че „президентът на Руската федерация е изразил дълбоки съболезнования на роднините и близките на загиналите в авиокатастрофата , а така също и на личния състав на Министерството на отбраната във връзка със загубата на другари“.\r\nСтава ясно, че самолетът е изпълнявал планов полет на територията на Сирийската Арабска република и по предварителни данни самолетът се е сблъскал със земята на 500 метра от Хмеймим. За разследването на авиокатастрофата е създадена оперативно-следствена група. Главната военна прокуратура е организирала проверка във връзка с авиокатастрофата. Юлиян Марков", "date": "2018.03.07", "title": "„Российская газета“: Станаха известни подробностите за самолетната  катастрофа в Сирия"}
{"url": "http://www.focus-news.net/news/2018/03/07/2496654/spetsializiraniyat-nakazatelen-sad-otchete-poveche-osadeni-litsa-i-razresheniya-za-izpolzvane-na-srs-prez-2017-godina-obzor.html", "text": "Председателят на Специализирания наказателен съд Георги Ушев представи Доклада за дейността на съда през 2017 година. Той обяви, че заместникът му Стоян Тонев е подал молба за освобождаване от поста, а на негово място ще бъде назначена Мариета Райкова. След промените в НПК през 2017 година в Специализирания наказателен съд вече се гледат и делата за корупция по високите етажи на властта. 9 са постъпилите дела за корупция в съда- срещу министрите Дянков и Трайков, Иво Прокопиев и други; срещу министър Даниел Митов и зам.-министъра Христо Ангелички; срещу изпълнителния директор на Фонд „Земеделие“ Мирослав Николов; срещу 9 лица от община Неделино, подсъдими за длъжностни престъпления; срещу съдия Румяна Ченалова; срещу изпълнителния директор на Изпълнителната агенция по рибарство и аквакултури Майдън Сакаджиев; срещу кмета на Павел баня Станимир Радевски; срещу кмета на Пловдив Иван Тотев; срещу зам.-министъра на външните работи Христо Ангелички. Георги Ушев заяви, че щатът на съда трябва да бъде удвоен, защото 19 съдии не биха могли да разглеждат всички дела за организирани престъпни групи, за корупция и за тероризъм. „Това са едни от най-важните дела в държавата“, заяви председателят на СпНС. В съда са постъпили и са образувани 6 957 дела. Спрямо 2016 година те са се увеличили с над 5.73%. Един съдия е получил средно по 385 дела. Най-много са делата за организирани престъпни групи. Съдия Георги Ушев изтъкна, че 97, 53% от разглежданите дела през 2017 година са приключени. Само 175 дела са останали неприключени. 98,92% от делата приключват в срок до 3 месеца. „Делата са с много подсъдими и свидетели, понякога са стотици томове“, коментира Георги Ушев. Най-голямото дело е от 864 тома, в съда е постъпило дело с 414 свидетели. С 15% намаляват прекратените производства и върнатите на Специализираната прокуратура. С 61% се увеличават осъдените лица в сравнение с 2016 година. Най - често налаганото наказание е \"лишаване от свобода\" до 3 години. 2146 са издадените разрешения за използване на СРС през 2017 година. Издадените разрешения, както и отказите за такива, се увеличават спрямо предходната година. „Независимо, че делата са с изключителна правна сложност и под лица, съдиите са работили качествено. Насрочвали са делата в изискуемите сроковете“, заяви председателят на СпНС. Георги Ушев подчерта, че съдиите ще работят за това съдът да си изгради облик като авторитетна и водеща институция в правораздаването, както и за утвърждаване на върховенството на закона.\r\nБиляна ИВАНОВА", "date": "2018.03.07", "title": "Специализираният наказателен съд отчете повече осъдени лица и разрешения за използване на СРС през 2017 година (ОБЗОР)"}
{"url": "http://www.focus-news.net/news/2018/03/07/2496648/afp-donald-tramp-zayavyava-che-evrosayuzat-e-napravil-pochti-nevazmozhen-zhivota-na-amerikanskite-firmi.html", "text": "Президентът на САЩ Доналд Тръмп заявява, че Евросъюзът е направил почти невъзможен живота на американските фирми, предава AFP.\r\n„Европейският съюз е практически много твърд към (фирмите от) САЩ“, казва Доналд Тръмп на съвместна пресконференция с шведския премиер Стефан Льофен в Белия дом. „Те са направили почти невъзможно за нас да правим бизнес с тях, и все пак те ни пращат техните коли и всичко останало в САЩ. Междувременно САЩ „субсидира“ военните в Европа. Европейският съюз не се отнася добре с нас. Това е една много, много нечестна търговска ситуация“, добавя той.\r\nДоналд Тръмп предупреди, че е готов да въведе импортни мита за европейските коли в САЩ, повечето от които се произвеждат от Германия. След като обяви въвеждането на вносни мита от 25 процента върху стоманата и 10 процента върху алуминия, той заявява, че не се страхува от започване на търговски конфликт.  Юлиян Марков", "date": "2018.03.07", "title": "AFP:  Доналд Тръмп заявява, че Евросъюзът е направил почти невъзможен живота на американските фирми"}
{"url": "http://www.focus-news.net/news/2018/03/07/2496649/afp-vissh-sluzhitel-na-beliya-dom-podava-ostavka-v-znak-na-protest.html", "text": "Висш служител на Белия дом подава оставка в знак на протест, предава AFP.\r\nОставка е подал Гари Кон - икономически съветник на президента на САЩ . Той подава оставка в знак на протест срещу решението на президента да предизвика търговска война.\r\n„За мен беше чест да служа на моята страна и да въвеждам икономически политики за увеличаване на икономическия растеж и в полза на американците“, заявява Кон в свое кратко изявление. Юлиян Марков", "date": "2018.03.07", "title": "AFP: Висш служител на Белия дом подава оставка в знак на протест"}
{"url": "http://www.focus-news.net/news/2018/03/07/2496650/izvestiya-katastrofata-na-samoleta-v-siriya-mozhe-da-bade-otdadena-na-tehnicheski-problem.html", "text": "Катастрофата на самолета в Сирия може да бъде отдадена на  „технически проблем“, пише руският вестник „Известия“\r\nВ момента на катастрофата самолетът е изпълнявал маневра, за париране на страничния вятър, при което самолетът подхожда под ъгъл настрани спрямо полосата. Според източници, които са се намирали на един километър от пистата, самолетът там трябва да премине на височина 50 метра, а на 500 метра от пистата на 25 метра височина. По пътя на самолета няма никакви сгради или други препятствия.\r\nВ момента на катастрофата вятърът не е превишавал нормите, указани в ръководството за летателна експлоатация на този модел самолет. Тъй като базата се намира близо до морето – на около 5 километра там винаги духат странични ветрове. \r\nСамолетът е преминал основен ремонт през 2011 година в Русия и има летателен ресурс до 2021 година.  \r\nСпоред експерт, цитиран от вестника вероятната причина е технически проблем, който на такава малка височина и при ниска скорост може да се окаже фатален. \r\nТози модел самолет се произвежда от 1973 година и досега са известни няколко десетки катастрофи с него. Юлиян Марков", "date": "2018.03.07", "title": "„Известия“: Катастрофата на самолета в Сирия може да бъде отдадена на  „технически проблем“"}
{"url": "http://www.focus-news.net/news/2018/03/07/2496660/bbc-kanadski-grazhdanin-e-osaden-na-26-godini-zatvor-v-nyu-york-po-obvinenie-v-terorizam.html", "text": "Канадски гражданин е осъден на 26 години затвор и последваща депортация от съд в Ню Йорк по обвинение в тероризъм, предава BBC.\r\nФарук Халил Мухамад Иса е осъден за осигуряване на финансови средства на тунизийски атентатори самоубийци, отговорни за атентат в Ирак, убил пет американски войници. Петдесетгодишният Халил Иса е дошъл в Торонто през 1993 година като кюрдски бежанец. Арестуван е през 2011 година след разследване на канадските, американските и тунизийските власти.  Той е признал, че е контактувал по електронната поща с двамата атентатори и им е изпратил 700 долара по посредник, за да стигнат до Ирак. Отбелязва се също, че той е казал на майка си през 2009 година, че решил да стане атентатор самоубиец. Юлиян Марков", "date": "2018.03.07", "title": "BBC: Канадски гражданин е осъден на 26 години затвор в Ню Йорк по обвинение в тероризъм"}
{"url": "http://www.focus-news.net/news/2018/03/07/2496657/daily-express-filip-hamand-preduprezhdava-za-poskapvane-na-zaemite-ako-badat-izklyucheni-finansovite-uslugi-ot-sporazumenieto-sas-es.html", "text": "Финансовият министър на Великобритания Филип Хамънд предупреди, че евентуално изключване на финансовите услуги от бъдещото търговско споразумение между Обединеното кралство и Европейския съюз ще доведе до поскъпване на заемите и обедняването на много семейства от двете страни на Ламанша, пише британският вестник Daily Express.\r\nВ последната от предвидените речи на министри от правителството на Тереза Мей по темата Брекзит финансовият министър се очаква да каже: „Искам ясно да кажа, че не само е възможно включването на финансовите услуги в търговското споразумение, но дори е в наш общ интерес това да стане“\r\nТой ще посочи, че и британските и европейските потребители ще пострадат  ако се поставят бариери във финансовия сектор, защото икономиките от двете страни на Английския канал  са тясно свързани. Юлиян Марков", "date": "2018.03.07", "title": "Daily Express: Филип Хамънд предупреждава  за поскъпване на заемите, ако бъдат изключени финансовите услуги от споразумението със ЕС"}
{"url": "http://www.focus-news.net/news/2018/03/07/2496662/tass-sasht-vavezhdat-sanktsii-protiv-severna-koreya-za-izpolzvane-na-himichesko-orazhie.html", "text": "САЩ въвеждат санкции против Северна Корея за използване на химическо оръжие, предава ТАСС.\r\nВ изявлението на Държавния департамент се  указва, че Пхенян е използвал химическо отровно вещество с цел убийството на брата на Ким Чен Ун на 13 февруари миналата година на летището в Куала –Лумпур, Малайзия.\r\n„На 22 февруари САЩ са стигнали до извода, че правителството на Северна Корея е използвало химическо отровно вещество VX за убийството на брата на Ким Чен Нам (брата на Ким Чен Ун)“, заявява говорителят на Държавния департамент Хедър Науърт. Тя подчертава, че „САЩ осъждат използването на химически оръжия за политически убийства“. Юлиян Марков", "date": "2018.03.07", "title": "ТАСС: САЩ въвеждат санкции против Северна Корея за използване на химическо оръжие"}
{"url": "http://www.focus-news.net/news/2018/03/07/2496661/", "text": "Силен вторичен трус разлюля Папуа – Нова Гвинея след земетресението  от 26 февруари, предава AFP.\r\nВ района, засегнат от предишното мощно земетресение е усетен силен афтършок, съобщава премиерът на Папуа – Нова Гвинея Питър О‘Нийл.\r\nНай-малко 67 души са загинали при първото земетресение от 26 февруари, над 500 са ранени, а 17 хиляди са останали без дом по данни на Червения кръст. Помощта все още предстои да достигне до някои от засегнатите райони поради свлачища и продължаващите вторични трусове. Австралия и Нова Зеландия са предложили помощ , а Израел е осигурил 40 електрогенератора. Юлиян Марков", "date": "2018.03.07", "title": "AFP:Силен вторичен трус разлюля Папуа – Нова Гвинея след земетресението  от 26 февруари"}
{"url": "http://www.focus-news.net/news/2018/03/07/2496655/the-guardian-spetsialnite-antiteroristichni-politseyski-sili-poemat-sluchaya-s-otravyaneto-na-sergey-skripal.html", "text": "Специалните антитерористични полицейски сили поемат случая с отравянето на Сергей Скрипал, пише британският вестник The Guardian.\r\nРазследването за евентуално отравяне на бившия руски шпионин Сергей Скрипал  има ново развитие, след като Скотланд Ярд обяви, че го възлага на антитерористичните полицейски сили  и външният министър на Великобритания Борис Джонсън заплаши Русия с „сериозни“  мерки, ако се докаже ролята на Кремъл в случая.\r\nПрипомня се, че Скрипал бе открит в безсъзнание на пейка на обществено място в неделния следобед  заедно с 33-годишната си дъщеря. И двамата се намират в критично състояние в интензивното отделение на лондонска болница, след като са били изложени на контакт с „неизвестно вещество“. Според очевидци двамата са изглеждали „като дрогирани“.\r\nЗаради „необичайните обстоятелства“ антитерористичните сили са се заели със случая. Полицейското присъствие в района е засилено. \r\nСпоред изказването на Борис Джонсън, ако се докаже участието на Кремъл втози случай е възможно Англия да изтегли отбора си от Световната купа по футбол, която трябва да се проведе това лято в Русия. „Мисля, че ще бъде много трудно да си представим, че представянето на Обединеното кралство може да продължи по нормален начин“, заявява той и добавя: „Не знаем какво точно се е случило в Салисбъри, но ако е толкова зле колкото изглежда, това е още едно от множеството престъпления, които можем да  сложим на сметката на Русия. Ясно е, че Русия от много гледни точки е злокачествена и разрушителна сила“.\r\nНапомня се, че Скрипал е бил офицер от руското военно разузнаване  и е бил вербуван от британското разузнаване през 1995 година,  Синът му е починал при неизвестни обстоятелства скоро при посещение в Санкт Петербург. Юлиян Марков", "date": "2018.03.07", "title": "The Guardian: Специалните антитерористични полицейски сили поемат случая с отравянето на Сергей Скрипал"}
{"url": "http://www.focus-news.net/news/2018/03/07/2496651/kommersant-voenno-transporten-samolet-ne-uspya-da-katsne-v-hmeymim.html", "text": "Военно-транспортен самолет не успя да кацне в Хмеймим. Това е най-голямата не-бойна загуба на руската армия в Сирия, пише руският вестник “Коммерсант“ .\r\nСпоред  вестника причината би могла да бъде техническа, но не по-малко вероятно е да е „грешка в пилотирането“, като се уточнява, че предстои разследване и разчитане на черните кутии на самолета.\r\nПо данни на очевидци самолетът започнал да се накланя настрани и надолу и се разбил почти вертикално в земята. Според експерт, потърсен от вестника,  при катастрофи непосредствено преди кацането черните кутии не регистрират нищо необичайно. Източник, цитиран от изданието съобщава, че кацането се е извършвало при сложни метеорологични условия: силен страничен вятър, ниска облачност и мъгла.\r\nПо данни на Министерството на отбраната на Русия по самолета не е стреляно, но все пак трябва да се изчака анализа на черните кутии.\r\nТози тип самолети се използват от самото начало на операциите на руската армия в Сирия. Те транспортират хора, продукти, техника, медикаменти и други необходими вещи. Според вестника в периода 2012 – 2017 година е загубен не един самолет Ан – 26, както на територията на Руската федерация така и в чужбина. Юлиян Марков", "date": "2018.03.07", "title": "„Коммерсант“: Военно-транспортен самолет не успя да кацне в Хмеймим"}
{"url": "http://www.focus-news.net/news/2018/03/07/2496663/pregled-na-osnovnite-temi-v-ruskiya-pechat-agentsiya-fokus.html", "text": "Станаха известни подробностите за самолетната  катастрофа в Сирия, пише вестник “Российская газета“.\r\nПрезидентът на Руската федерация Владимир Путин е приел доклада на министъра на отбраната Сергей Шойгу за катастрофата на руския военно-транспортен самолет Ан – 26 в Сирия, заявява прессекретарят на държавния глава Дмитрий Песков.\r\n„(Владимир) Путин, намирайки се на работно посещение в Свредловска област е изслушал по телефона доклада на министър Шойгу за катастрофата на самолета  Ан – 26 в близост до авиобазата Хмеймим, президентът е получил най-последната към дадения момент информация“, заявява Песков и добавя, че „президентът на Руската федерация е изразил дълбоки съболезнования на роднините и близките на загиналите в авиокатастрофата , а така също и на личния състав на Министерството на отбраната във връзка със загубата на другари“.\r\nСтава ясно, че самолетът е изпълнявал планов полет на територията на Сирийската Арабска република и по предварителни данни самолетът се е сблъскал със земята на 500 метра от Хмеймим. За разследването на авиокатастрофата е създадена оперативно-следствена група. Главната военна прокуратура е организирала проверка във връзка с авиокатастрофата.\r\n***Катастрофата на самолета в Сирия може да бъде отдадена на  „технически проблем“, пише руският вестник „Известия“\r\nВ момента на катастрофата самолетът е изпълнявал маневра, за париране на страничния вятър, при което самолетът подхожда под ъгъл настрани спрямо полосата. Според източници, които са се намирали на един километър от пистата, самолетът там трябва да премине на височина 50 метра, а на 500 метра от пистата на 25 метра височина. По пътя на самолета няма никакви сгради или други препятствия.\r\nВ момента на катастрофата вятърът не е превишавал нормите, указани в ръководството за летателна експлоатация на този модел самолет. Тъй като базата се намира близо до морето – на около 5 километра там винаги духат странични ветрове. \r\nСамолетът е преминал основен ремонт през 2011 година в Русия и има летателен ресурс до 2021 година.  \r\nСпоред експерт, цитиран от вестника вероятната причина е технически проблем, който на такава малка височина и при ниска скорост може да се окаже фатален. \r\nТози модел самолет се произвежда от 1973 година и досега са известни няколко десетки катастрофи с него.\r\n***Военно-транспортен самолет не успя да кацне в Хмеймим. Това е най-голямата не-бойна загуба на руската армия в Сирия, пише руският вестник “Коммерсант“ .\r\nСпоред  вестника причината би могла да бъде техническа, но не по-малко вероятно е да е „грешка в пилотирането“, като се уточнява, че предстои разследване и разчитане на черните кутии на самолета.\r\nПо данни на очевидци самолетът започнал да се накланя настрани и надолу и се разбил почти вертикално в земята. Според експерт, потърсен от вестника,  при катастрофи непосредствено преди кацането черните кутии не регистрират нищо необичайно. Източник, цитиран от изданието съобщава, че кацането се е извършвало при сложни метеорологични условия: силен страничен вятър, ниска облачност и мъгла.\r\nПо данни на Министерството на отбраната на Русия по самолета не е стреляно, но все пак трябва да се изчака анализа на черните кутии.\r\nТози тип самолети се използват от самото начало на операциите на руската армия в Сирия. Те транспортират хора, продукти, техника, медикаменти и други необходими вещи. Според вестника в периода 2012 – 2017 година е загубен не един самолет Ан – 26, както на територията на Руската федерация така и в чужбина.\r\n***Сирия може да се разпадне още тази година, пише руският вестник „Независимая газета“.\r\nРуската федерация и съюзниците й не са в състояние да обезпечат териториалната цялост на Сирия, където, както и преди не е изключена мащабна гражданска война. Нейните участници ще бъдат режима на Башар Асад, поддържащата го Русия, Иран и отчасти Турция. От другата страна ще бъдат опозиционните групировки на араби и кюрди,  подкрепяни и напътствани от САЩ и ръководената от тях коалиция.\r\nМосква и Вашингтон не просто се борят за овладяване на нефтените и газови находища. Главната задача е да се укрепят в близкоизточната сцена на военните действия, която се простира далече извън територията на Сирия и обхваща Междуречието (На реките Тигър и Ефрат), Арабския полуостров и други райони, богати на подземни въглеводороди. Сирия се явява ключов транзитен коридор по пътя на горивата до Европа.\r\nВашингтон е планирал значителни разходи по поддръжка на териториите, контролирани от сепаратистите за създаване не само на алтернативни органи на властта, но и на крупни военни формирования. САЩ няма намерение да предава тези територии под контрола на Башар Асад и продължава да влага ресурси и средства в подкрепа на така наречената „умерена опозиция“. Тези средства се използват както за борбата с „Ислямска държава“, така и за осигуряване на вътрешната сигурност.\r\nПо мнение на експертът полковник Едуард Родюков – член-кореспондент на Академията по военни науки, „на Дамаск и Москва не им остава друг избор, освен да продължат борбата срещу арабско-кюрдските формирования, подкрепяни от САЩ. Има обаче голяма опасност тази война да се превърне в глобална, където реално да се сблъскат военните машини на Русия и САЩ“.", "date": "2018.03.07", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/03/07/2496664/pregled-na-osnovnite-temi-v-britanskiya-pechat-agentsiya-fokus.html", "text": "Специалните антитерористични полицейски сили поемат случая с отравянето на Сергей Скрипал, пише британският вестник The Guardian.\r\nРазследването за евентуално отравяне на бившия руски шпионин Сергей Скрипал  има ново развитие, след като Скотланд Ярд обяви, че го възлага на антитерористичните полицейски сили  и външният министър на Великобритания Борис Джонсън заплаши Русия с „сериозни“  мерки, ако се докаже ролята на Кремъл в случая.\r\nПрипомня се, че Скрипал бе открит в безсъзнание на пейка на обществено място в неделния следобед  заедно с 33-годишната си дъщеря. И двамата се намират в критично състояние в интензивното отделение на лондонска болница, след като са били изложени на контакт с „неизвестно вещество“. Според очевидци двамата са изглеждали „като дрогирани“.\r\nЗаради „необичайните обстоятелства“ антитерористичните сили са се заели със случая. Полицейското присъствие в района е засилено. \r\nСпоред изказването на Борис Джонсън, ако се докаже участието на Кремъл втози случай е възможно Англия да изтегли отбора си от Световната купа по футбол, която трябва да се проведе това лято в Русия. „Мисля, че ще бъде много трудно да си представим, че представянето на Обединеното кралство може да продължи по нормален начин“, заявява той и добавя: „Не знаем какво точно се е случило в Салисбъри, но ако е толкова зле колкото изглежда, това е още едно от множеството престъпления, които можем да  сложим на сметката на Русия. Ясно е, че е че Русия от много гледни точки е злокачествена и разрушителна сила“.\r\nНапомня се, че Скрипал е бил офицер от руското военно разузнаване  и е бил вербуван от британското разузнаване през 1995 година,  Синът му е починал при неизвестни обстоятелства скоро при посещение в Санкт Петербург.\r\n***Министърът по въпросите на Брекзит в британския кабинет Дейвид Дейвис заявява, че Великобритания и Европейския съюз  се разминават по толкова много теми, че дори не ги помни всичките, пише английският вестник The Independent.\r\nСпоред него има различия в около единайсет области, като ключовата среща с ЕС е само след две седмици.\r\n„Не мога да ги изредя всичките по памет, но мога да ви дам списък, ако искате, заявява той пред парламентарната комисия по Брекзит.\r\nСпоред Дейвис най-големият проблем остава границата с Република Ирландия, но също така посочва и настояването на Обединеното кралство да може да оспорва новите закони на ЕС, както и проблемът с правата на гражданите от ЕС, като основни препятствия. Въпреки всичко според него има шансове да се намери решение до 23 март.\r\nТова е много важен срок за фирмите, защото ако не се постигнат дотогава договорености, те ще започнат да планират изнасяне на бизнеса си в чужбина. Финансовият министър Филип Хамънд напомня, че това е много важно за авиационния бизнес, защото авиокомпаниите трябва да знаят на 1 април 2018 година дали могат да планират спокойно полетите си за април 2019 година. Но Дейвис заявява, че между Лондон и Брюксел има конфликт относно арбитражните механизми, за да се предотврати някои регулации да не нанасят вреда на Великобритания след като тя вече няма право на глас. Нерешени остават и въпросите свързани с  ядрената  енергетика след напускането на „Евроатом“. \r\n***Министърът по въпросите на Брекзит в британския кабинет Дейвид Дейвис заявява, че Великобритания и Европейския съюз  се разминават по толкова много теми, че дори не ги помни всичките, пише английският вестник The Independent.\r\nСпоред него има различия в около единайсет области, като ключовата среща с ЕС е само след две седмици.\r\n„Не мога да ги изредя всичките по памет, но мога да ви дам списък, ако искате, заявява той пред парламентарната комисия по Брекзит.\r\nСпоред Дейвис най-големият проблем остава границата с Република Ирландия, но също така посочва и настояването на Обединеното кралство да може да оспорва новите закони на ЕС, както и проблемът с правата на гражданите от ЕС, като основни препятствия. Въпреки всичко според него има шансове да се намери решение до 23 март.\r\nТова е много важен срок за фирмите, защото ако не се постигнат дотогава договорености, те ще започнат да планират изнасяне на бизнеса си в чужбина. Финансовият министър Филип Хамънд напомня, че това е много важно за авиационния бизнес, защото авиокомпаниите трябва да знаят на 1 април 2018 година дали могат да планират спокойно полетите си за април 2019 година. Но Дейвис заявява, че между Лондон и Брюксел има конфликт относно арбитражните механизми, за да се предотврати някои регулации да не нанасят вреда на Великобритания след като тя вече няма право на глас. Нерешени остават и въпросите свързани с  ядрената  енергетика след напускането на „Евроатом“.\r\n***Представители на ЕС обвиняват Тереза Мей в „двойна избирателност“ и неспособност да предложи път за продължаването на преговорите, пише  Huffington Post .  \r\nВ осемстраничен вътрешен доклад, разпратен до 27-те страни членки речта на британския премиер Тереза Мей е характеризирана като „промяна на тона, но не и на съдържанието“ и се казва, че тази реч изгражда повече мостове между различните крила в собствената партия на премиера, отколкото да се занимава с преговорните въпроси. Тереза Мей е обвинена, че не предлага „конкретни решения“ на това, как да се избегне „твърдата“ граница с Република Ирландия. Авторите обаче отчитат, че Мей е съгласна да има преходен период и осъзнава, че Брекзит е сложен процес.", "date": "2018.03.07", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/07/2496658/huffington-post-predstaviteli-na-es-obvinyavat-tereza-mey-v-dvoyna-izbiratelnost-i-nesposobnost-da-predlozhi-pat-za-prodalzhavaneto-na-pregovorite.html", "text": "Представители на ЕС обвиняват Тереза Мей в „двойна избирателност“ и неспособност да предложи път за продължаването на преговорите, пише  Huffington Post .  \r\nВ осемстраничен вътрешен доклад, разпратен до 27-те страни членки речта на британския премиер Тереза Мей е характеризирана като „промяна на тона, но не и на съдържанието“ и се казва, че тази реч изгражда повече мостове между различните крила в собствената партия на премиера, отколкото да се занимава с преговорните въпроси. Тереза Мей е обвинена, че не предлага „конкретни решения“ на това, как да се избегне „твърдата“ граница с Република Ирландия. Авторите обаче отчитат, че Мей е съгласна да има преходен период и осъзнава, че Брекзит е сложен процес. Юлиян Марков", "date": "2018.03.07", "title": "Huffington Post: Представители на ЕС обвиняват Тереза Мей в „двойна избирателност“ и неспособност да предложи път за продължаването на преговорите"}
{"url": "http://www.focus-news.net/news/2018/03/07/2496665/dvamata-kandidati-za-posta-predsedatel-na-antikoruptsionniya-organ-uveriha-parlamenta-che-sa-resheni-da-se-boryat-s-koruptsiyata-obzor.html", "text": "Комисията за борба с корупцията, конфликт на интереси и парламентарна етика изслуша двамата кандидати за председател на Комисията за противодействие на корупцията и за отнемане на незаконно придобитото имущество. За поста се борят Пламен Георгиев, издигнат от ГЕРБ и „Обединени патриоти, и Николай Николов – предложен от БСП. \r\nПо време на изслушването и двамата увериха парламентарната комисия, че са твърдо решени да се борят срещу корупцията и че постът председател на Антикорупционния орган е не просто работа, а лична кауза. \r\nКандидатурата на Георгиев бе представена от депутата от ГЕРБ Красимир Велчев, който заяви, че кандидатът им се ползва с авторитет сред своите колеги. „Предложеният кандидат е добре подготвен юрист. Доказал е, че е развил умения и способности. Отчетените резултати се дължат, че той проявява диалогичност, уравновесеност и почтеност. Той е търпелив и открит за изслушване за възприемане на различни гледни точки. В личен план той притежава изконни човешки ценности като честност, почтеност и трудолюбие“, заяви той. \r\nДанаил Кирилов също се включи в представянето на кандидата. „Членовете на Правната комисия може би най-добре познаваме професионалните качества и работа на Пламен Георгиев. Като колега и юрист мога да кажа, че Пламен Георгиев присъстваше ярко в парламентарната работа на 43-тото и 44-тото НС. Винаги имаше своевременни качества и предложения за подобряване на законодателството, които бяха отчетени при мониторингвоия доклад за сътрудничество и оценка. Кандидатурата на Пламен Георгиев обедини нас и колегите от „Обединени патриоти“. Ние сме единни в това, че Пламен Георгиев заслужава нашето доверие и той ще го оправдае с ефективна работа“, допълни Кирилов. \r\nОт своя страна Георгиев подчерта, че твърдото му убеждение е, че този нов антикорупционен орган има възможност ефективно да се бори с корупцията. Той уточни, че е далеч от мисълта, че борбата с корупцията ще бъде лесна, тъй като това е една сложна задача. Георгиев бе категоричен, че ако получи доверието на депутатите, ще използва целия си административен опит, за да направи този орган функциониращ ефективно. По думите му целта е да се разработи модел, който да гарантира, че няма да има лов на вещици. „Ще се правят периодични тестове на знанията. Ще се задават въпроси от психологическо ниво. Планираме периодични проверки за употреба на алкохол и упойващи вещества. Предвиждаме и повишаване на професионалния капацитет на служителите чрез обучения на служителите“, допълни той. По думите му трябва да има пълна прозрачност за дейността на Комисията. Според него Антикорупционният орган би могъл да стане център на Балканите. Той изрази готовност да се яви на проверка за почтеност пред Комисията за борба с корупцията, конфликт на интереси и парламентарна етика. Георгиев подчерта, че ако не бъде избран за шеф на антикорупционната комисия, ще се върне да работи в прокуратурата. На въпрос дали ако бъде избран за шеф на Антикорупционния орган ще избере за свой заместник опонента си, той уточни, Николай Николов е една много силна кандидатура, има много сериозен опит. „Той е едно от имената, които... ще преценя\".\r\nВ тази връзка отговорът на Николай Николов бе, че ако Георгиев е съгласен, би го предложил за свой заместник. Кандидатурата на Николов бе представена от депутата от ПГ на „БСП за България“ Крум Зарков. Той посочи, че теоретичната подготовка на Николов е впечатляваща. „Д-р Николов е автор на единствената цялостна монография по темата. Неговата кариера е съсредоточена в комисии от типа на тази, която създаваме. Николов не е дал нито сянка на съмнение относно своята почтеност. Това е важно с оглед на широките правомощия на новия орган. Кариерата му се е развивала последователно, логично“, каза още Зарков. По думите му трите основания, поради които ПГ на \"БСП за България\" се е спряла на кандидатурата му, са именно съчетанието на теоретически познания, практически опит и гаранциите за независимост и почтеност, които той е давал в кариерата си до сега. \r\nНиколов уточни, че ако бъде избран, ще предложи законопроекти. Той акцентира върху процедурите по обявяване на обществени поръчки, тъй като именно те са начинът, по който се разходват голяма част от публичните средства. Според него Комисията трябва да определя кой външен експерт трябва да участва в обществената поръчка. По думите му всеки, който е пристъпил антикорупционния режим, ще понесе своята отговорност с пълната строгост на закона. Николов подчерта, че Антикорупционният орган не е ЦИК и трудно може в него да има партийни и политически квоти. „За мен най-важното в сферата на борбата с корупцията е създаване на среда – обществена, превантивна, институционална. Среда, която да формира у обществото абсолютна неприемливост към това отрицателно явление. Очаква се от кандидатите да са изцяло професионално подготвени. Няма да има време да се учат и затова трябва да имат богат професионален опит“, коментира Николов. Според него наличните 5 териториални дирекции на КОНПИ не са достатъчни, за да се уплътни дейността. „Предвиждам изграждане на не по-малко от 10 териториални дирекции. Всеки един от петте членове на Комисията ще получи поне едно от направленията – превенцията на корупцията, оперативно-издирвателните дейности, производството за конфликт на интереси и гражданската конфискация. Важно е да се използва целият потенциал на екипа“, каза още Николай Николов и добави, че работата с прокуратурата е приоритет. \r\nПламен Георгиев Димитров, който е предложен от ГЕРБ и „Обединени патриоти“, е бил прокурор в Софийска районна и Софийска градска прокуратура, зам.-административен ръководител в Специализираната прокуратура, както и зам.-министър на правосъдието. От 2013 година до момента е председател на Комисията за отнемане на незаконно придобитото имущество. Удостоен е с наградата „Джовани Фалконе“- за висок професионализъм и принос в борбата с престъпността. Пламен Георгиев е преминал обучение в академията на ФБР за борба с корупцията в публичната сфера. \r\nПредложеният от БСП Николай Иванов Николов е доктор по право с дисертация, свързана с установяването на имущество, придобито от престъпна дейност. От 2011 до януари 2018 година е член на Комисията за установяване и предотвратяване на конфликт на интереси, а от 2013 година - неин председател. Автор е на над 40 научни публикации, близо 15 години е посветил на работа в областта на Закона за противодействие на корупцията и за отнемане на незаконно придобитото имущество. \r\nПо закон Антикорупционният орган се състои от петима членове – председател, зам.-председател и трима членове. Председателят на комисията се избира от Народното събрание по предложение на депутатите. Зам.-председателят и членовете също се избират от парламента, по предложение на председателя. Председателят на антикорупционния орган ще получава 90% от заплатата на този на Народното събрание.\r\nЛюба АЛЕКСИЕВА", "date": "2018.03.07", "title": "Двамата кандидати за поста председател на Антикорупционния орган увериха парламента, че са решени да се борят с корупцията (ОБЗОР)"}
{"url": "http://www.focus-news.net/news/2018/03/07/2496667/futbol-livarpul-prodalzhi-napred-v-shampionskata-liga-sled-00-sreshtu-porto.html", "text": "Футбол: Ливърпул и Порто завършиха наравно 0:0 в мач-реванш от осминафиналната фаза на Шампионската лига, игран на стадион \"Анфийлд\". В първата среща Ливърпул победи с 5:0 и продължава напред към четвъртфиналите.", "date": "2018.03.07", "title": "Футбол: Ливърпул продължи напред в Шампионската лига след 0:0 срещу Порто"}
{"url": "http://www.focus-news.net/news/2018/03/07/2496666/pregled-na-mezhdunarodnite-novini-do-6-chasa-agentsiya-fokus.html", "text": "Повече от 20 мигаранти са се удавили в близост до либийския бряг по  данни на Международната организация по миграцията.\r\nКипърски търговски кораб е спасил 72 мигранти в международни води. Трийсет от тях са се возели в дървена лодка, 42 в надуваема гумена лодка. След пристигането в италианското пристанище Поцало на остров Сицилия мигрантите са разказали, че 21 човека, които са били с тях са се удавили в морето. Това е съобщил млад гамбийски мигрант. Според него на борда е  имало пет жени , четири  от които са се удавили, загинал е и брат му.\r\n*** Бразилският апелативен съд е отхвърлил молбата на бившия бразилски президент Луис Инасио Лула да Силва да изчака извън затвора обжалването на присъдата си.\r\nБившият президент бе осъден по дело за корупция на 12 години затвор и в момента обжалва присъдата си. Очаква се до седмици присъдата му да започне да се изпълнява независимо от обжалването пред по-горна инстанция. \r\nЛула да Силва се кандидатира отново на предстоящите избори за президент, но е възможно кандидатурата му да бъде блокирана от закон, забраняващ участието в избори на политици, които са осъдени за криминални престъпления. Той е обвинен по още шест случая на корупция и ако бъде признат за виновен по някой от тях, при евентуално обжалване на присъдата няма да има решение преди месец октомври, когато са изборите.\r\n***Снахата на бившия кандидат за президент на  демократите Бърни Сандърс се кандидатира за кмет на Бърлингтън.\r\nПолитическата династия на бившият кандидат за президент на САЩ се разраства. След като синът му Леви обяви, че ще се кандидатира за място в конгреса, сега и снаха му Карина се кандидатира за кмет на Бърлингтън – най-големият град в щата Върмънт, с население от 42 хиляди души. Там тя ще се състезава с настоящия кмет и независим кандидат. Самия Бърни Сандърс е започнал политическата си кариера като кмет на Бърлингтън през 80-те години на миналия век.\r\n***Президентът на САЩ Доналд Тръмп заяви, че не се тревожи за евентуална руска намеса на частичните избори за Конгрес през ноември.\r\nТази своя позиция Тръмп изрази на съвместна пресконференция с шведския министър-председател Стефан Льовен.\r\n„Ние няма да допуснем това. Провеждаме сериозно проучване. Мисля, че ние ще излезем с доста сериозни предложения за изборите през 2018 година. Убеден съм, че ще проведем много добре изборите през 2018 година\", заяви Доналд Тръмп.\r\nТой добавя, че Русия „и възможно и други страни и лица“ са се намесили на президентските избори в САЩ през 2016 година, но това не е повлияло на резултатите.\r\n***Военно-транспортен самолет не успя да кацне в Хмеймим. Това е най-голямата не-бойна загуба на руската армия в Сирия.\r\nСпоред  вестника причината би могла да бъде техническа, но не по-малко вероятно е да е „грешка в пилотирането“, като се уточнява, че предстои разследване и разчитане на черните кутии на самолета.\r\nПо данни на очевидци самолетът започнал да се накланя настрани и надолу и се разбил почти вертикално в земята. Според експерт, потърсен от вестника,  при катастрофи непосредствено преди кацането черните кутии не регистрират нищо необичайно. Източник, цитиран от изданието съобщава, че кацането се е извършвало при сложни метеорологични условия: силен страничен вятър, ниска облачност и мъгла.\r\nПо данни на Министерството на отбраната на Русия по самолета не е стреляно, но все пак трябва да се изчака анализа на черните кутии.\r\nТози тип самолети се използват от самото начало на операциите на руската армия в Сирия. Те транспортират хора, продукти, техника, медикаменти и други необходими вещи. Според вестника в периода 2012 – 2017 година е загубен не един самолет Ан – 26, както на територията на Руската федерация така и в чужбина.\r\n***Сирия може да се разпадне още тази година. Руската федерация и съюзниците й не са в състояние да обезпечат териториалната цялост на Сирия, където, както и преди не е изключена мащабна гражданска война. Нейните участници ще бъдат режима на Башар Асад, поддържащата го Русия, Иран и отчасти Турция. От другата страна ще бъдат опозиционните групировки на араби и кюрди,  подкрепяни и напътствани от САЩ и ръководената от тях коалиция.\r\nМосква и Вашингтон не просто се борят за овладяване на нефтените и газови находища. Главната задача е да се укрепят в близкоизточната сцена на военните действия, която се простира далече извън територията на Сирия и обхваща Междуречието (На реките Тигър и Ефрат), Арабския полуостров и други райони, богати на подземни въглеводороди. Сирия се явява ключов транзитен коридор по пътя на горивата до Европа.\r\nВашингтон е планирал значителни разходи по поддръжка на териториите, контролирани от сепаратистите за създаване не само на алтернативни органи на властта, но и на крупни военни формирования. САЩ няма намерение да предава тези територии под контрола на Башар Асад и продължава да влага ресурси и средства в подкрепа на така наречената „умерена опозиция“. Тези средства се използват както за борбата с „Ислямска държава“, така и за осигуряване на вътрешната сигурност.\r\nПо мнение на експертът полковник Едуард Родюков – член-кореспондент на Академията по военни науки, „на Дамаск и Москва не им остава друг избор, освен да продължат борбата срещу арабско-кюрдските формирования, подкрепяни от САЩ. Има обаче голяма опасност тази война да се превърне в глобална, където реално да се сблъскат военните машини на Русия и САЩ“.\r\n***Специалните антитерористични полицейски сили поемат случая с отравянето на Сергей Скрипал.\r\nРазследването за евентуално отравяне на бившия руски шпионин Сергей Скрипал  има ново развитие, след като Скотланд Ярд обяви, че го възлага на антитерористичните полицейски сили  и външният министър на Великобритания Борис Джонсън заплаши Русия с „сериозни“  мерки, ако се докаже ролята на Кремъл в случая.\r\nПрипомня се, че Скрипал бе открит в безсъзнание на пейка на обществено място в неделния следобед  заедно с 33-годишната си дъщеря. И двамата се намират в критично състояние в интензивното отделение на лондонска болница, след като са били изложени на контакт с „неизвестно вещество“. Според очевидци двамата са изглеждали „като дрогирани“.\r\nЗаради „необичайните обстоятелства“ антитерористичните сили са се заели със случая. Полицейското присъствие в района е засилено. \r\nСпоред изказването на Борис Джонсън, ако се докаже участието на Кремъл втози случай е възможно Англия да изтегли отбора си от Световната купа по футбол, която трябва да се проведе това лято в Русия. „Мисля, че ще бъде много трудно да си представим, че представянето на Обединеното кралство може да продължи по нормален начин“, заявява той и добавя: „Не знаем какво точно се е случило в Салисбъри, но ако е толкова зле колкото изглежда, това е още едно от множеството престъпления, които можем да  сложим на сметката на Русия. Ясно е, че е че Русия от много гледни точки е злокачествена и разрушителна сила“.\r\nНапомня се, че Скрипал е бил офицер от руското военно разузнаване  и е бил вербуван от британското разузнаване през 1995 година,  Синът му е починал при неизвестни обстоятелства скоро при посещение в Санкт Петербург.\r\n***Министърът по въпросите на Брекзит в британския кабинет Дейвид Дейвис заявява, че Великобритания и Европейския съюз  се разминават по толкова много теми, че дори не ги помни всичките. Според него има различия в около единайсет области, като ключовата среща с ЕС е само след две седмици.\r\n„Не мога да ги изредя всичките по памет, но мога да ви дам списък, ако искате, заявява той пред парламентарната комисия по Брекзит.\r\nСпоред Дейвис най-големият проблем остава границата с Република Ирландия, но също така посочва и настояването на Обединеното кралство да може да оспорва новите закони на ЕС, както и проблемът с правата на гражданите от ЕС, като основни препятствия. Въпреки всичко според него има шансове да се намери решение до 23 март.\r\nТова е много важен срок за фирмите, защото ако не се постигнат дотогава договорености, те ще започнат да планират изнасяне на бизнеса си в чужбина. Финансовият министър Филип Хамънд напомня, че това е много важно за авиационния бизнес, защото авиокомпаниите трябва да знаят на 1 април 2018 година дали могат да планират спокойно полетите си за април 2019 година. Но Дейвис заявява, че между Лондон и Брюксел има конфликт относно арбитражните механизми, за да се предотврати някои регулации да не нанасят вреда на Великобритания след като тя вече няма право на глас. Нерешени остават и въпросите свързани с  ядрената  енергетика след напускането на „Евроатом“. \r\n***Финансовият министър на Великобритания Филип Хамънд предупреди, че евентуално изключване на финансовите услуги от бъдещото търговско споразумение между Обединеното кралство и Европейския съюз ще доведе до поскъпване на заемите и обедняването на много семейства от двете страни на Ламанша\r\nВ последната от предвидените речи на министри от правителството на Тереза Мей по темата Брекзит финансовият министър се очаква да каже: „Искам ясно да кажа, че не само е възможно включването на финансовите услуги в търговското споразумение, но дори е в наш общ интерес това да стане“\r\nТой ще посочи, че и британските и европейските потребители ще пострадат  ако се поставят бариери във финансовия сектор, защото икономиките от двете страни на Английския канал  са тясно свързани.\r\n***САЩ въвеждат санкции против Северна Корея за използване на химическо оръжие.\r\nВ изявлението на Държавния департамент се  указва, че Пхенян е използвал химическо отровно вещество с цел убийството на брата на Ким Чен Ун на 13 февруари миналата година на летището в Куала –Лумпур, Малайзия.\r\n„На 22 февруари САЩ са стигнали до извода, че правителството на Северна Корея е използвало химическо отровно вещество VX за убийството на брата на Ким Чен Нам (брата на Ким Чен Ун)“, заявява говорителят на Държавния департамент Хедър Науърт. Тя подчертава, че „САЩ осъждат използването на химически оръжия за политически убийства“.", "date": "2018.03.07", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/07/2496653/nezavisimaya-gazeta-siriya-mozhe-da-se-razpadne-oshte-tazi-godina.html", "text": "Сирия може да се разпадне още тази година, пише руският вестник „Независимая газета“.\r\nРуската федерация и съюзниците й не са в състояние да обезпечат териториалната цялост на Сирия, където, както и преди не е изключена мащабна гражданска война. Нейните участници ще бъдат режима на Башар Асад, поддържащата го Русия, Иран и отчасти Турция. От другата страна ще бъдат опозиционните групировки на араби и кюрди,  подкрепяни и напътствани от САЩ и ръководената от тях коалиция.\r\nМосква и Вашингтон не просто се борят за овладяване на нефтените и газови находища. Главната задача е да се укрепят в близкоизточната сцена на военните действия, която се простира далече извън територията на Сирия и обхваща Междуречието (На реките Тигър и Ефрат), Арабския полуостров и други райони, богати на подземни въглеводороди. Сирия се явява ключов транзитен коридор по пътя на горивата до Европа.\r\nВашингтон е планирал значителни разходи по поддръжка на териториите, контролирани от сепаратистите за създаване не само на алтернативни органи на властта, но и на крупни военни формирования. САЩ няма намерение да предава тези територии под контрола на Башар Асад и продължава да влага ресурси и средства в подкрепа на така наречената „умерена опозиция“. Тези средства се използват както за борбата с „Ислямска държава“, така и за осигуряване на вътрешната сигурност.\r\nПо мнение на експертът полковник Едуард Родюков – член-кореспондент на Академията по военни науки, „на Дамаск и Москва не им остава друг избор, освен да продължат борбата срещу арабско-кюрдските формирования, подкрепяни от САЩ. Има обаче голяма опасност тази война да се превърне в глобална, където реално да се сблъскат военните машини на Русия и САЩ“. Юлиян Марков", "date": "2018.03.07", "title": "„Независимая газета“: Сирия може да се разпадне още тази година"}
{"url": "http://www.focus-news.net/news/2018/03/07/2496670/aktualna-patna-obstanovka.html", "text": "Температурите са в интервала от – 3° до 13°. Времето над страната е облачно. Слаб до умерен е вятърът в областите Варна, Разград, Русе, Силистра, Смолян и Шумен. Слаб дъжд вали в областите Кърджали и Смолян и в районите на Попови ливади /обл. Благоевград/, Поморие /обл. Бургас/ и Ловеч и Микре /обл. Ловеч/. Пътните настилки са мокри, по усойните и планински места – частично заледени и обработени. Това съобщиха от пресцентъра на Агенция „Пътна инфраструктура“. (АПИ).\r\nНамалена видимост поради мъгла: \r\n- до 20 м има в районите на Котел и Сливен /обл. Сливен/ и път Костенец – Радуил /обл. София/;\r\n- до 50 м има в проход „Обзорски“, на места в област Силистра и района на Мътница /обл. Шумен/;\r\n- до 100 м има на места в областите Видин, Плевен, Разград и Русе, както и в районите на Пещера и Панагюрище /обл. Пазарджик/, АМ Хемус от км 14 до км 21 и Костенец /обл. София/ проход Шипка и проход Републиката;\r\n- до 150 м на има места в областите Враца и Добрич;\r\n- до 200 м в има в участъците от км 24 до км 30 и от км 46 до км 55 на АМ „Траки“ и АМ „Хемус“ в обл. Шумен.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: \r\nОбласт София: до 30.04.2018 г. е ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\n\tДо 9.03.2018 г. през светлата част на деня движението в тунел \"Траянови врата\" се извършва двупосочно в дясната тръба на тунела в посока Бургас, поради ремонтни дейности на настилката в тръбата в посока София.\r\nОбласт Бургас: до 09.03.2018 г. шофьорите да се движат с повишено внимание и съобразена скорост, спазвайки пътната сигнализация, в участъка Деветак – Ветрен от км 308+107 до км 359+475, поради ремонтни дейности на настилката .\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението в посока София е ограничено за всички автомобили поради срутване на скална маса на пътното платно. Шофьорите да се движат с повишено внимание и съобразена скорост по обходен маршрут по път I-6 пътен възел  Драгичево - Владая - София.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” - забранен за всички МПС;\r\n- „Котленски” - отворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранен за МПС над 10 т;\r\n- „Дюлински” - целогодишно е забранен за МПС над 3,5 т;\r\n- „Пампорово” - целогодишно е забранен за МПС над 3,5 т; \r\n- „Петрохан” - забранен за МПС над 12 т; \r\n- „Твърдишки” - целогодишно е забранен за МПС над 10 т. Срок:;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 /разклона за с.Подвис/ се осъществява в една лента поради срутване на скална маса на пътното платно. Участъка се регулира с пътни знаци. Срок до 07.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 31.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради непрекъснато падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 12:00 ч на 07.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.07", "title": "Актуална пътна обстановка"}
{"url": "http://www.focus-news.net/news/2018/03/07/2496671/sky-news-vazmozhno-e-britanskite-potrebiteli-da-se-nalozhi-da-zaplashtat-rouming-kogato-patuvat-v-stranite-ot-es.html", "text": "Възможно е британските потребители да се наложи да заплащат роуминг, когато пътуват в страните от Европейския Съюз, предава телевизионният канал Sky News\r\nМиналата седмица британският премиер Тереза Мей е потвърдила, че Великобритания ще напусне Единния цифров пазар на ЕС. Снощи Министерството на културата, медиите и спортае потвърдило за Sky News, че това означава връщане на Роуминга, ако не бъде постигнато споразумение. Според говорител на правителството: „Правителството е решено да осигури най-добри условия за британските потребители“. Юлиян Марков", "date": "2018.03.07", "title": "Sky News: Възможно е британските потребители да се наложи да заплащат роуминг, когато пътуват в страните от ЕС"}
{"url": "http://www.focus-news.net/news/2018/03/07/2496669/tass-ruskoto-posolstvo-v-sasht-e-otpravilo-zapitvane-za-sreshta-mezhdu-sergey-lavrov-i-reks-tilarsan.html", "text": "Руското посолство в САЩ е отправило запитване за среща между външния министър на Руската Федерация Сергей Лавров и държавния секретар на САЩ Рекс Тилърсън, предава ТАСС.\r\nВ понеделник, 5 март, заместник-министъра на външните работи на РФ Сергей Рябков е заявил, че Москва е предложила среща между Лавров и Тилърсън в Етиопия. И двамата министри в момента са на обиколка в някои африкански страни. По думите на Рябков  „такъв контакт би бил полезен“, доколкото „въпросите, които е необходимо  да се обсъдят се увеличават“.\r\nГоворителят на Държавния департамент Хедър Науър обаче е заявила във вторник, че такова заявление за среща в Етиопия между двамата не е постъпвало. Юлиян Марков", "date": "2018.03.07", "title": "ТАСС: Руското посолство в САЩ е отправило запитване за среща между Сергей Лавров и Рекс Тилърсън"}
{"url": "http://www.focus-news.net/news/2018/03/07/2496673/nimh-dnes-oblachnostta-shte-e-razkasana-sled-obyad-na-otdelni-mesta-shte-ima-slabi-prevalyavaniya-ot-dazhd.html", "text": "Днес преди обяд на места в равнините и котловините ще има ниска облачност или мъгла, над останалите райони ще преобладава слънчево време. В следобедните часове облачността ще е променлива, над Западна България по-често значителна, в отделни райони ще превали дъжд. Ще духа слаб до умерен вятър от запад-югозапад. Максималните температури ще са между 14° и 19°, по-ниски ще останат по поречието на Дунав. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).\r\nПо Черноморието облачността ще е променлива, след обяд на места, главно по южното крайбрежие ще има слаби превалявания от дъжд. Ще духа до умерен югозападен вятър, но през деня постепенно ще се ориентира от запад. Максималните температури ще са между 14° и 19°. Температурата на морската вода е 5-7°. Вълнението на морето ще е 2-3 бала.\r\nНад планините облачността ще е променлива с превалявания от дъжд, над 2000 метра от сняг. Ще духа умерен до силен западен вятър. Максималната температура на височина 1200 метра – около 10°, на 2000 метра – около 3°.\r\nАтмосферното налягане слабо ще се повиши, но ще остане по-ниско от средното за март.", "date": "2018.03.07", "title": "НИМХ: Днес облачността ще е разкъсана, след обяд на отделни места ще има слаби превалявания от дъжд"}
{"url": "http://www.focus-news.net/news/2018/03/07/2496672/predstoyashti-sabitiya-v-stranata-za-7-mart-agentsiya-fokus.html", "text": "***\r\nОт 10.30 часа в библиотеката на „Дондуков“ 2 вицепрезидентът Илияна Йотова ще се срещне с победителките в инициативата „Посланик за един ден“.\r\n***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа в Министерски съвет ще се проведе седмичното правителствено заседание. \r\n***\r\nОт 09.30 часа 3 състав на Софийски градски съд ще заседава по делото срещу Георги К., Петър П., Николай С. и Манчо И., обвинени заради инцидента с падналата сграда на ул. „Алабин“, при който загинаха две момичета. \r\n***\r\nОт 09.30 часа, 15 състав на Софийски градски съд ще се проведе съдебно заседание по делото срещу Роман Л., който е обвинен, че е организирал нападението срещу Алексей Петров – чл. 116 от НК. \r\n***\r\nОт 09.30 часа IV състав в Специализирания наказателен съд ще се проведе съдебно заседание по делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д. и Васил Ф., обвинени в образуване и ръководене на престъпна група. \r\n***\r\nОт 10.00 часа, в сградата на КНСБ, Конфедерацията на независимите синдикати в България и Комисията за равнопоставеността, семейството, жените и децата към КНСБ организират национална конференция на тема „Не на насилието на работното място\". В работата й ще вземат участие: инж. Пламен Димитров, Президент на КНСБ; Росица Димитрова, зам.-министър на труда и социалната политика; Деница Сачева, зам.-министър на образованието и науката; доц. д-р Диана Ковачева, зам.-омбудсман на Република България, както и представители на федерации - основни членове на КНСБ, МОН, МТСП, местната власт и на други държавни институции.\r\n***\r\nОт 10.00 часа на стрелбищния комплекс на Академията на МВР ще се проведе Турнир по стрелба за жени, работещи в системата на отбраната и сигурността. \r\n***\r\nОт 10.00 часа на стрелбищния комплекс на Академията на МВР ще се проведе турнир по стрелба за жени, работещи в системата на отбраната и сигурността. . Награждаването на победителите ще е от 19.00 часа.\r\n***\r\nОт 10.00 часа в сградата на КЕВР на бул. „Княз Дондуков“ 8-10, ет.4, ще се проведе открито заседание за разглеждане на доклад относно заявление с вх. № E-14-07-18 от 13.12.2014 г. от \"Топлофикация Сливен\" ЕАД за одобряване на проект на“Общи условия за продажба на топлинна енергия за битови нужди от \"Топлофикация Сливен\" ЕАД на клиенти в град Сливен\" и на \"Правила за работа с клиентите, потребители на топлинна енергия.\r\n***\r\nОт 10.30 часа в Музея на спортната слава на ЦСКА, бул. „Драган Цанков\" № 3, главният изпълнителен директор на „Български пощи” ЕАД Деян Дънешки ще пусне в употреба издание на тема: „70 години футболен клуб ЦСКА“.\r\n***\r\nОт 11.00 часа в Кулинарната академия HRC (гр. София, бул. Цар Борис III № 59) омбудсманът Мая Манолова ще обяви началото на третото издание на Националната кампания „Великден за всеки – дари празник на баба и дядо“.\r\n***\r\nОт 11.00 часа пред сградата на Министерския съвет ще се проведе национален протест срещу сделката с ЧЕЗ, в който ще участват БСП.\r\n***\r\nОт 11.00 часа в зала „Музейна” на БЧК, бул.”Джеймс Баучер” 76, Българският Червен кръст и Държавната агенция за закрила на детето организират кръгла маса на тема „Децата бежанци и мигранти – представата на обществото за тях“.\r\n***\r\nОт 11.00 часа в Посолството на Гърция в София, ул „Евлоги Георгиев“ 103  ще се проведе пресконференция по повод Дните на Константинос Кавафис в София. \r\n***\r\nОт 11.00 часа в Национален пресклуб на БТА ще се проведе пресконференция по повод старта на 17-тото издание на най-големия кариерен форум в България „Национални дни на кариерата“ 2018.\r\n***\r\nОт 11.00 часа в Посолството на Гърция ще се проведе пресконференция по повод Дните на Константинос Кавафис в София.\r\n***\r\nОт 11.30 часа в Хотел Балкан ще се проведе кръгла маса на високо ниво за равенството между половете. Дами, посланици на девет държави в България, се обединиха с обща инициатива по повод Международния ден на жената. Те ще дадат шанс на млади момичета от цяла България да влязат в ролята на „Посланик за един ден“. Дамите посланици, които участват в инициативата са от Азербайджан, Бразилия, Хърватия, Финландия, Израел, Мароко, Холандия, Южна Африка и Обединеното кралство.\r\n***\r\nОт 12.30 часа в Интер Експо Център заместник-министърът на вътрешните работи Стефан Балабанов ще открие изложението SECURITY EXPO 2018.\r\n***\r\nОт 13.00 часа в сградата на Агенция по вписванията, заседателна зала, ще се проведе пресконференция за представяне на проект „Надграждане на имотния регистър за интеграция с кадастралния регистър и предоставяне на допълнителни е-услуги“.\r\n***\r\nОт 13.30 часа в сградата на КЕВР, бул. „Княз Ал. Дондуков” № 8-10, ет. 4 ще се проведе обществено обсъждане на проект на решение относно изменение на действащи цени на електрическата и топлинната енергия на „Брикел“ ЕАД.\r\n***\r\nОт 13.30 часа ще се проведе заседание на Прокурорската колегия на Висшия съдебен съвет.\r\n***\r\nОт 14.00 часа на ул. „Г. С. Раковски” № 108, ет. 2, зала 4, ще се проведе „ЕНЕРГИЕНФОРУМ1 Предизвикателствата към българската енергетика – съвременни енергийни технологии“. \r\n***\r\nОт 15.00 часа в Технически Университет-София ще се състои празнична среща за дами, вече завършили университета и студентки на тема: „С отпечатък на нежност...“- представяне на инженерна елегантност от и за дамите.\r\n***\r\nОт 16.00 часа в сградата на БТПП, ул.“Искър“9, ет.1, зала А, ще се проведе заседание за активизиране на дейността на Българо-македонската търговско-промишлена палата и учредяването й като отделно юридическо лице по ЗЮЛНЦ.\r\n***\r\nОт 18.00 часа в концертната зала на Националната музикална академия \"Проф. Панчо Владигеров\" лидерът на БСП - София Калоян Паргов ще присъства на Тържествения концерт, посветен на 75-ата годишнина от спасяването на българските евреи.\r\n***\r\nОт 18.00 часа в студио „Прожектиране” в сградата на УАСГ започва работа Първата творческа работилница на тема „Изграждане на бъдеща зала на музикалните изкуства в София“. \r\n***\r\nОт 18.30 часа в „Галерия 900“ ще бъде открита изложба от творбите на финалистите в Конкурса \"Сирни Заговезни\".\r\n***\r\nОт 19.00 часа, в зала 1 на НДК, с най-новия игрален филм на Милко Лазаров - „Áга“, който е копродукция на България, Германия и Франция ще бъде открит 22-рият Международен филмов фестивал „София филм фест”. \r\n***\r\nОт 19.00 часа в Аулата на Софийския университет „Св. Климент Охридски“ с концерт на Смесения хор на Българското национално радио ще бъдат открити честванията на 130-годишнината от създаването на университета. \r\n***\r\nОт 20.00 часа в хотел Best Western Premier Sofia Airport ще се проведа Balkan Business Awards 2018. \r\n***\r\nОт 13.30 часа в Градска библиотека ще се проведе Пътуване във времето с ученици от ПГ „Цар Иван Асен II” и с участието на военния историк Петър Ненков по повод 788-та годишнина от победата на цар Иван Асен II  при Клокотница и 800 години от провъзгласяването му за цар на българите.\r\n***\r\nОт 16.00 часа в ЮЗУ „Неофит Рилски“, зала 114, “ ще се проведе семинар „Средновековно облекло и въоръжение“. \r\n***\r\nОт 19.00 часа в зала „Пейо Яворов“ фолклорен ансамбъл „Родопа“ ще представи най- новия си музикално- танцов спектакъл „Невястата“. \r\n***\r\nОт 7.30 часа пред Съдебната палата ще се проведе „събрание на открито“ на служителите на Главна дирекция “Охрана”.\r\n***\r\nОт 14.30 часа в Културен дом на нефтохимика ще се проведе празничен концерт, посветен на 140-годишнината от Освобождението. \r\n***\r\nОт 12.00 часа в Арт Салона на Радио Варна ще се състои пресконференцията на Европейския музикален фестивал Варна 2018.\r\n***\r\nОт 17.00 часа в малка зала на ХГ „Иван Фунев“ ще се проведат  XXIX Зимни четения „Символи и знаци - закодирани в традиционното народно облекло“. \r\n*** \r\nОт 11.00 часа в РНБ „П.Р.Славейков“ ще бъде открита изложба „Великотърновските благотворителни дружества и изявени жени-общественички“, съвместна проява с  отдел „ Държавен архив“ – В. Търново. \r\n*** \r\nОт 11.00 часа в пресклуба на БТА ще се състои пресконференция на групата съветници от БСП във Великотърновския общински съвет по проблеми, свързани с местната власт.  \r\n*** \r\nОт 17.30 часа в ИЗ „Рафаел Михайлов“ ще бъде открита  Изложба на  Венетка Пейнекова. \r\n*** \r\nОт 17.30 часа в ХГ „Недялко Каранешев“ ще бъде открита „Жената, цветята и природата“ – изложба живопис и представяне на литературното творчество на Петранка Новосад. \r\n*** \r\nОт 18.30 часа в Клуб 7 ще се проведе среща с писателя Петър Пацев. \r\n*** \r\nОт 18.30 часа в НЧ „Напредък-1869“ Драматичен театър - Търговище представя постановката „Не всеки крадец е мошеник“ по Дарио Фо. С участието на Александра Сърчаджиeва, Явор Борисов и др. \r\n*** \r\nОт 19.00 часа в малка зала на МДТ „Константин Кисимов“ ще бъде представен „Г-жа Министершата“ – комедия от Бранислав Нушич. \r\n*** \r\nКомисията за защита на личните данни организира „Разяснителна кампания” относно предстоящото влизане в сила на Общият регламент за защита на данните – General Data Protection Regulation. \r\n***\r\nОт 20.45 часа в голямата зала на кино клуб „Икар” ГЕРБ-Добрич организира допълнителна безплатна прожекция на новия български филм „Привличане“. \r\n***\r\nОт 11.00 часа в заседателната зала на Община Дупница ще се проведе среща с домоуправителите от жк. „Бистрица” във връзка със стартиращите дейности по цялостната рехабилитация на най-големия жилищен квартал. \r\n***\r\nОт 08.00 часа пред Съдебната палата ще се състои протест на служители на „Съдебна охрана” и надзиратели към затвора в Бобов дол. \r\n***\r\nОт 14.00 часа на стадион „Осогово” ще се проведе общинско лекоатлетическо състезание „Лъвски скок”. \r\n***\r\nОт 17.30 часа в Художествена галерия „Владимир Димитров – Майстора” ще бъде открита традиционната изложба „Жени – художнички”.\r\n***\r\nОт 10.00 часа в Пресклуб на БТА – Плевен ще се проведе Пресконференция на инж. Данаил Вълов - кмет на община Червен бряг.\r\n***\r\nОт 09.30 часа в зала 2 на Окръжен съд в Пловдив ще се гледа делото срещу Гюнай М., Георги М и Петър Тр., обвинени за това, че са причинили смърт, като не са оказали спешна медицинска помощ.\r\n***\r\nОт 10.00 часа Кметът на район \"Източен\" Николай Чунчуков, началникът на отдел \"Образование\" в Община Пловдив Донка Щилянова и експерти ще присъстват на официалното откриване на кампанията за здравословно хранене и спорт \"Да сме здрави\". То ще се проведе в ДГ \"Чайка\".\r\n***\r\nОт 11.00 ч. в зала 712 на Областна администрация-Разград ще се проведе среща във връзка с прилагането на Наредба №13/26.08.2016 г. за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекциозни дейности.\r\n***\r\nОт 11.00 часа в Екомузей с аквариум ще бъде открита изложбата „Един различен поглед към река Дунав“.\r\n***\r\nОт 14.00 часа в изложбената зала на Къщата – музей на Алеко Константинов ще се състои награждаването в общинския конкурс, посветен на Баба Марта.\r\n***\r\nОт 09.30 часа Окръжен съд – Шумен ще се проведе съдебно заседание по делото за влаковата катастрофа в Хитрино.\r\n***\r\nОт 10.00 часа ще се състои освещаване на новия комплекс в ДГ “Пролетна дъга”, реновиран по линия на Българо-швейцарската програма за сътрудничество. \r\n*** \r\nОт 11.00 часа в ДКТ „Васил Друмев“ ще се състои пресконференция, на която ще бъдат представени акцентите в програмата за март. \r\n***\r\nОт 12.00 часа пред Съдебната палата ще се състои пореден протест на служители в затворите и от съдебна охрана. \r\n***\r\nВ 12.30 часа официално ще бъде открита обновената Здравна служба в село Ивански, по линия на Българо-швейцарската програма за сътрудничество. В 13.00 часа пред здравната служба в село Ивански е предвидена пресконференция.\r\n***\r\nОт 15.15 часа в ОУ „Св. св. Кирил и Методий“ Управителните съвети на настоятелствата при Обединено училище „Паисий Хилендарски“- Плиска и ОУ „Св. св. Кирил и Методий“ село Царев брод ще проведат съвместно заседание.", "date": "2018.03.07", "title": "Предстоящи събития в страната за 7 март (Агенция „Фокус“)"}
{"url": "http://www.focus-news.net/news/2018/03/07/2496656/the-independent-deyvid-deyvis-zayavyava-che-velikobritaniya-i-es-se-razminavat-po-tolkova-mnogo-temi-che-dori-ne-gi-pomni-vsichkite.html", "text": "Министърът по въпросите на Брекзит в британския кабинет Дейвид Дейвис заявява, че Великобритания и Европейския съюз  се разминават по толкова много теми, че дори не ги помни всичките, пише английският вестник The Independent.\r\nСпоред него има различия в около единайсет области, като ключовата среща с ЕС е само след две седмици.\r\n„Не мога да ги изредя всичките по памет, но мога да ви дам списък, ако искате, заявява той пред парламентарната комисия по Брекзит.\r\nСпоред Дейвис най-големият проблем остава границата с Република Ирландия, но също така посочва и настояването на Обединеното кралство да може да оспорва новите закони на ЕС, както и проблемът с правата на гражданите от ЕС, като основни препятствия. Въпреки всичко според него има шансове да се намери решение до 23 март.\r\nТова е много важен срок за фирмите, защото ако не се постигнат дотогава договорености, те ще започнат да планират изнасяне на бизнеса си в чужбина. Финансовият министър Филип Хамънд напомня, че това е много важно за авиационния бизнес, защото авиокомпаниите трябва да знаят на 1 април 2018 година дали могат да планират спокойно полетите си за април 2019 година. Но Дейвис заявява, че между Лондон и Брюксел има конфликт относно арбитражните механизми, за да се предотврати някои регулации да не нанасят вреда на Великобритания след като тя вече няма право на глас. Нерешени остават и въпросите свързани с  ядрената  енергетика след напускането на „Евроатом“.  Юлиян Марков", "date": "2018.03.07", "title": "The Independent: Дейвид  Дейвис заявява, че Великобритания и ЕС се разминават по толкова много теми, че дори не ги помни всичките"}
{"url": "http://www.focus-news.net/news/2018/03/07/2496675/predstoyashti-mezhdunarodni-sabitiya-za-7-martagentsiya-fokus.html", "text": "Външният министър на Турция Мевлют Чавушоглу ще проведе среща с германския си колега Зигмар Габриел. \r\n*** Армията на САЩ ще проведе артилерийски учения в Германия край базата си в Графенвор.\r\n*** Престолонаследникът на Саудитска Арабия Мохамад Бин Салман ще посети Великобритания. \r\n*** Председателят на Европейския съвет Доналд Туск ще проведе преговори с министър-председателя на Люксембург Ксавие Бетел, посветени на Брекзит.\r\n*** Китайският национален народен конгрес ще прегледа предложенията за конституционни изменения, които ще премахнат ограниченията върху броя мандати на президента на страната.\r\n*** Държавният секретар на САЩ Рекс Тилърсън започва обиколка из страните в Африка.\r\n*** В Сиера Леоне ще се проведат парламентарни избори.\r\n*** Руският външен министър Сергей Лавров ще посети Зимбабве.\r\n***", "date": "2018.03.07", "title": "Предстоящи международни събития за 7  март(Агенция „Фокус“)"}
{"url": "http://www.focus-news.net/news/2018/03/07/2496676/vitseprezidentat-iliyana-yotova-shte-se-sreshtne-s-pobeditelkite-v-initsiativata-poslanik-za-edin-den.html", "text": "Вицепрезидентът Илияна Йотова ще се срещне с победителките в инициативата „Посланик за един ден“, организирана от посолството на Великобритания в София. Това съобщиха от прессекретариата на държавния глава. Срещата ще се проведе днес в 10.30 в библиотеката на „Дондуков“ 2. Участничките, които са на възраст между 15 и 18 години от различни градове в България, представиха в кратки текстове своите виждания как да бъде постигнат прогрес в борбата за равенство между половете. След дискусията вицепрезидентът ще връчи сертификати на победителките.", "date": "2018.03.07", "title": "Вицепрезидентът Илияна Йотова ще се срещне с победителките в инициативата „Посланик за един ден“"}
{"url": "http://www.focus-news.net/news/2018/03/07/2496678/futbol-real-madrid-eliminira-pszh-kato-go-pobedi-i-v-revansha.html", "text": "Футбол: Реал Мадрид победи Пари Сен Жермен с 2:1 в мач-реванш от осминафиналната фаза на Шампионската лига, игран на стадион \"Парк де Пренс\" в Париж и продължава към четвъртфиналите след победата си с 3:1 в първия мач и общ резултат 5:2. Головете за Реал вкараха Кристиано Роналдо и Каземиро, съответно в 51-та и 80-та минута, а Единсон Кавани отбеляза за домакините в 71-та минута.", "date": "2018.03.07", "title": "Футбол: Реал Мадрид елиминира ПСЖ като го победи и в реванша"}
{"url": "http://www.focus-news.net/news/2018/03/07/2496681/sofiya-vremenno-dvizhenieto-se-izvarshva-dvuposochno-v-platnoto-za-pernik-na-am-lyulin-poradi-srutvane-na-skalna-masa-na-platnoto-v-posoka-sofiya.html", "text": "Временно движението се извършва двупосочно в платното за Перник на АМ \"Люлин\", поради срутване на скална маса на платното в посока София, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.03.07", "title": "София: Временно движението се извършва двупосочно в платното за Перник на АМ \"Люлин\", поради срутване на скална маса на платното в посока София"}
{"url": "http://www.focus-news.net/news/2018/03/07/2496680/liderat-na-bsp-sofiya-kaloyan-pargov-shte-prisastva-na-tarzhestveniya-kontsert-posveten-na-75-ata-godishnina-ot-spasyavaneto-na-balgarskite-evrei.html", "text": "Лидерът на БСП - София Калоян Паргов ще присъства на Тържествения концерт, посветен на 75-ата годишнина от спасяването на българските евреи, съобщиха от пресцентъра на партията. Събитието ще се състои на 7-и март 2018 г. от 18.00 часа в концертната зала на Националната музикална академия \"Проф. Панчо Владигеров\".", "date": "2018.03.07", "title": "Лидерът на БСП-София Калоян Паргов ще присъства на Тържествения концерт, посветен на 75-ата годишнина от спасяването на българските евреи"}
{"url": "http://www.focus-news.net/news/2018/03/07/2496682/gd-granichna-politsiya-intenziven-e-trafikat-za-tovarni-avtomobili-na-izhod-na-granitsata-s-turtsiya-i-rumaniya.html", "text": "На българо-турската граница на ГКПП „Капитан Андреево“ и ГКПП „Лесово“ и на българо-румънската граница на ГКПП „Дунав мост Русе“ трафикът е интензивен за товарни автомобили на изход от страната. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2018.03.07", "title": "ГД „Гранична полиция“: Интензивен е трафикът за товарни автомобили на изход на границата с Турция и Румъния"}
{"url": "http://www.focus-news.net/news/2018/03/07/2496685/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща от Първенство на първа професионална лига на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 08.00 часа на 6 март 2018 г. до 08.00 часа на 8 март 2018 г. при сектор „Г” на  Националния стадион „Васил Левски” от вход № 20 до вход № 26. \r\nОт 10.00 до 17.00 часа на 7 март 2018 г. на моста пред Национален стадион „Васил Левски”. \r\nОт 14.00 часа на 7 март 2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.03.07", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/03/07/2496659/cnn-italiya-nanese-tezhak-udar-na-statukvoto-s-izbornite-rezultati.html", "text": "След като шумът от парламентарните избори в Италия утихна има ясни победители и губещи, но няма ясен изход след разединяваща кампания, доминирана от антиимигрантска реторика и обещания, които ще бъдат трудни за спазване.\r\nТъй като първите резултати от екзитпола бяха публикувани малко преди полунощ, вълната от неувереност се превърна в необуздан ентусиазъм в щаба на Движение „Пет звезди“ (M5S) в  луксозния хотел Parco dei Principi в центъра на Рим. Движението беше на върха на всеки екзитпол и изглеждаше, че ще получи почти една трета от гласовете, повече от всяка друга партия и с около 14 процента повече от всеки друг.\r\nЛуиджи ди Майо, младият лидер на  партията, която се бори със статуквото, основана от бившия комедиант Беппе Грило, не говори публично в неделя, но е бил фотографиран от привърженици, усмихвайки се до уши на всеки, който го доближи. Ди Майо, само на 31 години, символизира младежкото недоволство в Италия, провеждайки кампания по тънката линия между надеждата и страха, като използва думи като \"нас\" и \"тях\" и посочва потенциалните гласоподаватели като \"моето поколение\". В публикация в блог преди гласуването той пише: \"Те гледат към нас, защото ние сме бъдещето на страната, но те все още не ни вярват напълно\".\r\nДвижението „Пет звезди“ може много успешно да спечели сърцата на младите и недоволни гласоподаватели, но все още е далеч от спечелването на властта в Италия, ако то остане вярно на своите избиратели. Тъй като „Пет звезди“ провеждаше кампания с обещание за независимост и прозрачност, е малко вероятно да се присъедини към коалиция. Ди Майо е флиртувал с идеята за формиране на коалиция преди, но \"Грилините\", както се наричат привърженици на \"Пет звезди\", досега са пренебрегнали тази идея.\r\n\"Новата мантра на\" Пет звезди\" трябва да бъде, че е невъзможно и незаконно [да се формира] всяко мнозинство без нас\", заявява Джако Йакобони, водещ политически анализатор във вестник \"Ла Стампа\". \"Това означава, че никой не може да се опита да ги изключи от голямата игра сега.\"\r\nДвижението „Пет звезди“  не е единствената партия, която празнува. Матео Салвини, 44-годишният лидер на популистката и ксенофобска Лига - преди известна като Северна лига - побърза да напише „Благодаря“ в социалната мрежа „Туитър“ преди полунощ, докато гледаше, че партията му се изкачва на второ място в екзитполовете. Последните резултати в понеделник сутринта даваха на Лигата на около 17,5% от гласовете, но все още имаше непреброени гласове.\r\nЛигата участва в изборите като младши партньор в дясноцентристка коалиция, която включва и партията Forza Italia („Италия, напред“) на Силвио Берлускони и неофашистката партия „Италиянски братя“. Но след като гласовете бяха преброени,  изглеждаше малко вероятно Салвини да се появи на мястото на шофьора. „Италия, напред“ не успя да постигне успех и се очаква да остане с няколко процента зад Лигата или около 14%, според вътрешното министерство.\r\nБерлускони, нaвремето създател на лидери, сега е нещо като политически просяк. Бившият министър-председател каза пред гласоподавателите, че причината, поради която неговата партия не е спечелила повече, е, че той не е действителният кандидат, след като му е забранено да заема ръководна длъжност до 2019 г. заради данъчни измами. Берлускони се надяваше да ръководи дясноцентристката коалиция, като постави Антонио Таяни в качеството си на министър-председател, докато се върне на власт през следващата година.\r\nСега Берлускони е „понижен“ от капризите на Салвини. В понеделник Салвини каза пред репортери, че самият той ще ръководи дясноцентристката коалиция. \"Милиони италианци ни помолиха да ги изведем от несигурността\", каза той. \"Ние ще ги водим. Виждам това като глас за бъдещето, а не за миналото.\"\r\nСалвини, който някога е влизал с булдозер в ромски лагер и е предлагал законодателство за сегрегирани автобуси \"само за италианци\", се преоткрива в тази избирателна кампания. Напоследък е насочил партията си към по-центристки подход.\r\nСалвини е твърд поддръжник на американския президент Доналд Тръмп. Той пътува до Филаделфия за митинг от кампанията на тогавашния кандидат  на републиканците през 2016 г. и се снима с него. Салвини водеше кампанията си под лозунга \"Италия на първо място\", очевидно зает от една от любимите фрази на настоящия американски президент.\r\nВ края на кампанията движението \"Пет звезди\" в южните части на Италия заимства идея от американския филм \"Три билборда извън града\" и използва три червени билборда, за да напомни на избирателите как Салвини ги наричаше. - Казах ви, че миришете – пише на единия. - Сега искам вашия глас – пише на  другия . На третият просто пишеше: \"Защо не, селяни?\"\r\nЛявоцентристката Демократическа партия под съвместното ръководство на бившия премиер Матео Ренци и настоящия премиер Паоло Джентилони бе безспорният губещ в изборите в неделя. Партията изглежда е спечелила едва около 19 процента от общия брой гласове, а лявоцентристката й коалиция - около 23 процента. Те ще спечелят още няколко процента въз основа на новия избирателен закон, който дава на водещите членове на коалицията процентните точки на тези партии, които печелят по-малко от 3%, но няма да е достатъчно, за да промени крайния резултат.\r\nБерлускони и Ренци се срещнаха в края на неделния ден, което сега изглежда като отчаяни преговори. Дори и да скалъпят някаква нова центристка компромисна коалиция, те със сигурност никога не биха могли да съберат достатъчно подкрепа, за да формират мнозинство.\r\nСега топката е в президента Серджо Матарела. След като гласовете са преброени, вероятно късно в понеделник, той ще започне среща с победителите, за да даде начало на очакваните напрегнати и продължителни преговори след такава остра кампания. Италианците чакат, за да видят с кого първо ще се срещне.\r\n\"Ще възложи ли италианският президент Серджо Матарела отговорността да образува правителство на Салвини (първата коалиция) или на Ди Майо (първата партия)?\" пише в „Туитър“ Йакобони от Ла Стампа. \"Във всеки случай ще бъде много трудно да се избегне популисткият, повече или по-малко евроскептичен и повече или по-малко антиимигрантски лидер\".\r\nТова усещане е нещо, с което изглежда, че всички се съгласяват. Политическият коментатор и журналист Марко Траволио, пишещ в уважавания вестник Il Fatto Quotidiano обобщава: \"Италианците излязоха при ниските температури да гласуват по безумен избирателен закон, за да извикат гигантско, свръхзвуково\" Майната, ви! \" на старите управници.\r\nПромяната, изглежда, е единственото сигурно нещо. Юлиян Марков", "date": "2018.03.07", "title": "CNN: Италия нанесе тежък удар на статуквото с изборните резултати"}
{"url": "http://www.focus-news.net/news/2018/03/07/2496686/ombudsmanat-maya-manolova-shte-obyavi-nachaloto-na-tretoto-izdanie-na-natsionalnata-kampaniya-velikden-za-vseki-dari-praznik-na-baba-i-dyado-na-7-mart.html", "text": "От 11.00 часа в Кулинарната академия HRC (гр. София, бул. Цар Борис III № 59) омбудсманът Мая Манолова ще обяви началото на третото издание на Националната кампания „Великден за всеки – дари празник на баба и дядо“. Това съобщиха от пресофиса на омбудсмана. Заедно с възпитаници на Софийската гимназия за хлебни и сладкарски технологии и ученици от 51 СОУ „Елисавета Багряна“, под вещото ръководство на инструктори от Кулинарната академия HRC, омбудсманът Мая Манолова, лицата на кампанията – Миро, Анелия, Криско, баскетболният треньор Тити Папазов, актрисата Деси Бакърджиева и колегата ѝ Тончо Токмакчиев ще участват в приготвянето на козунаци и кифлички, с които по-късно ще бъдат зарадвани възрастни хора от социален дом в столицата. Посланието е пряко свързано с името и целта на инициативата – този път децата, внуците да са тези, които да дарят празник на баба и дядо, като им поднесат един от символите на великденската трапеза – вкусния козунак, приготвен с много обич и топлина. В събитието ще се включат и партньорите на националната кампания – Български Червен кръст, Националният осигурителен институт, „Български пощи“ ЕАД, Българската хранителна банка, Националният алианс за работа с доброволци (НАРД), Национално сдружение „Младежки глас“, представители на хранителния бранш, на хранителни вериги и др. \r\nВ третото издание на „Великден за всеки“ отново ще се набират парични средства и хранителни продукти за възрастните хора, които няма да получат надбавка за големия християнски празник. Идеята е да бъдат подпомогнати хората, чиято пенсия надвишава с малко минималния праг. По утвърдени списъци на НОИ средствата ще бъдат обърнати във ваучери, всеки на стойност по 20 лева, с които пенсионерите ще имат възможност да пазаруват в 5 000 обекта в цялата страна. Възрастните хора ще получават своите ваучери в пощенските клонове по места. Със съдействието на социалния патронаж по общини в седмицата преди Великден ще се раздават хранителни продукти на социално слаби и бедни хора. \r\nВ предишните две издания, кампанията събра близо 1 млн. лева и тонове храна, с които бяха зарадвани десетки хиляди пенсионери. \r\nСредствата се набират по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст \r\nIBAN: BG53UNCR70001522802795\r\nБанков код: UNCRBGSF\r\nИли със SMS 1255 - на стойност 1 лев, освободен от ДДС\r\nЧрез on-line дарения от България и чужбина на сайта на БЧК – www.redcross.bg", "date": "2018.03.07", "title": "Омбудсманът Мая Манолова ще обяви началото на третото издание на Националната кампания „Великден за всеки – дари празник на баба и дядо“ на 7 март"}
{"url": "http://www.focus-news.net/news/2018/03/07/2496687/bchk-i-darzhavnata-agentsiya-za-zakrila-na-deteto-organizirat-kragla-masa-na-tema-detsata-bezhantsi-i-migranti-predstavata-na-obshtestvoto-za-tyah.html", "text": "Българският Червен кръст (БЧК) и Държавната агенция за закрила на детето (ДАЗД) организират кръгла маса на тема „Децата бежанци и мигранти – представата на обществото за тях“ от 11.00 до 12.30 часа в зала „Музейна” на БЧК, (бул.”Джеймс Баучер” 76, София). Това съобщиха от пресцентъра на БЧК.\r\nПо време на събитието ще бъде представен стартиралият проект на БЧК и ДАЗД „Да опознаем другия“, финансиран по фонд “Убежище, миграция и интеграция“. Също така, на базата на финансирания от „Terre des hommes“ проект на БЧК, ще бъдат споделени добри практики и проблемни аспекти от работата в подкрепа на деца и младежи, настанени в приемателните центровете на Държавна агенция за бежанците при МС в София. \r\nЦелта е да се провокира активен диалог сред всички заинтересовани страни по отношение на обществените нагласи към бежанците и мигрантите и по-специално към техните деца и как със съвременните средства за комуникация се въздейства за тяхното формиране.\r\nФорумът ще се открие от акад. Христо Григоров, председател на БЧК и д-р Елеонора Лилова– председател на ДАЗД с активно участие на представители на президентството и на правителството на Република България, дипломати, както и на ВКБООН и други НПО структури.", "date": "2018.03.07", "title": "БЧК и Държавната агенция за закрила на детето организират кръгла маса на тема „Децата бежанци и мигранти – представата на обществото за тях“"}
{"url": "http://www.focus-news.net/news/2018/03/07/2496684/afp-pravitelstvoto-na-sasht-sadi-shtata-kaliforniya-za-proemigrantski-zakoni.html", "text": "Правителството на САЩ съди щата Калифорния за проемигрантски закони, предава AFP.\r\nИскът, подаден във Федерален съд в щата Калифорния оспорва законите, които са приети в подкрепа на градовете, които отказват да спазват изискването на федералните имиграционни власти да предават нелегалните имигранти за експулсиране, така наречените „градове-убежища“.\r\nАмериканската конституция „не разрешава на Калифорния да пречи на правото на държавата (САЩ) да налага закони, приети от Конгреса или да предприема действия, които са и възложени по конституция“ се казва в иска.\r\nФедералните власти, включително имиграционните и митническите, заявяват ,че така наречените „убежища“ позволяват на криминално проявени лица да се движат свободно.\r\nКалифорния е дом на най-големия брой нелегални имигранти, почти една четвърт от общо пребиваващите в САЩ около 11 милиона  Юлиян Марков", "date": "2018.03.07", "title": "AFP: Правителството на САЩ съди щата Калифорния за проемигрантски закони"}
{"url": "http://www.focus-news.net/news/2018/03/07/2496674/voice-of-america-buntovnitsite-mogat-da-napusnat-iztochna-guta-ako-zhelayat-spored-ruskoto-ministerstvo-na-otbranata.html", "text": "Бунтовниците могат да напуснат Източна Гута, ако желаят, според руското Министерство на отбраната предава  Voice of America.\r\nВ заявлението на руското отбранително ведомство обаче не се посочва къде могат да отидат. Те могат да напуснат анклава заедно със семействата си.\r\nТежките боеве в района продължават, като подкопават резолюцията на ООН за 30-дневно прекратяване на огъня на територията на цяла Сирия. Това накара Великобритания и САЩ да поискат свикване на Съвета за сигурност при закрити врати. По данни на Сирийската обсерватория за човешки права в последните три  седмици  в Източна Гута са загинали 760 човека. Сирийските правителствени войски са възвърнали контрола върху една трета от областта според същия източник. Юлиян Марков", "date": "2018.03.07", "title": "Voice of America: Бунтовниците могат да напуснат Източна Гута, ако желаят, според руското Министерство на отбраната"}
{"url": "http://www.focus-news.net/news/2018/03/07/2496688/denyat-7-mart-v-balgarskata-istoriya.html", "text": "През 1913 година в хода на Балканската война е взето решение да се атакуват предните позиции в Източния сектор на Одрин, но без да се продължава атаката. Един от най-големите военни успехи на балканските съюзници е овладяването на Одринската крепост на 13 март 1913 г. След ожесточена нощна атака на 13 март българската армия, подсилена от две сръбски дивизии, овладява крепостта, а командващият Шукри паша се предава с целия си щаб. Пленени са около 80 000 турски войници и 524 оръдия. През 1968 г. на 6 и 7 март в София се провежда съвещание на Политическия консултативен комитет на Варшавския договор. Приета е Декларация за заплахата за мира в резултат на разширяването на американската агресия във Виетнам. През 1858 г. Георги Раковски се установява в Одеса, където се занимава със събирателска и научна дейност. Събира народни песни, пише исторически и етнографски съчинения. На 7 март са родени: журналистът Райко Алексиев; Симеон Хаджикосев - литературовед и критик. На тази дата умират: Иван Пръмов, политик; Цвятко Анев, генерал; Петко Атанасов - драматичен артист и режисьор; Георги Бончев – геолог. \r\n2016 г.\r\nГлавният прокурор Сотир Цацаров поиска депутатския имунитет на Илия Илиев заради разследване, което го уличава в източването на над 3 млн. лева от Националната компания \"Железопътна инфраструктура\" (НКЖИ) между 2007 и 2009 г.\r\n2013 г.\r\nПрезидентът на Република България присъжда Орден „Стара планина” първа степен на Иван Абаджиев „за изключително големите му заслуги към Република България в областта на физическото възпитание и спорта“\r\n2008 г.\r\nПрезидентът на Република България присъжда Орден „Стара планина” първа степен на Йеньо Фаллер „за изключително големите му заслуги за развитието на българо-унгарските отношения и сътрудничество и по повод окончателното му отпътуване от страната.“\r\n2007 г.\r\nПрезидентът на Република България присъжда Орден „Стара планина” първа степен на Ив Сен-Жур „за развитието и укрепването на българо-френските отношения и по повод окончателното му отпътуване от страната.“\r\n2003 г.\r\nНа тази дата се извършва покушение над Илия Павлов, български бизнесмен, основател на „Мултигруп“. Подбудителите и извършителят на това убийство остават неразкрити. През ноември 2002 г. полското списание „Wprost“ оценява неговото състояние на 1,5 милиарда долара.\r\n2000 г.\r\nПо покана на СДС в България пристигат представителите на косовските сърби Момчило Трайкович и свещеник Артемия, които дават данни за разрушените от албанците църкви. Косовските сърби искат българска подкрепа за изграждане на собствени медии и за запазване на границите на Югославия. На посещение в България пристига президентът на Словакия Рудолф Шустер. България поддържа дипломатически отношения с първата самостоятелна словашка държава (1939-1945 г.). В периода 1945-1992 г. българо-словашките отношения се развиват в рамките на отношенията между България и Чехословакия. На 23 декември 1992 г. Република България признава независимостта на Словашката република и от 1 януари 1993 г. между двете страни са установени дипломатически отношения на равнище посолства.\r\n1993 г.\r\nЕдвин Сугарев е избран за председател на Националното движение \"Екогласност\". Едвин Сугарев е български поет, философ, политически деец, дипломат. Роден е в София на 27 декември 1953 г. Завършва българска филология в СУ \"Св. Климент Охридски\". Научен сътрудник в Института по литература при БАН. След 10 ноември 1989 г. се включва активно в обществено-политическия живот на страната. Един от видните дейци на Съюза на демократичните сили (СДС) (от Национално движение \"Екогласност\"). Депутат в VII Велико и ХХXVI и ХХXVII Народно събрание. Посланик на България в Монголия, а след това и в Индия.\r\n1989 г.\r\nПровежда се Осми (извънреден) конгрес на Съюза на българските журналисти. В доклада си Боян Трайков обръща внимание на \"забранените зони\", които се заобикалят. Съюзът на българските журналисти е професионално-творческа организация на журналисти. Създаден на 20 октомври 1955 г. Продължава дейността на Съюза на журналистите в България (основан 1944 г.), който обединява Дружеството на столичните журналисти (основан 1907 г.) и Съюза на провинциалните професионални журналисти (основан през 1924 г.). Има 5 600 членове и 161 дружества. Най-старата и най-многобройна журналистическа организация в България. Първи председател - П. Пенчев; Вл. Топенчаров, Славчо Васев и др. Членува в Международна организация на журналистите (МОЖ) от 1947 г. Председател на УС е Милен Вълков (от 2002 г.). Издания на СБЖ - в-к “Поглед” (1930 г.) и сп. “Бълг. журналист” (1959 г.-1994 г.).\r\n1968 г.\r\nНа 6 и 7 март в София се провежда съвещание на Политическия консултативен комитет на Варшавския договор. Приета е Декларация за заплахата за мира в резултат на разширяването на американската агресия във Виетнам.\r\nПо време на Варшавското съвещание на 14 май 1955 г. България, заедно с Албания, ГДР, Полша, Румъния, СССР, Унгария и Чехословакия, участва в създаването на Военно-политическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. На 1 юли 1991 г. договорът е прекратен.\r\n1947 г.\r\nВъзстановени са дипломатическите отношения с Австрия.\r\nДипломатически отношения между България и Република Австрия се установяват през май 1919 г. След присъединяването на Австрия към Германия през 1938 г. те се прекъсват, а на 7 март 1947 г. се възобновяват на ниво легации. През юни 1963 г., след подписване на споразумението за уреждане на въпросите с австрийското имущество в България, дипломатическите представителства на двете страни са издигнати в ранг посолства.\r\n1918 г.\r\nХVІІ ОНС със закон продължава мандата си с една година. Изборите за XVII ОНС се провеждат на 23 февруари 1914 г. Спечелени са от управляващата Либерална коалиция, която получава 129 от 245 депутатски места, за БЗНС са отредени 51 места. Останалите места са разпределени, както следва: демократи - 31 (от тях 7 са в новите земи), БРСДП (т. с.) - 11, БРСДП (ш. с.) - 10, народняци - 9, радикалдемократи - 5, прогресивнолиберали - 2.\r\nОткриването на XVII ОНС се състои на 20 март 1914 г. За председател е избран либералът Д. Вачов. Седемнадесетото ОНС е разпуснато с царски указ на 15 април 1919 г.\r\n1915 г.\r\nПриет е Закон за стопански грижи и обществена предвидливост. В комитетите по прилагането му (15 март - 1 август) влизат представители на държавата, търговците, житарите и мелничарите.\r\n1913 г.\r\nВ хода на Балканската война е взето решение да се атакуват предните позиции в Източния сектор на Одрин, но без да се продължава атаката за овладяване на позицията на фортовия пояс. Един от най-големите военни успехи на балканските съюзници е овладяването на Одринската крепост на 13 март 1913 г. След ожесточена нощна атака на 13 март българската армия, подсилена от две сръбски дивизии, овладява крепостта. Шукри паша се предава с целия свой щаб. Пленени са около 80 000 турски войници и 524 оръдия.\r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. По волята на западноевропейските Велики сили значителни части от полуострова, населени с българско, гръцко, сръбско и албанско население, остават в пределите на империята след Руско-турската освободителна война от 1877-1878 г. По този начин обществено-икономическото и културно развитие е възпрепятствано както от съществуващите феодални порядки в Османската империя, така и от упражнявания национален и религиозен натиск.\r\nКонкретен повод за войната стават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна пристъпват към обща мобилизация на войските си.\r\nНачало на военните действия поставя Черна гора. В края на септември 1912 г. нейните войски нахлуват в Северна Албания. Това става повод за прекратяване на дипломатическите отношения между Османската империя и четирите балкански правителства. На свой ред на 5 октомври същата година България и Гърция обявяват война на Турция. На 7 октомври към тях се присъединява и Сърбия. При започване на войната балканските страни-съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия.\r\n1911 г.\r\nОбнародван е Закон за изменение на конституцията, приет от XIV ОНС. С измененията се предвижда: създаване на Министерство на търговията, промишлеността и труда, Министерство на земеделието и държавните имоти, Министерство на обществените сгради, пътищата и благоустройството и Министерство на железниците, пощите и телеграфите, узаконяване на царската титла на българския монарх и други промени. Изборите за XIV ОНС са проведени на 25 май 1908 г. Спечелени са от управляващата Демократическа партия, на която са предоставени 166 от 203 места. Откриването на XIV ОНС се състои на 15 юни 1908 г. За председател е избран Христо Славейков, който на 15 октомври 1910 г. е заменен от д-р Петър Ораховац.\r\n1910 г.\r\nОт 7 до 15 март с цел подобряване на отношенията с Високата порта Фердинанд I и министър-председателя Александър Малинов са на посещение в Цариград.\r\n1906 г.\r\nОбнародван е Закон за подпомагане на държавните работници в случай на инвалидност и заболяване. Подаден е иск срещу универсалния наследник на Евлогий Георгиев - Иван Ев. Гешов. На 24 януари 1906 г. по предложение на наследниците на Евлогий Георгиев от 8 декември 1905 г. ХІІІ ОНС взема решение правителството да заведе дело срещу универсалния наследник Иван Ев. Гешов. Делото започва на 28 юни 1907г., а от 28 ноември се гледа от Софийския апелативен съд, който постановява на 4 декември, че българските съдилища не са компетентни по него и то е прекратено. Решението е потвърдено от Върховния касационен съд на 9 юни 1908 г.\r\n1904 г.\r\nПо нареждане на гръцкото правителство за борба срещу българското националноосвободително движение гръцка чета от 14 офицери, водена от капитаните Анастасио Папулас и Александрос Контулис, влиза в Югозападна Македония. Между 18 юли и 3 август същата година кап. Павлос Мелас (на снимката) провежда разузнавателна мисия. На 28 август четата на П. Мелас влиза отново в Македония, но той е убит от турците на 13 октомври. На 15 септември в Западна Македония е изпратена и чета от шестима военни начело с Е. Каудис.\r\n1858 г.\r\nГеорги Раковски се установява в Одеса, където се занимава със събирателска и научна дейност. Събира народни песни, пише исторически и етнографски съчинения. През 1859 г. издава само едно от подготвените си съчинения - “Показалец или ръководство как да си изискват и издирят най-стари черти нашего бития, язика, народопоклонения, старого ни правления, славнаго ни прошедствия и проч.”. Георги Стойков Раковски е идеолог на националното революционно движение, писател, публицист, етнограф. Книжовното дело на Раковски е неразривно свързано с революционната му дейност - и публицистичните му, и литературните и историко-етнографските му научни трудове. Той е автор на поемата “Горски пътник”, стихотворенията “Постъп български”, “Отлъчие от България еднаго разпаленаго родолюбца българина в лето 1853”, “Спомен месторождения”, “Възпомянание старобългарско на развалини старославнаго града Червеновода близ Рухчука”, статиите “Пиршество на турски велможи”, “Известие”, “ Граждански обзор”, “Позив към Българите за въстание”, ”Позив към родолюбци Българи за освобождение Българии”, ”План за освобождението на България” и др.На тази дата са родени:\r\n1941 г.\r\nРоден е Симеон Хаджикосев - български литературовед и критик. През 1965 г. завършва българска филология в Софийския университет “Св. Климент Охридски”. От 1969 г. до 1971 г. работи като редактор в издателство “Народна младеж”. Редактор е още на алманах “Дружба” (1971-1972 г.), вестник “Литературен фронт” (1972 г.), списание “Септември” (1973-1974 г.). От 1974 г. до 1975 г. работи в издателство “Български писател”. В периода 1975 – 1979 г. е директор на Центъра за литературна информация при СБП. Защитава дисертация на тема “Идейно-естетическото развитие в творчеството на Елин Пелин” през 1971 г. Преподавател е по история на античната и западноевропейската литература във Филологическия факултет на СУ от 1972 г. В продължение на две години (1978-1980 г. ) е лектор по българска литература в Лионския университет. Автор е на критическите творби: “Поезия, проза, критика” (1971 г.), “Проза и време” (1972 г.), “Българският символизъм и европейският модернизъм” (1974г.), “Патриотизъм, партийност, творческо вдъхновение” (1975 г.), “От Данте до Елюар” (1976 г.), “Критически пристрастия” (1977 г.), “През погледа на критика” (1978 г.), “Българския символизъм” (1979 г.), “Молиер” (1979 г.), “Завръщане при детството” (1980 г.), “Критически делници” (1980 г.), “Отблизо и далеч” (1982 г.), “Критически писма” (1984 г.), “Сред незабравими страници” (1985 г.), “Ран Босилек” (1985 г.), “Шекспир. Творчески портрет” (1985 г.), “Вечното в преходността” (1987 г.), “Вълшебният свят на детството” (1989 г.), “Провансалската лирика и средновековна европейска поезия” (1991 г.), “Две пълни шепи с труд. Из законите на конформиста” (1991 г.), “Класическо, т.е. съвременно” (1992 г.), “Сред шедьоврите на западно-европейската литература” (1992 г.) и др.\r\n1893 г.\r\nРоден е Райко Николов Алексиев - български журналист, писател, карикатурист. Завършва българска филология в Софийския университет “Св. Климент Охридски”. Учи живопис в Германия и Италия. Първите му отпечатани карикатури са от 1907 г. Основател на в-к \"Щурец\" (1932-1944 г.), автор на книги с разкази и фейлетони.На тази дата умират:\r\n2005 г.\r\nУмира Иван Пръмов, български политик. Роден е през 1921 г. в село Войнягово, Карловско. През 1936 г. става член на Работническия младежки съюз, а от 1939 г. влиза в ръководството на неговата околийска организация в Карлово.\r\nУчаства в Съпротивителното движение по време на Втората световна война. През 1943 г. става партизанин във Втора средногорска бригада \"Васил Левски\" и е осъден задочно на 15 год. затвор по Закона за защита на държавата.\r\nЗавършва Агрономическия факултет на Софийския университет (1948) и започва работа в Централния комитет на Димитровския съюз на народната младеж (1948-1951). Първи секретар е на Околийския комитет на БКП в Карлово (1951-1952) и секретар на Окръжния комитет на БКП в Пловдив (1952-1954). През 1953 г. лично нарежда милицията да разстреля участниците в първата стачка на работници по време на комунистическия режим, вдигната от трудещите се в Тютюневата фабрика в Пловдив, при което са убити поне 3 души (точният им брой остава неизвестен), а над 50 са ранени.\r\nЗаместник-министър (1954), а от 1957 г. - министър на земеделието и горите в правителството на Антон Югов. Следващите му длъжности са секретар на ЦК на БКП (1963-1978), председател на Централния кооперативен съюз (1978-1986) и посланик във Варшава (1986-1988). От 1958 до 1990 г. е народен представител.\r\n2002 г.\r\nУмира Цвятко Анев, български генерал. Цвятко Анев е роден на 18 декември 1911 г. в село Столник. След Деветосептемврийския преврат е офицер от армията, генерал-майор и комендант на Софийския гарнизон. През 1965 г. е един от организаторите на опита за отстраняване на Тодор Живков заедно с Иван Тодоров-Горуня и Цоло Кръстев. На 8 април е арестуван, без да окаже съпротива и е осъден на осем години затвор. На 15 юни 1990 г., заедно с всички останали осъдени е реабилитиран.\r\n1956 г.\r\nУмира Петко Атанасов - български драматичен артист и режисьор. Роден е на 20 януари 1889 г. в Пловдив. Участва в трупата на Матей Икономов. От 1914 г. е артист в Народния театър в София. Сред популярните му роли са : Бобчински (в \"Ревизор\"), Луц (в \"Стария Хайделберг\"), Кулигин (в \"Три сестри\"), Лоран Кастел (в \"Топаз\") и др.\r\n1955 г.\r\nУмира Георги Бончев - български геолог. Роден е на 6 август 1866 г. в Жеравна. През 1893 г. завършва с докторат природни науки в Загребския университет. От 1905 г. е професор в Софийския университет, където основава катедрата по минералогия и петрография. Основател и пръв директор е на геологическия институт при БАН. Автор на повече от 140 научни труда и множество монографии, сред които : \"Принос към петрографията на Западните Родопи\" (1902 г.), \"Принос към петрографията на Сърнена гора\" (1903 г.), \"Петрографска обиколка в Средна и Сърнена гора\" (1907 г.), \"Петрографски обиколки в България\" (1909 г.), \"Петрография\" (1928 г.), \"Минералите в България\" (1923 г.), \"Обща минералогия\" (1929 г.) и др.\r\n1932 г.\r\nУмира Петрана Тихова Обретенова - българска революционерка. Ушива 2 бойни знамена, първото от които е за Червеноводската чета през 1875 г. След неуспеха на Старозагорското въстание знамето е предадено на Ботевата чета. Второто знаме е ушито за четата на Ил. Драгостинов и Стоил войвода. По време на Руско - турската война е медицинска сестра в Свищов. След Освобождението работи като учителка и телеграфистка. Завещава къщата си на девическата гимназия в Русе.За изготвянето на историческата справка на Агенция “Фокус” са използвани следните източници:\r\n Енциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.07", "title": "Денят 7 март в българската история"}
{"url": "http://www.focus-news.net/news/2018/03/07/2496677/pravitelstvoto-izteglya-istanbulskata-konventsiya.html", "text": "Очаква се на днешно заседание на Министерски съвет премиерът Бойко Борисов да внесе предложение за отмяна на решението на правителството за одобряване на Конвенцията срещу насилието над жените и домашното насилие на Съвета на Европа и за изтеглянето от Народното събрание на предложението за ратификацията ѝ. \r\nПаралелно в Народното събрание като първа точка в дневния ред на депутатите е заложено разглеждането на Проект на решение за произвеждане на национален референдум  за ратифицирането на Истанбулската конвенция. \r\nКонвенцията предизвика множество скандали и протести в последните месеци.\r\nКабинетът ще разгледа още и проект на закон за изменение и допълнение на Гражданския процесуален кодекс ще разгледат министрите в сряда.  Очаква се да се приеме и Национален план за действие за насърчаване на равнопоставеността на жените и мъжете за 2018 г., както и идейните проекти на българските лични документи, поколение 2019 г.", "date": "2018.03.07", "title": "Правителството изтегля Истанбулската конвенция"}
{"url": "http://www.focus-news.net/news/2018/03/07/2496689/dobrich-patnite-nastilki-v-oblastta-sa-vlazhni.html", "text": "Пътните настилки в областта са влажни, предаде кореспондентът на Радио „Фокус” – Варна. Ограничено е движението за МПС над 10 т. по пътя Кранево-Варна при км 83+100. Като обходен маршрут се ползва направлението  Кичево-Оброчище. В Добрич времето е ясно, духа умерен вятър, температурата е около 8 градуса. Поради неблагоприятните метеорологични условия в предходните дни временно са спрени строително-монтажните работи по няколко улици в града – „Силистра“, „Оп. П. Алексиев“, „Княз Дондуков“, . „Ген. Скобелев“, „Волга“ и „П.Р. Славейков“. \r\nЖулиета НИКОЛОВА", "date": "2018.03.07", "title": "Добрич: Пътните настилки в областта са влажни"}
{"url": "http://www.focus-news.net/news/2018/03/07/2496690/sofiya-vavezhda-se-vremenna-organizatsiya-na-dvizhenieto-za-zasnemane-na-igralen-film.html", "text": "Въвежда се временна организация на движението за заснемане на игрален филм. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 20.00 часа на 7 март 2018 г. на ул. „Червена стена” между ул. „Петър Станчев” и бул. „Джеймс Баучер”, в частта зад х-л „Маринела”. \r\n- От 08.00 до 20.00 часа на 8 март 2018 г.: \r\n- на ул. „Червена стена” между ул. „Петър Станчев” и бул. „Джеймс Баучер”, в частта зад х-л „Маринела”; \r\n- на ул. „Петър Станчев” между бул. „Джеймс Баучер” и ул. „Червена стена”.", "date": "2018.03.07", "title": "София: Въвежда се временна организация на движението за заснемане на игрален филм"}
{"url": "http://www.focus-news.net/news/2018/03/07/2496691/pregled-na-osnovnite-temi-v-starozagorskiya-pechat.html", "text": "„Запалиха имот на бивш селски кмет“ е водещо заглавие от страниците на вестник „Старозагорски новини“. Плевня, собственост на бивш селски кмет, изгоря до основи. Сигналът за пожара бил подаден малко преди 22.00 часа на 4 март в РУ \"Полиция\" - Казанлък от съсед. Огънят е унищожил цялата постройка, над 100 бали слама и 30 кв. м покривна конструкция, уточни кметът на село Осетеново Гюнай Мехмед. По думите му имотът на предшественика му Шериф Мехмед (ГЕРБ) е бил подпален умишлено, минути преди това собственикът се прибрал в дома си от Казанлък и паркирал автомобила си на метри от сеновала. Само бързата намеса на съседи и пристигналата за минути от Павел баня пожарна предотвратили разрастването на огнището. Пламъците били спрени, секунди преди да обхванат съседен навес, собственост на известната 76-годишна гледачка баба Минка Илинова. Местните уточняват, че бившият селски управник работел като отговорник на розоварна в близкото село Манолово, той се разплащал с доставчиците на суровини.  \"Мътна е работата, някой е драснал клечката от южната страна на сградата, пак добре че съседите са усетили пожара, като мишки са щели да изгорят всички в дома на Шериф. Всичко е станало на пепел\", коментира Гюнай Мехмед. \r\n„Виетнамци ще пробват рекорд за Гинес на Шипка“ е друго заглавие от страниците на ежедневника. Акробати от Виетнам са решили да атакуват рекорд за Гинес, като за целта ще използват каменните стъпала към Паметника на свободата на връх Шипка, съобщи директорът на НПМ \"Шипка - Бузлуджа\" Чавдар Ангелов. Запитването е дошло преди няколко дни. По думите му интересуващите се от условията са пожелали да им бъдат посочени точно 100 стъпала без междинна площадка. Ставало въпрос за изкачване при баланс глава в глава без помощ с ръцете. Текущият рекорд е поставен от двамата братя виетнамци Гиънг на 22 декември 2016 година по стъпалата на катедралата \"Света Мария\" в испанския град Жирона. За 52 секунди тогава те са изкачили 90 стъпала, за атракцията са се готвили в продължение на 15 години. За пръв път подобен рекорд е бил поставен от китайците Танг Тао и Си Зенхин през 2014 година. Чавдар Ангелов уточни, че обаждането е било от шоуто на акробата Енчо Кирязов, тепърва щяла да се уточнява датата в зависимост от метеорологичните условия на планинския връх. 894 са стъпалата, водещи към монумента, броят им е бил по-голям при освещаването през 1934 година, но при няколко последователни ремонта са били направени площадки за по-лесно изкачване от туристите. \r\n„Опитват да подменят историческата ни памет“, пише още изданието. Ден след тържественото честване на 140-годишнината от Освобождението на България от турско робство в интернет пространството се появи петиция за \"Отменяне на 3-ти март като национален празник на България\" с призив за подкрепа. \"Моля да подпишете петицията за отменяне на датата 3-ти март като национален празник на Република България поради несъстоятелност и заменянето й с друга, наистина подходяща дата от нашата история\", призовават организаторите. И дават свое обяснение какво се е случило на сакралната за милиони българи дата, което публикуваме дословно, за да не бъдем упрекнати в интерпретация: \"На 3-ти март (19-и февруари) 1878 год. в селището Свети Стефан се подписва предварителен договор между две евроазиатски империи, с който се прекратява войната помежду им и се уреждат взаимоотношенията им. На българите, макар и участвали във войната, е отказано не само участие, но и присъствие при подписването на този акт. Допустимо ли е един исторически момент, в който не са участвали българи и който по същество е подписване на договор между две чужди държави, да бъде национален празник на България? Тази дата, умишлено или не, е представяна пред българите като ден на освобождаването на България от османското владичество. За всички, които са чели текста на Светистефанския договор, обаче е ясно, че това просто не е така: за разлика от Черна гора, Сърбия и Румъния, които по силата на този договор получават независимост (чл. 2, чл. 3, чл. 5), България получава руска окупация (чл. 8). Въпреки това нито в Черна гора, нито в Сърбия, нито в Румъния този ден не само че не е национален, но не е и официален празник. Единствено у нас, където резултатът от този договор е заменянето на османската власт с руска окупация, това е национален празник. България е единствената страна в света, която има за национален празник деня на своята окупация от чужда държава.\" \r\nАвторите на петицията или са чели Санстефанския мирен договор като дявола евангелието, или съвсем тенденциозно са използвали само части от него, за да внушат, че договор заменя турското робство с руска окупация. \r\nЗащото пълният текст на чл. 8 от Санстефанския мирен договор гласи: \r\nЧл. 8. Турска войска не ще има вече в България и всички стари укрепления ще бъдат съборени за сметка на местното правителство. Високата порта ще има правото да разполага по своя воля с военния материал и други предмети, принадлежащи на отоманското правителство и които биха останали в крепостите на Дунава, вече изпразнени по силата на примирието от 19/31 януари, както и с тия, които биха се намерили в Шуменската и Варненската крепост. До пълното създаване на местна милиция, достатъчна да поддържа реда, сигурността и спокойствието и чийто брой ще бъде определен по-късно с едно съглашение между отоманското правителство и руския императорски кабинет, руски войски ще заемат страната и ще подпомагат комисаря в случай на нужда. \r\nТази окупация ще бъде ограничена също за един срок приблизително от две години. Ефективът на руския окупационен корпус, съставен от шест пехотни дивизии и две кавалерийски, който ще остане в България след изпразването на Турция от императорската армия, не ще надминава петдесет хиляди души. Той ще бъде издържан за сметка на окупираната страна. Руските окупационни войски в България ще запазят своите съобщителни връзки с Русия не само през Румъния, но също през пристанищата на Черно море - Варна и Бургас, където те ще могат да организират, докато трае срокът на окупацията, необходимите депозити. Историческите факти сочат, че с подписването на Санстефанския договор се слага началото на Третата българска държава след пет века османско владичество, с обща площ от 172 000 кв.км, включваща Мизия, Тракия и Македония. А също, че до подписването на Санстефанския договор не би се стигнало без героичния подвиг на българските опълченци и решителната помощ на Руската армия. По този повод един от отявлените демократи Стефан Цанев написа в своите \"Български хроники\": \"Ние може да говорим каквото си щем за намерението на царското правителство, за некадърното му командване и пр., но пред подвига и саможертвата на руския войник трябва да стоим мирно със свалени шапки, защото ако днес ходим свободно по нашата земя, трябва да знаем, че под краката си тъпчем костите на 200 000 от тях.\". Вероятно авторите на петицията за \"Отменяне на 3 март като национален празник на България\" са крайно русофобски настроени елементи. Личната им омраза към Русия обаче не е поводът да бъде подменена или пренаписана българската история. \r\nИ на всяка подобна проява, целяща разединението на българския народ, трябва да се гледа като на национално предателство.", "date": "2018.03.07", "title": "Преглед на основните теми в старозагорския печат"}
{"url": "http://www.focus-news.net/news/2018/03/07/2496693/stara-zagora-sekretaryat-na-obshtinata-delyan-ivanov-shte-uchastva-v-savmestna-priemna-s-obshtestveniya-posrednik-nadezhda-nikolova.html", "text": "Секретарят на Общината Делян Иванов ще участва в съвместна приемна с обществения посредник на Стара Загора Надежда Николова. Това съобщиха от пресцентъра на Община Стара Загора. Приемната ще се проведе днес от 10.30 часа до 12.30 часа на бул. „М. М. Кусев“ №34 А, ет. 1. На съвместната приемна заинтересованите граждани ще имат възможност да получат информация и да поставят въпроси, свързани с дейността на общинската администрация, административното обслужване и обратната връзка с гражданите, както и за казуси, свързани с прилагането на общински нормативни актове и други сфери от компетенцията и правомощията на секретаря на общината и местния омбудсман.", "date": "2018.03.07", "title": "Стара Загора: Секретарят на Общината Делян Иванов ще участва в съвместна приемна с обществения посредник Надежда Николова"}
{"url": "http://www.focus-news.net/news/2018/03/07/2496692/prof-gencho-nachev-40-ot-parite-za-zdrave-sa-ot-dzhoba-na-patsienta-pri-22-v-evropa.html", "text": "40% от парите за здраве са от джоба на пациента, при 22% в Европа. Това каза проф. Генчо Начев, директор на УМБАЛ „Св. Екатерина“ в предаването „Денят започва“ по БНТ. Относно спорът около дълговете към партньори на Касата от други страни, проф. Начев заяви: „Това е проблем, който е натрупан с годините, може би последните 10 или 12. Решението е намерено, не е толкова сложно. Задълженията първо трябва да се разсрочат към най-големите „кредитори“ Германия, Австрия. Това вече е направено и след като един път сме разсрочили да бъдем така добри да си плащаме“.\r\n„Това, което се тиражираше, че се отказва лечение на български граждани, мисля че не трябва да се нагнетява такова напрежение, защото няма такова нещо“, добави той. „Дълговете се трупат, защото не се плащат. А защо не се плащат – защото бюджетът на касата никога не е стигал“, коментира той и допълни, че преди да се извърши каквато и да е актуализация на края на годината резервът или пера, като извършване на дейност в чужбина, не се използват за тази цел. „Парите се пренасочват за запълване на дупки в другите пера било то за доболнична помощ, лекарства и т.н. Това е причината“, заяви проф. Генчо Начев\r\n„Здравен туризъм има навсякъде, има правила за него, поне в тази област и у нас има правила. Касата финансира лечения, само ако в България няма равносилно. Друг е въпросът обаче със спешните случаи. Получава се така, че дадени случаи се завоалират като спешни“, добави той.\r\nПо думите му каквито и пари да се наливат, ако не се промени моделът на финансиране, това ще продължи. „Не се променят нито контрол, нито санкции. Санкцията трябва да е прекратяване на договора, лишаване от право на професията, а не глоби по 500 лв.“, призова проф. Начев.\r\nСпоред него на първо място пациентът трябва да участва във финансирането, тоест да има съфинансиране. По думите му това има три ефекта - контролен, възпитателен, както и се създава ниша за развитието на здравно-осигурителни фондове. „Това са първите стъпки за демонополизация на касата, то не може да стане с вълшебна пръчка“, заяви той и даде за пример, че това се казва и от СЗО и Европейската комисия.\r\n„В момента 40% от парите за здраве идват от джоба на пациента, при 20-22% в Европа. В момента социалната тежест е по-голяма, отколкото би могло да бъде след това. Ако искаме да сме социална държава, може да се направи Здравен фонд, така както има енергийни помощи. И ще излезе два пъти по-евтино, отколкото е сега“, коментира още проф. Генчо Начев.", "date": "2018.03.07", "title": "Проф. Генчо Начев: 40% от парите за здраве са от джоба на пациента, при 22% в Европа"}
{"url": "http://www.focus-news.net/news/2018/03/07/2496694/cnn-epidemiya-ot-virusna-treska-lassa-zasyaga-nigeriya.html", "text": "Епидемия от вирусна треска „Ласса“ засяга Нигерия, съобщава телевизионният канал CNN.\r\nВирусната треска „Ласса“, която е ендемична (среща се обичайно) за Нигерия, предизвиква епидемия с невиждани досега размери. Досега са починали 72 души и 317 са заразени, а за още 764 се предполага, че са заразени, контактни са 2 845 души. Болестта  се разпространява при замърсяване на храна или домакински съдове, с урина или изпражнения на многогърдия плъх. Треската причинява висока температура и кървене от различни части на тялото, включително носа и очите. При сегашната епидемия смъртността достига 22 процента, което е много по-висок дял от обичайните 15 процента от хоспитализираните. Епидемията обхваща 18 щата в страната. Най-засегнати са щатите Едо, Ондо и Ебони. Съседните държави – Бенин, Либериа и Сиера Леоне също са докладвали за случаи на болестта. Юлиян Марков", "date": "2018.03.07", "title": "CNN: Епидемия от вирусна треска „Ласса“ засяга Нигерия"}
{"url": "http://www.focus-news.net/news/2018/03/07/2496683/bsp-shte-uchastva-v-natsionalen-protest-sreshtu-sdelkata-s-chez.html", "text": "БСП ще участва в национален протест срещу сделката с ЧЕЗ. Това съобщиха от пресцентъра на НС на БСП. Протестът ще се проведе на днес от 11.00 часа пред сградата на Министерския съвет.", "date": "2018.03.07", "title": "БСП ще участва в национален протест срещу сделката с ЧЕЗ"}
{"url": "http://www.focus-news.net/news/2018/03/07/2496695/blagoevgrad-spokoen-e-trafikat-v-tsentralna-gradska-chast-po-intenzivno-e-dvizhenieto-na-vhod-izhod-ot-grada-pri-kvartal-strumsko.html", "text": "Спокоен е трафикът в централна градска част, по-интензивно е движението на вход-изход от града при квартал „Струмско“, предаде репортер нa Радио „Фокус“ – Пирин. Пътните настилки са предимно сухи. В сутрешните часове на деня без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание за делничен ден.\r\nЛора КАЛЧЕВА", "date": "2018.03.07", "title": "Благоевград: Спокоен е трафикът в централна градска част, по-интензивно е движението на вход-изход от града при квартал „Струмско“"}
{"url": "http://www.focus-news.net/news/2018/03/07/2496696/denyat-7-mart-v-svetovnata-istoriya.html", "text": "Марк Аврелий става император през 161 г. Наречен императорът - философ, автор на 12 тома съчинения, озаглавени “Към себе си”, Марк Аврелий остава в историята с войните с германското племе маркомани и завладяването на Месопотамия. Той възстановява римския протекторат над Армения. През 1573 г. е сключен Константинополският договор, според който Венеция признава суверенитета на Османската империя над Кипър. Александър Бел получава патент за изобретението си - телефона (1876 година). През 1960 година Фидел Кастро произнася знаменитата фраза “Венсеремос” (“Ще победим”), станала лозунг на латиноамериканските революционери. През 1965 г. за първи път в Канада в римските католически църкви са извършени богослужения на английски език. През 1876 г. американският изобретател Александър Бел получава патент №174 465 за изобретението си – телефона. На 7 март са родени: композиторът Морис Равел (“Болеро”); Жужа Конц – унгарска естрадна изпълнителка. На тази дата умират: Свети Тома Аквински, френският политик Аристид Бриан, сценаристът Стенли Кубрик.\r\n2015 г.\r\nСАЩ отлагат програмата за изпращане на военни консултанти в Украйна изчаквайки изпълнението на минските договорености. Американският конгрес изпраща в Украйна до 2017 г. въоръжение за един милиард долара.\r\n2014 г.\r\nВ Сочи се откриват XI Зимни параолимпийски игри.\r\n2013 г.\r\nСъдът на Милано осъжда Силвио Берлускони на една година затвор.\r\n2012 г.\r\nЦентралната избирателна комисия на Руската Федерация обявява окончателните резултати на президентските избори признавайки Владимир Путин за държавен глава.\r\n2012 г.\r\nВ Белиз се провеждат парламентарни избори, които са спечелени от Обединена Демократическа партия с 50,37% от общият брой на гласовете.\r\n2009 г.\r\nИзстрелян е космическият телескоп Кеплер, проектиран да открива земеподобни планети в орбита на други звезди.\r\n2002 г.\r\nОткрити са Деветите зимни параолимпийски игри в Солт Лейк Сити.\r\n1996 г.\r\nФормиран е първият демократично избран палестински парламент.\r\n1989 г.\r\nИран скъсва дипломатически отношения с Великобритания по повод на издадените в кралството Сатанински строфи на Салман Рушди.\r\n1966 г.\r\nФренският президент Шарл Де Гол обявява за намерението Франция да напусне НАТО. Шарл Де Гол е президент на Франция от 1959 г. до 1969 г. Роден е на 22 ноември 1890 г. в Лил, Франция. В периода 1944 – 1946 г. е генерален Председател на временното правителство на Франция. От юни до декември 1958 г. е министър – председател. По време на Първата световна война е бригаден генерал в битката за Франция през май 1940 г. През юни 1940 г. възглавява комитета \"Свободна Франция\" в Лондон. През 1943 г. създава в Алфир, Франция комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите през 1969 г. Шарл Де Гол умира през 1970 г.\r\n1965 г.\r\nЗа първи път в Канада в римските католически църкви са извършени богослужения на английски език.\r\n1960 г.\r\nНа погребението на загиналите при взривяването на кораба “Кувър” пътници, Фидел Кастро произнася фразата “Ще победим!” (“Венсеремос!”), превърнала се в лозунг на латиноамериканските революционери. Фидел Кастро е кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г.е министър-председател на Революционното правителство (до 1976 г.). Първи секретар е на ЦК на КП на Куба от 1965 г., премиер-министър (1959-1976 г.). От 1976 г. е председател на Държавния съвет и на Министерския съвет на Куба. Начело е на Движението на необвързаните страни (1976-1979 г.).\r\n1946 г.\r\nИзпратени са съветски ноти до правителствата на САЩ и Великобритания с обвинения, че двете страни са нарушили Московското решение и че насърчават опозицията в България да му се противопостави.\r\n1945 г.\r\nАмериканската 9. бронирана дивизия завладява и преминава през ключовия мост над Рина в Ремаген, Германия, което спомага за съкращаването на Втората световна война.На Дравския участък хитлеристкото командване в 01:00 ч въвежда и 104-а пехотна дивизия. На Западния участък 3-и корпус насочва усилията на 10-а и 12-а пехотна дивизия в района на Къдаркут.\r\nДравската отбранителна операция започва на 6 март. На тази дата немската армия форсира река Драва в завоя южно от чифлика Дравакож и западно от железопътната линия на село Дони Михоляц област Харкан в района за отбрана на 3-та дружина от 11-и пехотен полк на 3-та пехотна дивизия. По същото време тя форсира реката и в района южно от чифлика Попа и към гората южно от чифлика Тормащелек, където са разположени 3-та дружина от 41-ви пехотен полк на 11-а пехотна дивизия. Противникът прави опит за преминаване на реката на още две места в района на село Дравакерстур, където се отбранява 42-ри пехотен полк от 11-та пехотна дивизия. Към 9.00 часа командирът на 4-и корпус разполага с достатъчно данни за размерите на противниковия плацдарм и се убеждава, че 3-та и 11-а пехотна дивизия няма да могат да отблъснат атаката със собствени сили. След като се разбира, че командването на противниковия 91-ви армейски корпус е насочило главния удар в направление на село Дони Михоляц, командирът на корпуса решава с концентрична контраатака на корпусните резерви - 24-и и 29-и пехотен полк - да спре настъплението. Същевременно няколко часа след форсирането на река Драва противникът преминава в настъпление и на западния участък. Неговата 2-ра танкова армия след едночасова артилерийска подготовка настъпва в полосата на 57-а съветска армия, нанасяйки главния си удар в направление на село Нагбайом, Каповарш. На фронта на село Нагбайом и село Куташ тя настъпва с три пехотни дивизии в първи ешелон, поддържани от танкове и щурмови оръдия, и с една дивизия във втори ешелон. С цената на големи жертви е пробита отбраната на първоешелонните полкове на 299-а съветска стрелкова дивизия между село Нагбайом и село Куташ. Преценявайки създадената обстановка, командирът на 64-и стрелкови корпус решава да контраатакува с втория си ешелон (113-а стрелкова дивизия) в направление на селата Кишкорпад, Яко, Куташ, да разгроми вклинилия се противник и да възстанови целостта на отбраната. За увеличаване силата на удара командващият 57-а съветска армия иска съдействие от съседната Първа българска армия. В съответствие с планираното взаимодействие с 57-а съветска армия командващият Първа българска армия заповядва на командира на 31-ви пехотен полк, усилен с едно артилерийско отделение, да се изнесе бързо в района на село Чьокьой и да влезе в подчинение на командира на 64-и стрелкови корпус. Контраатаката на 31-ви пехотен полк с командир Никола Ботев започва в 15.30 ч. след 15 минутен артилерийски удар по противника. В първи ешелон настъпват 1-ва и 2-ра дружина, а във втори - 3-а дружина. След кратко разузнаване полкът настъпва стремително. Противникът не издържа и се оттегля, но в дълбочина задържа упорито село Радего, поради което темпът на контраатаката на десния фланг постепенно намалява. Командирът на полка въвежда втория ешелон. Към 19.30 ч. полкът изпълнява поставената му задача, като овладява линията село Яко - железопътната линия Капошвар - Чурго, на която спира и се закрепва. С фланговия си удар по настъпващия противник 31-ви пехотен полк оказва значителна помощ на 299-а съветска стрелкова дивизия за спиране и отблъсване на противника. Отбранителните действия на 7 март се състоят в това, че командирът на 64-и стрелкови корпус прегрупира силите си на най-вероятните направления за настъпление на противника, като заповядва 113-а стрелкова дивизия да отбранява главното направление село Нагберек, село Нагшари, село Кишкорпад, село Капошвар, а 299-а стрелкова дивизия заедно с 31-ви пехотен полк - направлението село Куташ, село Чьокьой, село Кадаркут. Сутринта на 7 март противникът настъпва, като нанася силен удар в направление на село Кишкорпад, село Капошвар. Срещу 31-ви полк немците настъпват с един пехотен полк, но атаката им е отбита и те се оттеглят на изходното си положение, като губят около 350 убити и ранени.На 10 март противникът започва атаката си в участъка на 31-ви пехотен полк в 12 ч. в три вериги. Първите две, понесли значителни загуби от огъня на българските войници, са заставени да залегнат на стотина крачки от предния край на отбраната на полка. На тесен участък противникът успява да проникне в първата траншея на 2-ра пехотна дружина, командвана от майор Борис Михайлов. Към 13:30 ч., подкрепен от свежи сили, той успява да се вклини между 1-ва и 2-ра дружина, но е контраатакуван и отхвърлен. С нови сили, поддържани от танкове и щурмови оръдия, немците отново атакуват в стика между двете дружини. Към 16 ч. противникови танкове и пехота излизат в тила на 1-ва и 2-ра дружина. Командирите им, оценили тежката обстановка, вземат решение да ги изтеглят на по-изгодна линия. В резултат на ефикасния огън на съветската и българска артилерия и на поддръжката на 32-и пехотен полк настъплението е спряно. На 10 март 31-ви пехотен полк губи 371 бойци и офицери. По сведения на пленници противникът е дал около 700 убити и 1500 ранени. Вечерта на 10 март 31-ви пехотен полк заема северозападната окрайнина на с. Чьокьой.\r\nВ боевете при река Драва противникът губи 4395 убити офицери и войници. От Първа българска армия са убити 1418.\r\n1936 г.\r\nАдолф Хитлер нарушава Версайския договор, нахлувайки с войската си в областта Рур. Версайският мирен договор е първият от 5-те договора, които слагат край на Първата световна война. Подписан е на 28 юни 1919 г. във Версай между страните от Съглашението и Германия. След него са подписани Сенжерменският (с Австрия), Трианонският (с Унгария), Ньойският (с България) и Севърският (с Турция) договори. Версайският мирен договор отнема от Германия и дава на Франция провинциите Елзас и Лотарингия, на Полша - Познанска област и западната част на Източна Прусия; установява плебисцит за съдбата на древните германски земи - Саарската област, Шлезвиг, Горна Силезия и др. Той отнема от Германия гр. Данциг и Мемел, като ги превръща в свободни пристанища. Германия е разоръжена и заставена да плаща репарации. Версайският мирен договор влиза в сила от 10 януари 1920 г., след като е ратифициран от Германия и от Великобритания, Франция, Италия и Япония. Във Версайския договор се появяват за пръв път и клаузите за учредяването на Обществото на народите.\r\n1876 г.\r\nАмериканският изобретател Александър Бел получава патент №174 465 за изобретението си - телефона. Александър Бел е американски физик и физиолог, шотландец по произход, професор. Изобретява телефона (1876 г.), фотофона, графофона и един от ранните прототипи на грамофона.\r\n1814 г.\r\nСъстои се битката при Краон като резултат френските сили под командването на Наполеон Бонапарт побеждават руските и пруските, командвани от генерал Блюшер. Маршал Блуше се възстановява след по-ранните си неуспехи по-бързо, отколкото Наполеон Бонапарт се надява, и впоследствие френският император е принуден да насочи атаките си срещу фелдмаршал Шварценберг обратно срещу пруския командващ. Движейки се с бързина и агресия, французите изтласкват съюзниците отвъд река Об и докато Блуше планира контраатаката си с 85 000 души, наброяващите 37 000 души сили на Бонапарт атакуват. Целта на Наполеон е да закове на едно място съюзниците и да пусне Маршал Ней, командващ смесена войска, атакуваща по фланговете тежката кавалерия. Координацията на французите е лошо поставена във времето и не само, че Ней претърпява големи загуби, но и съюзниците успяват да се измъкнат от неудобна ситуация. Краон коства на Блуше 5000 жертви, а на Наполеон - около 5400.\r\n1774 г.\r\nПоради борбата с революционното движение в Америка Великобритания обявява пристанище Бостън за закрито за търговия.\r\n1573 г.\r\nСключен е Константинополския договор, според който Венеция признава суверенитета на Турция над Кипър.\r\n1530 г.\r\nРимският папа отказва на английския крал Хенри VIII да потвърди развода му с Катерина Арагонска и женитбата му с Ана Болейн, което подтиква краля да се провъзгласи за глава на английската църква. Хенри VIII е втори английски крал (от 1509 г.), от дин. Тюдори; един от най-ярките представители на английския абсолютизъм. Хенри VIII има шест брака. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII. През 1534 г., след скъсване на отношенията с папата, е провъзгласен от парламента за глава на английска (англиканската) църква, запазила католическите традиции. Томас Мор, обявил се против Реформацията, е екзекутиран (1535 г.). През 1536 и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението му до пълна икономическа и финансова разруха.\r\n161 г.\r\nЗа император на Рим е избран Марк Аврелий, наричан още императора-философ. При неговото управление Римската империя бележи най-голям възход. Марк Аврелий е роден през 121 г. в семейството на Апиите. Израства двора на император Адриан. Осиновен е от наследника на Адриан – император Антоний Пий. Марк Аврелий воюва с германското племе маркомани; възстановява римския протекторат над Армения; завладява Месопотамия. През 176 г. провъзгласява сина си Комод за съимператор. Автор е на съчинения в 12 тома “Към себе си”. Умира от чума през 180 г.На тази дата са родени:\r\n1946 г.\r\nРодена е Жужа Конц – унгарска естрадна изпълнителка. Завършва право в Будапеща. Дебютира в телевизията през 1962 г. Концертна дейност започва през 1964 г. с група “Метро”. Работи съвместно с “Омега” и “Илейш” до 1973 г. По-голяма част от песните й са дело на Левенте Сьорени и Януш Броди (“Илейш”), които през 1973 г. създават група “Фонограф”. С тази група певицата работи до 1979 г.и записва 6 албума. Прави записи със собствената си група “Корал”, концертира с “Бергенди”. Участва в редици престижни международни фестивали. Има издадени повече от 15 албума. Удостоена е с най-високата музикална награда на Унгария “Ференц Лист”.\r\n1915 г.\r\nРоден е Жак Шабан –Делмас (истинска фамилия Делмас) - френски политик. От 1935 г. работи като журналист. През Втората световна война (1939-1945 г.) е участник в Съпротивата. От 1946 г. е депутат в Националното събрание. Един от ръководителите на Партията за обединение на френския народ и партията “Обединение в защита на републиката”. През 1954-1957 г. заема различни министерски постове; министър на национална отбрана (1957-1958 г.). Председател на Национално събрание (1958-1960 г.). Министър-председател (1969-1972 г.); прокарва програма за създаване на “ново общество”. Ген. инспектор на финансите (1973 г.).\r\n1908 г.\r\nРодена е Ана Маняни - италианска актриса. Учи в школа за декламация в академията “Санта Чечилия”. В киното дебютира през 1933 г. с филма “Сляпата от Соренто”. През 1941 г. изпълнява главна роля във филма на Виторио де Сика -“Ученичката Тереза”. През 1945 г. се снима в “Рим - открит град” на Роселини. Играе във филмите “Любов” (1948 г. ) на Роселини, “Земята трепери” (1948 г. ) на Висконти, “Най-красивата” (1951 г.), “Златната карета” (1953 г.) на Реноар, “Татуираната роза” (1955 г., награден с “Оскар”), “Сестра Летиция” (1957 г.), “Дивият вятър” (1958 г. ), “Ад сред града” (1959 г.). Голям успех постига във филма на Пазолини “Мама Рома” (1962 г.). През 60-те години се снима в Холивуд - “Бегълците” (1960 г.), “Тайната на Санта Виктория” (1968 г.), работи и в телевизията - “Три жени” (1971 г.). За последен път се появява на екран, играейки себе си в “Рим” (1972 г. ) на Ф. Фелини. Умира на 26 септември 1973 г. в Рим.\r\n1903 г.\r\nРоден е Михаил Александрович Леонтович - руски физик-теоретик. Завършва Московския университет (1923 г.). Създател е на научна школа по радиофизика и физика на плазмата. Член на АН на СССР (1946 г.). Автор е на научни трудове по статична физика, разпространение на радиовълните, теория на антените.\r\n1875 г.\r\nРоден е Морис Равел - френски композитор, представител на импресионизма. Възпитаник е на Парижката консерватория. Автор е на опери (\"Испански час\", 1907 г.; \"Детето и чудесата\", 1925 г.); на балети (\"Аделаида, или Езикът на цветовете\", 1911 г.; \"Дафнис и Хлоя\", 1912 г.; \"Моята майка гъсарката\", 1908 г. ), на инструментални творби \"Алборада\" (1905 г.); \"Испанска рапсодия\" (1907 г.), \"Циганка\" (1924 г.), \"Болеро\" (1927 г.) и др.\r\n1850 г.\r\nРоден е Георг Ледебур - германски политик и общественик. Ледебур по професия е адвокат. Той е един от основателите и лидерите на Независимата социалдемократическа партия на Германия (НСДПГ) през 1917 г. През 1918 г. участва в Ноемврийската революция. В началото на 20-те години е противник на обединението на НСДПГ с комунистите. През 30-те години насочва усилията си за обединение на социалдемократи и комунисти в единен фронт против фашизма.\r\n1850 г.\r\nРоден е Томаш Гариг Масарик – чехословашки социолог и държавник. Президент на Чехословакия (1918-1935 г.). Следва във Виенския и Лайпцигския университети. Д-р по философия (1876 г.). Ръководител е на Либералната чешка народна партия, а по-късно - на Прогресистката партия. Философ позитивист. Умира на 14 септември 1937 г.\r\n1846 г.\r\nРоден е Карл Вернер – датски лингвист. Автор на т. нар. закон на Вернер, който обяснява редуванията на звучни и беззвучни консонанти в германски езици като отражение на по-ранното свободно ударение, характерно за тези езици, предшественик на силното ударение на корена.\r\n1799 г.\r\nРоден е Франтишек Ладислав Челаковски – чешки поет и славяновед. В поетическата и научната си дейност се въодушевява от идеите на славянската задружност и от чешкото и славянското народно творчество. Издава: “Славянски народни песни” (3 т., 1822 г., 1825 г., 1827 г.), “Мъдрословието на славянския народ в пословици” (1852 г.), “Отглас от руски песни” (1829 г.) - преобладават епични песни, и “Отглас от чешки песни” (1839 г.) - лирични песни. Създава в чешката поезия традиция за творчество в народния дух и на високо художествено равнище. Проявява интерес и към българското народно творчество - печата и превежда български народни песни.\r\n1785 г.\r\nРоден е Александро Манзони - италиански писател, представител на романтизма. Творчество с нравствено-патриотична насоченост. Автор е на исторически роман “Годениците” - за живота на Ломбардия през XVII в.; на историческа трагедия в стихове “Граф Карманьола”. Умира на 22 май 1873 г.На тази дата умират:\r\n2016 г.\r\nУмира Реймънд Томлинсън - американски програмист, създател на съвременната електронна поща.\r\n1999 г.\r\nУмира Стенли Кубрик - американски сценарист, режисьор и продуцент. Роден е на 26 юли 1928 г. в Ню Йорк. Работи като фотожурналист в сп. “Лук”. През периода 1950-1952 г. създава документалните филми - “Денят на боя” и “Летящото падане”. Следват филмите “Страх и желание” (1953 г.),“Целувка на убиец” (1955 г.) и “Убийството” (1956 г.). Световна известност му донася антивоенната сага “Пътеки на славата” (1957 г.). Повечето от филмите му са екранизации на известни литературни произведения. От 1962 г. работи във Великобритания, където се снимат неговите филми “Спартак” (1960 г.) и “Лолита” (1962 г.), “Д-р Стрейнджлъв, или Как се научих да не се безпокоя и обикнах атомната бомба” (1963 г.), “Космическа одисея: 2001” (1968 г.), “Механичен портокал” (1971 г.), “Бари Линдън” (1975 г.), “Сияние” (1980 г.), “Металната куртка” (1987 г.), “Al” (1994 г.), “Широко затворени очи” (1999 г.).\r\n1932 г.\r\nУмира Аристид Бриан - френски политик. За периода 1906 - 1931 г. 25 пъти е избиран за министър на Франция, 11 от които министър-председател. Един от основателите и Генералния секретариат на Френската социалистическа партия (1901 г.). Работи усилено за разпространяването на идеята за мира след Първата световна война. През 1926 г. Получава Нобелова награда за мир.\r\n1891 г.\r\nУмира Франц (Франьо) Миклошич – словенски и австрийски езиковед. Академик във Виенската АН (1851 г.). Завършва университета в Грац. Един от най-бележитите филолози на ХIХ в. Професор по философия в гр. Грац (1837 г.). Завършва право във Виена, но под влиянието на Копитар започва да изучава славянска филология. През 1848 г. става професор по славянска филология във Виенския университет; ръководи катедрата до 1885 г. Автор е на много съчинения, писани на латински и немски език. Основен труд: “Сравнителна граматика на славянските езици” (т. 1-4, 1852 г.-1875 г.). Франц (Франьо) Миклошич е роден на 20 ноември 1813 г.\r\n1274 г.\r\nУмира Св. Тома Аквински - средновековен философ и теолог; монах доминиканец. В труда си “Summa Theologica” прави интерпретация на учението на Аристотел и на идеите на ранното Християнство. Теологията Тома Аквински определя като строга наука. Формулира доктрината за справедливата цена, допуска оценяването на интереса. Философските му търсения са свързани с намиране на доказателство за битието на Бога. Определя Бога като безусловна безкрайност. Умира на път за Лион, където е свикан Вселенския събор. Канонизиран за светец от Католическата църква през 1323 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.07", "title": "Денят 7 март в световната история"}
{"url": "http://www.focus-news.net/news/2018/03/07/2496697/veliko-tarnovo-v-grada-shte-se-provede-razyasnitelna-kampaniya-na-komisiyata-za-zashtita-na-lichnite-danni-vav-vrazka-s-obshtiyat-reglament-za-zashtita-na-dannite.html", "text": "Комисията за защита на личните данни организира „Разяснителна кампания” относно предстоящото влизане в сила на Общият регламент за защита на данните – General Data Protection Regulation (GDRP). Това съобщиха от пресцентъра на Община Велико Търново. Събитието ще се проведе днес в град Велико Търново.\r\nКато единствен надзорен орган в Република България за защита правата на физическите лица при обработването на лични данни, за Комисията за защита на личните данни (КЗЛД) възниква важен ангажимент да проведе широка разяснителна кампания и на достъпен език да популяризира основните положения на новия Регламент (ЕС) 2016/679. Целта е посланията да достигнат до максимално голям кръг заинтересовани лица. Едновременно с това КЗЛД като надзорен орган се стреми да насърчи обществена информираност и разбиране на рисковете, правилата, гаранциите и правата, свързани с обработването на лични данни във всички сфери на обществения живот от разнообразни администратори.\r\nВ хода на събитията КЗЛД ще представи основните моменти в новата правна рамка и необходимите практически стъпки за администраторите с цел въвеждане в дейността им на новоприетите стандарти за защита и обработване на личните данни.\r\nМероприятието се организира с подкрепата на „Ърнст енд Янг” България, които ще споделят ценен практически опит във връзка с консултиране на клиенти по повод изискванията на новия Регламент (ЕС) 2016/679. С оглед на по-добра организация и координация на информационно - разяснителните събития, участието в тях ще се осъществи след предварителна „Регистрация” на имейл: halaminov@cpdp.bg..", "date": "2018.03.07", "title": "Велико Търново: В града ще се проведе разяснителна кампания на Комисията за защита на личните данни във връзка с Общият регламент за защита на данните"}
{"url": "http://www.focus-news.net/news/2018/03/07/2496698/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, каза за Радио „Фокус“ – Видин дежурният служител в Областно пътно управление – Видин. По поречието на река Дунав видимостта е намалена, но мъглата вече се вдига. Трафикът по главен път Е 79 е натоварен, пътуват предимно тежкотоварни автомобили в посока от и за Дунав мост 2, най-много автомобили се движат в участъка между Видин и Дунавци. В този участък местата за паркиране и отбивките са заети предимно от тежкотоварни автомобили.  Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1102 с. Извор – гр. Димово се осъществява в една лента поради намален габарит на пътното тяло.. В областния град трафикът е натоварен в централната градска част,  по бул.“Панония“ и на входно изходните артерии на града.\r\nАнна ЛОЗАНОВА", "date": "2018.03.07", "title": "Видин: Мокри са пътните настилки в областта"}
{"url": "http://www.focus-news.net/news/2018/03/07/2496699/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателни кранове на ул. „Битоля“, жк. „Белите брези“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Нишава“, ул. „Битоля“, ул. „Кюстендил“, ул. „Дойран“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Битоля“ ъгъла с ул. „Нишава“; ул. „Кюстендил“ ъгъла с ул. „Чепино“.\r\nВъв връзка с подмяна на сградно водопроводно отклонение на зад бл. 94 , жк. „Младост“ I , се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 94, бл. 95, бл. 96, бл. 96А, бл. 99Б.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 95.\r\nВъв връзка с реконструкция на уличен водопровод на ул. „Околовръстна“ , с. Казичене , се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Христо Ботев“, ул. „Георги Бенковски“, ул. „Околовръстна“, ул. „Цар Борис III“, ул. „Серафим Стоев“, ул. „Трети март“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III“ ъгъла с ул. „Околовръстна“.\r\nВъв връзка с подмяна на сградно водопроводно отклонение на ул. „Марица“ , кв. „Подуене“ , се налага спиране на водоподаването от 9:00 до 18:00 часа на клиентите на „Софийска вода”, живеещи в района на ул. „Марица“ от ул. „Алеко Константинов“ до ул. „Васил Друмев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ ъгъла с ул. „Васил Друмев“.\r\nВъв връзка с подмяна на сградно водопроводно отклонение на ул. „Васил Попович“ , вилна зона „Симеоново – Драгалевци“ , се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Васил Попович“ от ул. „Тодор Пеев“ до ул. „Златен век“;  ул. „Чичовци“ от ул. „Васил Попович“ до ул. „Андрей и Константин Петкови“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златен век“ ъгъла с ул. „Васил Попович“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.07", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/07/2496700/shumen-s-normalna-intenzivnost-e-trafikat-v-grada-i-oblastta.html", "text": "С нормална интензивност е автомобилното движение в Шумен и областта, предаде репортер на Радио „Фокус“- Шумен. Пътните настилки са преобладаващо мокри. Времето е слънчево, температурата на въздуха е около 7 градуса. Върбишки проход остава затворен за всички видове пътни превозни средства. Ришки проход е отворен без ограничения.\r\nИвелина ИВАНОВА", "date": "2018.03.07", "title": "Шумен: С нормална интензивност е трафикът в града и областта"}
{"url": "http://www.focus-news.net/news/2018/03/07/2496702/veliko-tarnovo-v-sedmitsata-na-zhenata-velikotarnovskiyat-teatar-puska-promo-bileti-za-damite.html", "text": "В седмицата на Международния ден на жената 8 март Музикално-драматичен театър „Константин Кисимов“ във Велико Търново кани своите почитателки и техните приятелки в театралния салон. Специално за тях ще бъде представена хитовата комедия „Госпожа Министершата“ от Бранислав Нушич. Всички дами могат да си закупят билети на преференциална цена от 6 лева, а намалението важи до изчерпване на местата, съобщават от МДТ „Константи Кисимов“.\r\nПредставлението ще бъде на 7 март от 19.00 часа в камерния салон на театъра. Популярната пиеса на Нушич е едно от най-обичаните заглавия на търновската драматична трупа. Главната роля изпълнява популярната актриса Стефка Златкова. Режисьор на постановката е Димитър Шарков, сценографията е на Лидия Къркеланова, а заслуга за пластичните решения на актьорите има Лилия Иванова от балета.\r\nСъс забавната комедия за балканските политически нрави търновският театър е обиколило близо 20 града в страната. „С това заглавие следваме традицията да правим атрактивни спектакли с ясна позиция и съвременни послания. Действието в пиесата се развива през 1928 година, но проблемите, които се третират в нея, са актуални и сега. Ние сме се фокусирали върху проблема за създаването на една псевдокласа, която по неписани балкански закони може да стигне до върха“, обяснява Димитър Шарков.\r\nТой признава, че е бил привлечен да направи спектакъл за метаморфозите на хората във властта, на които ставаме свидетели постоянно. Това се случва с хората, „докопали се до кокала на властта”. Първата мисъл на парвенюто е не какво аз ще направя за държавата, а какво държавата ще направи за мен. „В този спектакъл властта има много главни герои, включително медии и улични артисти. Всички заедно се трудят за добруването на първо място на родата, а след това на държавата”, коментира Шарков.", "date": "2018.03.07", "title": "Велико Търново: В седмицата на жената великотърновският театър пуска промо билети за дамите"}
{"url": "http://www.focus-news.net/news/2018/03/07/2496703/pregled-na-osnovnite-temi-v-dobrudzhanskiya-pechat.html", "text": "„Изгарят 140 000 кокошки носачки в Генерал Тошево заради птичи грип“, съобщава на първа страница вестник „Нова добруджанска трибуна“. Унищожават и 60 тона яйца. Болестта е установена при изпълнението на програмата за надзора на болестта Инфлуенца по птиците. На 26 февруари е установено първото съмнение за заразата и веднага са взети проби и изпратени в столицата. „В Тервел започва подмяна на магистрален водопровод с ресурс от около 471 000 лева“, съобщава изданието. Ще бъде рехабилитирано трасе с дължина близо 2000 метра, ще бъдат изградени четири контролно-измервателни шахти за зониране на града. Общината вече е обявила обществената поръчка. Рехабилитацията на водопроводната мрежа ще бъда извършена на три етапа. За абсолютен фурор на децата от СУ „Св. Климент Охридски“ на „Песенна палитра“ съобщава всекидневникът. Музикалният конкурс за млади песенни таланти се е провел за четвърта поредна година в град Карлово. Вокалният педагог Милена Пеева е завела там цял автобус с участници – 30 деца, за които песента е призвание и удоволствие. В индивидуалната надпревара са се изявили 9 изпълнители, останалите са пели в различни формации. „В Генерал Тошево научили от медиите за птичия грип, настанала паника“, съобщава на първа страница вестник „Добруджанска трибуна“. На заседание на областната епизоотична комисия е станало ясно, че са предприети всички необходими мерки за овладяване на ситуацията. Заседанието е било председателствано от областния управител Красимир Кирилов, информация за случая е представила директорът на Областната дирекция за безопасност по храните в Добрич д-р Анелия Андонова. Първите съмнения за наличие на зараза са възникнали още на 26 февруари. „Кандидатстудентска борса отваря врати в Добрич“, съобщава изданието. Борсата ще се проведе на 12 и 13 март в Общинския младежки център „Захари Стоянов“. Ще участват 24 висши училища, образователни организации и фирми. Това е 20-то издание на форума. „Предстои среща на туристическия бранш в Шабла“, съобщава изданието. Тя ще се проведе на 9 март от 14,00 часа в сградата на Зеленото училище в морския град. Ще бъдат отчетени резултатите от миналогодишния туристически сезон, ще бъдат обсъдени възможностите за взаимодействие за предоставяне на по-ефективни услуги през този сезон.", "date": "2018.03.07", "title": "Преглед на основните теми в добруджанския печат"}
{"url": "http://www.focus-news.net/news/2018/03/07/2496705/veliko-tarnovo-vremenno-dvizhenieto-po-pat-iii-407-pavel-strahilovo-se-osashtestvyava-dvuposochno-v-edna-lenta-poradi-avariral-tezhkotovaren-avtomobil.html", "text": "Временно движението по път III-407 Павел – Страхилово се осъществява двупосочно в една лента поради аварирал тежкотоварен автомобил, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.03.07", "title": "Велико Търново: Временно движението по път III-407 Павел – Страхилово се осъществява двупосочно в една лента поради аварирал тежкотоварен автомобил."}
{"url": "http://www.focus-news.net/news/2018/03/07/2496708/veliko-tarnovo-natovaren-e-trafikat-po-osnovnite-ulitsi-i-bulevardi-v-grada-v-sutreshnite-chasove.html", "text": "Натоварен е трафикът по основните улици и булеварди във Велико Търново в сутрешните часове, предаде репортер на Радио „Фокус” – Велико Търново. Пътните настилки са мокри. Времето е слънчево. Температурата на въздуха е 3 градуса. По-интензивен е трафикът в центъра на града – на кръстовището пред Съдебната палата и пред сградата на пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.03.07", "title": "Велико Търново: Натоварен е трафикът по основните улици и булеварди в града в сутрешните часове"}
{"url": "http://www.focus-news.net/news/2018/03/07/2496707/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът информира за позицията на Община Кюстендил относно новото райониране в страната. Изданието цитира кмета на Община Кюстендил Петър Паунов, според когото Югозападният район трябва да бъде разширен, а относно изграждането на Коридор №8 до момента няма каквито и да е било индикации, че транспортната връзка няма да преминава през Кюстендил.\r\nИзданието поставя акцент върху това, че Община Кюстендил е сред отличниците по Оперативна програма „Региони в растеж”. Тя е била посочена от министъра на регионалното развитие и благоустройството Николай Нанков като една от общините „отличници“ по Оперативна програма „Региони в растеж“ 2014-2020, заедно с Бургас, Хасково, Казанлък, Димитровград, Свищов, Габрово, Панагюрище и други. Към тези общини ще бъдат преразпределени средства от инвестиционните програми на по-бавните в изпълнението на финансирани от нея проекти местни власти. Община Кюстендил е изпълнила по оперативната програма проект за ремонт на ПМГ, Основно училище „Даскал Димитри” и Детска градина „Първи юни” – сграда Зорница. В ход е проектът за обновяване на централната градска част, както и по поречието на река Банщица. Реализират се проектите за енергийна ефективност в 5 многофамилни жилищни сгради, за енергийно обновяване на сградите на Общината и ОД МВР- Кюстендил. Проектите са на обща стойност 14 695 484 лева.\r\nВ рубриката „Репортери” вестникът съобщава, че децата в детските градини на територията на Община Кюстендил са разпределени в 52 групи. Броят на деца от 2 до 4 години е 667, до 5 години е 332, децата на 6-годишна възраст са 255. Общо на територията на Общината има 227 паралелки с 5 051 ученици. Учениците напуснали училище за периода 2016-2017 година, са 1,2 %. Информацията е подадена от директорите на училища и детски градини. От тях 41 деца за заминали в чужбина, едно дете е напуснало поради ранен брак и 21 деца са напуснали поради нежелание да се обучават.\r\nИзданието информира, че болниците в Кюстендил имат достатъчно легла и лекари, но не достигат сестрите и акушерките. 524 легла в 3-те болници за активно лечение – в Кюстендил и двете в Дупница, са заложени в Здравната карта за област Кюстендил, която е изпратена от Областния управител до Министерството на здравеопазването. Броят им в сравнение с миналите години се запазва, дори има минимален ръст. Здравната карта е разчетена като на 1000 жители се падат 4 легла в болниците. Жителите на област Кюстендил са 123 431. Леглата в Специализираните болници за рехабилитация в Кюстендил и Сапарева баня са 356\r\nВ рубриката „Общество” изданието е избрало да помести интервюта, дадени пред „Фокус” от зам.-кмета на Община Кюстендил Росица Плачкова и от Ива Брусарска – главен експерт „Маркетинг” към отдел „Туризъм” на Община Кюстендил.\r\nВ рубриката „Култура и образование” е поместена информация за предстоящия Международен конкурс за класическа китара „Академик Марин Големинов”, който ще бъде открит на 28 март от 18.00 часа в залата на общинския драматичен театър.", "date": "2018.03.07", "title": "Преглед на основните теми в кюстендилския печат"}
{"url": "http://www.focus-news.net/news/2018/03/07/2496679/parlamentat-shte-obsadi-prezidentskoto-veto-varhu-zakona-za-bankovata-nesastoyatelnost.html", "text": "Парламентът ще обсъди президентското вето върху Закона за банковата несъстоятелност. Това предвижда програмата за работа на Народното събрание. Законът за банковата несъстоятелност бе приет окончателно на 9 февруари и върнат за ново обсъждане от държавния глава на 21 февруари. За преодоляването на ветото е необходимо абсолютно мнозинство - повече от 121 депутати. \r\nНа вниманието на народните представители като първа точка в дневния ред се поставя и предложението на БСП за свикване на референдум „за“ или „против“ Истанбулската конвенция.", "date": "2018.03.07", "title": "Парламентът ще обсъди президентското вето върху Закона за банковата несъстоятелност"}
{"url": "http://www.focus-news.net/news/2018/03/07/2496710/burgas-ot-50-do-100-metra-e-namalena-vidimostta-v-rayona-na-primorski-prohod-zaradi-magla.html", "text": "От 50 до 100 метра е намалена видимостта в района на Приморски проход заради мъгла, съобщи за Радио ‘Фокус“ - Бургас дежурният в Областно пътно управление. Пътните настилки на места са мокри заради превалявания от дъжд. Времето е облачно, температурите на въздуха са положителни. Няма затворени пътни участъци. Движението се извършва с нормална интензивност.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът едо 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nВ Бургас пътищата са влажни. Движението е интензивно по главните улици и булевардни.\r\nМария РУСЕВА", "date": "2018.03.07", "title": "Бургас: От 50 до 100 метра е намалена видимостта в района на Приморски проход заради мъгла"}
{"url": "http://www.focus-news.net/news/2018/03/07/2496706/burgas-izlozhba-kakva-nevesta-si-bila-ti-mamo-se-otkriva-v-grada.html", "text": "Как се е променила булчинската традиция на българите през 20 век представя гостуващата изложба „Каква невеста си била, ти, мамо!“. Тя ще бъде официално открита на днес от 17:00 ч. в Етнографския музей към РИМ Бургас, намиращ се зад църквата „Св. Св. Кирил и Методий“, съобщиха от музея.\r\nЕкспозицията проследява тенденциите в развитието на булчинската мода през ХХ век, представена чрез булчински облекла, сватбени аксесоари, църковна утвар и снимков материал, събирани от граждани на Димитровград и общината. Тъй като в средата на миналия век в града се заселват хора от над 900 населени места на България, на практика в изложбата са представени експонати от цялата страна.\r\nНай-старата булчинска премяна е от началото на века – сватбена ладжа (вълнена връхна женска дреха) от 1915 г., съчетана с традиционното за българската традиционна култура червено було и булчински венец, а най –новата е от 1999 г. Заглавието е вдъхновено от стихотворението на Павел Матев „Писмо до мама”, по чиито текст Емил Димитров изпълнява неповторимата си песен.\r\nИзложбата от Исторически музей –Димитровград ще остане в Бургас до 14 май 2018 г.", "date": "2018.03.07", "title": "Бургас: Изложба „Каква невеста си била, ти, мамо!“ се открива в града"}
{"url": "http://www.focus-news.net/news/2018/03/07/2496709/sofiya-vremenno-e-ogranicheno-dvizhenieto-v-ednata-lenta-v-tunel-vitinya-po-am-hemus-v-posoka-sofiya-poradi-avariral-tezhkotovaren-avtomobil.html", "text": "Временно е ограничено движението в едната лента в тунел \"Витиня\" по АМ \"Хемус\" в посока София, поради аварирал тежкотоварен автомобил, съобщиха от пресцентъра на Агенция \"Пътна инфраструктура\".", "date": "2018.03.07", "title": "София: Временно е ограничено движението в едната лента в тунел \"Витиня\" по АМ \"Хемус\" в посока София, поради аварирал тежкотоварен автомобил"}
{"url": "http://www.focus-news.net/news/2018/03/07/2496712/plovdiv-patnite-nastilki-v-oblastta-sa-predimno-mokri-dvizhenieto-po-osnovnite-napravleniya-e-natovareno.html", "text": "Пътните настилки в Пловдивска област са предимно мокри. Това съобщиха за Радио „Фокус“ – Пловдив от Областното пътно управление. В планинските райони има заледени участъци, но те са своевременно обработени и нормално проходими. Трафикът по основните направления в областта е изключително интензивен. Най-натоварено е движението по пловдивския участък на АМ „Тракия“, както и по пътищата Пловдив-Асеновград-Смолян, Пловдив-Пещера и Пловдив-Карлово. Остава засилена опасността от образуването на свлачища по пътищата в планинските райони, особено по отсечките Бачково-Нареченски бани, Югово-Лъки и Кричим-Девин. Проходът Троян-Кърнаре остава затворен за движение на всички моторни превозни средства. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа Момчил юнак. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март.\r\nТрафикът на територията на град Пловдив също е изключително интензивен към този час. Колони от автомобили се образуват по булевардите „Цар Борис III Обединител“, „Христо Ботев“, „Васил Априлов“, „Източен“, „Санкт Петербург“ и „Шести септември“.  Пътните настилки са мокри на места, но нормално проходими. Затворена за движение на пътни превозни средства е ул. „Отец Паисий”, в отсечката между кръстовищата с ул. „Станислав Доспевски” и  ул. „Патриарх Евтимий. Причината е строително-монтажни дейности, а срокът за изпълнението им е до 30 април.\r\nТони МИХАЙЛОВ", "date": "2018.03.07", "title": "Пловдив: Пътните настилки в областта са предимно мокри, движението по основните направления е натоварено"}
{"url": "http://www.focus-news.net/news/2018/03/07/2496713/gabrovo-do-100-metra-e-namalena-vidimostta-na-prohoda-shipka.html", "text": "До 100 метра е намалена видимостта на прохода Шипка поради мъгла. Това казаха за Радио „Фокус“ – Велико Търново от Областно пътно управление-Габрово. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Времето в област Габрово е слънчево. Температурата на въздуха е минус 1°. Пътните настилки са мокри, по усойните и планински места частично заледени, но обработени.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.03.07", "title": "Габрово: До 100 метра е намалена видимостта на прохода Шипка"}
{"url": "http://www.focus-news.net/news/2018/03/07/2496715/sliven-chetiri-sela-v-oblastta-shte-badat-s-narusheno-vodopodavane-tri-dni.html", "text": "Четири сливенски села ще бъдат с нарушено водоподаване на 7, 8 и 9 март, съобщиха от ВиК – Сливен. Поради профилактични и ремонтни дейности на електросъоръженията от страна на Електроразпределение „Юг“ на захранващи обекти на ВиК- Сливен от 8.30 до 16.30 часа в споменатите дни се очаква нарушено водоподаване в селата Тополчане, Блатец, Глушник и Калояново.", "date": "2018.03.07", "title": "Сливен: Четири села в областта ще бъдат с нарушено водоподаване три дни"}
{"url": "http://www.focus-news.net/news/2018/03/07/2496704/ekathimerini-zoran-zaev-otnovo-othvarli-gratskite-iskaniya-za-promyana-v-konstitutsiyata-prizovava-za-sklyuchvane-na-mezhdunaroden-dogovor.html", "text": "Министър-председателят на Македония Зоран Заев отново отхвърли гръцките искания за промяна в конституцията на страната му и предложи изготвянето на международен договор, който според него ще бъде от по-голяма стойност за Атина, отбелязва електронното издание Ekathimerini.\r\nСъгласно думите му, подобен документ ще бъде гаранция, че договореното между Скопие и Атина в преговорите за разрешаване на спора за името, водени под егидата на ООН, ще бъде трайно. \r\nЗаев припомни последните жестове, които македонското правителство е направило спрямо Гърция – промяна на името на международното летище и главната магистрала в страната. Те са индикатор за отдадеността на страната в преодоляването на иредентизма, твърди премиерът на югозападната ни съседка.Тереза Герова", "date": "2018.03.07", "title": "Ekathimerini: Зоран Заев отново отхвърли гръцките искания за промяна в Конституцията, призовава за сключване на международен договор"}
{"url": "http://www.focus-news.net/news/2018/03/07/2496714/pregled-na-osnovnite-temi-v-shumenskiya-pechat.html", "text": "„Сигурност за гражданите и право на самозащита“ е водещото заглавие във вестник “Шуменска заря“. Лекарите от Шумен подкрепиха правото на самозащита. Пред лечебното заведение те прочетоха декларация, в която заявиха кратките си и точни искания, които да защитават българските граждани от агресията на рецидивисти и криминални елементи. „Швейцарска делегация в Шумен“, съобщава ежедневникът. Днес в Шумен ще се проведе годишна среща по Българо-швейцарската програма. Сутринта ще има работна среща при кмета на община Шумен Любомир Христов. От 10.00 ч. в село Ивански ще започне освещаването на новия комплекс в ДГ “Пролетна дъга”. Сузане Цумщайн, заместник- ръководител на отдела “Нови страни-членки” на Швейцарската агенция за развитие и сътрудничество, ще представи целите на програмата. „Приемат заявления за допускане до матура“, съобщава изданието. Започна приемът на заявления за допускане до държавните зрелостни изпити, обяви Регионалното управление на образованието в Шумен. Документите ще се приемат до 16 март в училището, в което учи зрелостникът.", "date": "2018.03.07", "title": "Преглед на основните теми в шуменския печат"}
{"url": "http://www.focus-news.net/news/2018/03/07/2496719/plovdiv-za-osma-poredna-godina-zapochva-kampaniyata-za-zdravoslovno-hranene-i-sport-da-sme-zdravi.html", "text": "За осма поредна година в Пловдив започва кампанията за здравословно хранене и спорт „Да сме здрави“. Това съобщиха за Радио „Фокус“ – Пловдив от отдел „Връзки с обществеността“ на Общината. Официалното откриване на кампанията ще се проведе от 10.00 часа в ДГ „Чайка“ в града. На събитието ще присъстват кметът на район „Източен“ Николай Чунчуков, началникът на отдел „Образование“ в Общината Донка Щилянова и експерти.\r\nБезплатната кампания „Да сме здрави“ е част от образователната политика на Община Пловдив. Чрез развлекателни игри децата се запознават с основните групи храни – зърнени, зеленчуци, плодове, мазнини, месни и млечни, както и с нуждата от разнообразния им и балансиран прием. Тази година програмата на водещите и аниматорите ще бъде съобразена с принципите на Монтесори педагогиката, в унисон с политиката на Община Пловдив за въвеждане на обучение, възпитание и социализация на децата в общинските детски градини чрез прилагането на метода.\r\nТони МИХАЙЛОВ", "date": "2018.03.07", "title": "Пловдив: За осма поредна година започва кампанията за здравословно хранене и спорт „Да сме здрави“"}
{"url": "http://www.focus-news.net/news/2018/03/07/2496717/pazardzhik-ogranicheno-e-preminavaneto-na-tovarni-mps-nad-10-tona-po-mosta-v-selo-boshulya-poradi-remont.html", "text": "Мокри са пътищата в област Пазарджик, слаб дъжд вали в региона, съобщи за Радио „Фокус“ – Пазарджик дежурният в Областно пътно управление – Пазарджик. Мъгла намалява видимостта по главните пътища в областта в при тунела „Траянови врата“ на АМ „Тракия“. Затворен за товарни МПС над 12 тона с ремаркета и полуремаркета  е пътя Белово-Юндола. За тях е въведен обходен маршрут през Варвара-Велинград-Юндола. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.07", "title": "Пазарджик: Ограничено е преминаването на товарни МПС над 10 тона по моста в село Бошуля поради ремонт"}
{"url": "http://www.focus-news.net/news/2018/03/07/2496718/nova-makedoniya-makedoniya-gratski-sad-othvarli-iskaneto-na-ankara-za-ekstraditsiyata-na-turski-grazhdanin-zadarzhan-predi-vizitata-na-redzhep-tayip-erdogan-v-atina.html", "text": "Гръцки съд отхвърли искането на Анкара за екстрадицията на турски гражданин, който е сред група задържани миналата година в Атина заради съмнения за връзки с нелегалната крайнолява „Революционна народно-освободителна партия – фронт“ (DHKP-C), отбелязва скопското електронно издание „Нова Македония“.\r\nДеветимата бяха арестувани през ноември в гръцката столица преди посещението на турския президент Реджеп Тайип Ердоган. Анкара издаде заповед за арест за Йозаплат по обвинения в подпомагане на терористична организация.\r\nГръцката прокуратура препоръча на съда да отхвърли искането за екстрадиция, като подчерта, че има риск Йозполат да бъде съден в Турция за престъпления, различни от тези, посочени в искането за екстрадиция.\r\n„Революционна народно-освободителна партия – фронт“ е включена в списъка на терористичните групировки в Турция и САЩ. Организацията е обвинявана за серия от атаки в Турция.Тереза Герова", "date": "2018.03.07", "title": "„Нова Македония“ (Македония): Гръцки съд отхвърли искането на Анкара за екстрадицията на турски гражданин, задържан преди визитата на Реджеп Тайип Ердоган в Атина"}
{"url": "http://www.focus-news.net/news/2018/03/07/2496721/pazardzhik-preobladavashto-oblachno-e-vremeto-v-grada.html", "text": "Преобладаващо облачно е времето в Пазарджик, 5 градуса е температурата към този час, влажността на въздуха е 98%, атмосферното налягане е 100.2hPa, сочи справка на сайта на Хидрометеорологичната станция в село Ивайло. Днес преди обяд на места в равнините и котловините ще е с ниска облачност или мъгла, над останалите райони ще преобладава слънчево време. В следобедните часове облачността ще е променлива. Ще духа слаб до умерен вятър от запад-югозапад. Максималните температури ще са между 14° и 19°. Над планините облачността ще е променлива, с превалявания от дъжд, над 2000 метра – от сняг. Вятърът ще отслабне и ще е умерен до силен вятър, от запад-югозапад. Максималната температура на височина 1200 метра – около 10°, на 2000 метра – около 3°. Атмосферното налягане слабо ще се повиши, но ще остане по-ниско от средното за март.", "date": "2018.03.07", "title": "Пазарджик: Преобладаващо облачно е времето в града"}
{"url": "http://www.focus-news.net/news/2018/03/07/2496720/dobrich-bazar-tsvetya-2018-shte-se-provede-v-grada.html", "text": "Със заповед на кмета на Добрич Йордан Йорданов се организира базар „Цветя 2018“ на пл. „Свобода“, който ще се проведе днес и утре. Това съобщиха от пресцентъра на Общината. Дейностите ще се осъществяват върху 9 места по 6 кв. м и 4 места по 12 кв. м. Допустимият стоков асортимент са цветя (рязан цвят, букети, саксийни и посадъчен материал). За участие в базара се допускат земеделски производители, еднолични търговци и юридически лица.", "date": "2018.03.07", "title": "Добрич: Базар „Цветя 2018“ ще се проведе в града"}
{"url": "http://www.focus-news.net/news/2018/03/07/2496711/afp-prezidentat-na-yuzhna-koreya-predupredi-che-e-tvarde-rano-da-badem-optimisti-za-phenyan.html", "text": "Южнокорейският президент Мун Дже-ин заяви в сряда, че е „твърде рано да бъдем оптимисти\" за предложението на Пхенян да обсъди с Вашингтон денуклеаризацията на полуострова, предава AFP.\r\n„Ние сме само на стартовата линия\", предупреди Мун Дже-ин пред лидерите на политическите партии, след като неговата делегация представи предложението на Ким Чен-ун след завръщането й от историческо пътуване до Пхенян.Тереза Герова", "date": "2018.03.07", "title": "AFP: Президентът на Южна Корея предупреди, че е „твърде рано да бъдем оптимисти“ за Пхенян"}
{"url": "http://www.focus-news.net/news/2018/03/07/2496722/kyustendil-patnite-nastilki-v-oblastta-sa-mokri-i-hlazgavi.html", "text": "Пътните настилки в областта са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Нормален е трафикът по Автомагистрала „Струма” и път Е-79. Слабо натоварено е движението в посока ГКПП – „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 9 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.07", "title": "Кюстендил: Пътните настилки в областта са мокри и хлъзгави"}
{"url": "http://www.focus-news.net/news/2018/03/07/2496725/hristo-grigorov-bchk-za-bezopasni-zimni-prehodi-v-planinata-e-neobhodimo-chovek-da-e-nayasno-sas-sobstvenite-si-vazmozhnosti.html", "text": "За безопасни зимни преходи в планината е необходимо човек да е наясно със собствените си възможности. Това каза в сутрешния блок „Добро утро, България“ на Радио „Фокус“ Христо Григоров, председател на БЧК. Той обясни, че не трябва да се подценяват опасностите, които крие планината. Стриктното спазване на указанията от Планинската спасителна служба е друг важен фактор, с който планинарите е необходимо да се съобразяват, апелира Григоров. Той добави, че карането на ски или сноуборд в непознати райони и улеи, с голям процент на лавинна опасност, е безразсъдно. „И всичко това може да се избегне, ако сме дисциплинирани и спазваме правилата. А правилата са следните: първо - една добра екипировка, второ - движение само по маркираните писти и трето – никакво надценяване на собствените сили. Нека не търсим адреналина там, нека да търсим адреналина в четене на книги, в усъвършенстване на знания, а не да караме безумно и да губим собствения си живот. А той е само един“ Христо Григоров допълни, че падналият от миналата седмица сняг повишава опасността от лавини в момента. Той напомни, че всяка една спасителна акция крие риск и за самите спасители, които ежеседмично се борят за опазването на чужди животи. В последните 15 дни случаите на травматизъм в планината са зачестили, като следствие от променливите метеорологични условия, отчете Григоров.", "date": "2018.03.07", "title": "Христо Григоров, БЧК: За безопасни зимни преходи в планината е необходимо човек да е наясно със собствените си възможности"}
{"url": "http://www.focus-news.net/news/2018/03/07/2496726/s-23-sm-se-e-povishilo-nivoto-na-reka-dunav-kray-vidin.html", "text": "Нивото на Дунав се повиши  в началото на българския участък на реката при Ново село  за последното денонощие с 18 см и водният стоеж там е 362 см., съобщиха от  местната Хидрометереологична  станция. Нивото на реката при Видин е  410 см.,  повишението за последното денонощие е с  23 см.  Край Лом нивото е 428 см.  регистрирано е повишение 22 см.  Нивото на Дунав край Оряхово е  310 см., регистрирано е повишение  със 17 см. Температурата на водата край Ново село е 2,4  градуса, край Оряхово е 4,1  градуса.", "date": "2018.03.07", "title": "С 23 см. се е повишило нивото на река Дунав край Видин"}
{"url": "http://www.focus-news.net/news/2018/03/07/2496724/die-frankfurter-rundschau-v-germaniya-obsazhdat-promyana-na-natsionalniya-himn.html", "text": "Австрия го направи, Канада го направи, сега изглежда, че и в Германия се кани да го направи: политиците в Берлин инициираха дебат за промяна на националния химн, отбелязва вестник  Die Frankfurter Rundschau.\r\nКонцепцията – в текста на химна да бъде отразено равенството между половете. Специалният комисар на Федералното министерство по семейни въпроси Кристин Роуз-Мьоринг (ГСПД) предлага в писмо до служителите на нейното министерство малки промени, които се вписват в съвременните дебати.\r\nПредложенията на Роуз-Мьоринг включват замяна на съществителното „отечество“ с „родина“, а прилагателното „братско“ – със „смело“. Така ще бъде премахнат мъжкият род от националния химн на ФРГ. Също така текстът, написан през 1841 г. от Август Хайнрих Хофман фон Фалерлебен, отдавна е освободен от авторски права; промените няма да изискват съгласието на поета и неговите наследници.\r\nТъй като националният химн трябва да представлява целия народ, желанието за включване на „майките и сестрите“ в текста е разбираемо, твърди Роуз-Мьоринг. В Австрия вече бяха направени подобни промени, а в Канада препратката към предимно мъжкия род в текста на националния химн бе отстранена преди 50 г. Тереза Герова", "date": "2018.03.07", "title": "Die Frankfurter Rundschau: В Германия обсъждат промяна на националния химн"}
{"url": "http://www.focus-news.net/news/2018/03/07/2496729/plovdiv-ottsepen-e-rayonat-okolo-tsarkvata-sv-nikolay-mirlikiyski-chudotvorets-zaradi-signal-za-namerena-granata.html", "text": "Отцепен е районът около църквата „Св. Николай Мирликийски Чудотворец“ в Пловдив, заради сигнал за намерена граната. Това съобщи за Радио „Фокус“ – Пловдив говорителят на Областната дирекция на МВР. Сигналът е подаден около 05.20 часа тази сутрин от работници от сметоизвозваща фирма, които са открили гранатата. На място са два полицейски и един противопожарен автомобил. Районът около църквата е ограден с ленти и не се допускат хора. Очакват се специалисти от София, които да проверят сигнала и да обезвредят взривното устройство, ако това се налага.\r\nТони МИХАЙЛОВ", "date": "2018.03.07", "title": "Пловдив: Отцепен е районът около църквата „Св. Николай Мирликийски Чудотворец“, заради сигнал за намерена граната"}
{"url": "http://www.focus-news.net/news/2018/03/07/2496728/na-balgaro-gratskata-granitsa-trafikat-e-normalen-na-vsichki-kontrolno-propuskatelni-punktove.html", "text": "На българо-гръцката граница трафикът е нормален на всички контролно-пропускателни пунктове. Това съобщиха за Радио „Фокус“ – Пирин от ГКПП „Кулата“.\r\nЛора КАЛЧЕВА", "date": "2018.03.07", "title": "На българо-гръцката граница трафикът е нормален на всички контролно-пропускателни пунктове"}
{"url": "http://www.focus-news.net/news/2018/03/07/2496731/sliven-intenzivno-e-dvizhenieto-po-osnovnite-bulevardi-i-v-tsentara-na-grada.html", "text": "Интензивно е движението по основните булеварди и в центъра на Сливен, предаде репортер на Радио „Фокус” – Сливен. По-натоварен е трафикът в по булевардите „Цар Симеон“, „Хаджи Димитър“, „Стефан Стамболов“, „Бургаско шосе“, „Братя Миладинови“ и „Стефан Караджа”, по улиците „Г. С. Раковски“ и „Ген. Скобелев“. Трудности при преминаването има в някои от по-малките улици, заради паркирани на пътното платно автомобили. \r\nАвтобусите от градския транспорт се движат в график. Всички светофари в града работят нормално.", "date": "2018.03.07", "title": "Сливен: Интензивно е движението по основните булеварди и в центъра на града"}
{"url": "http://www.focus-news.net/news/2018/03/07/2496730/daily-sabah-turskata-politsiya-arestuva-13-zapodozreni-za-predpolagaema-podgotovka-na-teroristichen-atentat-sreshtu-posolstvoto-na-sasht.html", "text": "Най-малко 13 заподозрени за членство в „Ислямска държава“ са арестувани в южната турска провинция Адана като част от разследване на подготовката на предполагаем терористичен атентат в посолството на САЩ в Анкара, съобщава вестник Daily Sabah, като се позовава на източник от силите за сигурност. \r\nАнтитерористичните звена са арестували поне 13 души, включително и сирийски граждани, разкри източникът, пожелал анонимност.\r\nНа 5 март турската полиция осуети планирания терористичен акт на „Ислямска държава“ срещу посолството на САЩ в Анкара и арестува 20 заподозрени в столицата и в черноморската провинция Самсун, припомнят от редакцията.Тереза Герова", "date": "2018.03.07", "title": "Daily Sabah: Турската полиция арестува 13 заподозрени за предполагаема подготовка на терористичен атентат срещу посолството на САЩ"}
{"url": "http://www.focus-news.net/news/2018/03/07/2496735/sofiya-172-dushi-sa-noshtuvali-v-krizisniya-tsentar-za-nastanyavane-na-bezdomni-v-sofiya.html", "text": "172 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.", "date": "2018.03.07", "title": "София: 172 души са нощували в Кризисния център за настаняване на бездомни в София"}
{"url": "http://www.focus-news.net/news/2018/03/07/2496716/shumen-okrazhniyat-sad-shte-zasedava-po-deloto-za-vlakovata-katastrofa-v-hitrino.html", "text": "Шуменският окръжен съд ще заседава по делото за влаковата катастрофа в Хитрино, предаде репортер на Радио „Фокус“- Шумен. Заседанието е насрочено от 9.30 часа. Първото разпоредително заседание бе проведено на 15 януари. Делото тръгва по съкратено съдебно следствие, като част от материалите по него, сред които експертизи и свидетелски показания, ще бъдат приобщени без изслушване на вещите лица или свидетелите. Машинистите Димитър Михнев и Радослав Петков са обвинени за железопътната катастрофа, станала на 10 декември 2016 година в Хитрино. На двамата са повдигнати обвинения за това, че са нарушили правилата за движение, уредени в Закона за железопътния транспорт, и по непредпазливост са причинили смъртта на 7 и телесни повреди на 14 души.\r\nИвелина ИВАНОВА", "date": "2018.03.07", "title": "Шумен: Окръжният съд ще заседава по делото за влаковата катастрофа в Хитрино"}
{"url": "http://www.focus-news.net/news/2018/03/07/2496737/sliven-mokri-na-mesta-sa-patnite-nastilki-na-teritoriyata-na-oblastta.html", "text": "Мокри на места са пътните настилки на територията на Сливенска област. Няма въведени ограничения за пътуващите, съобщиха от Областно пътно управление-Сливен.\r\nЗатворени за тежкотоварни автомобили над 10 т са проходите Твърдишки и Вратник. Отворен е пътят Котел – Омуртаг.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци.", "date": "2018.03.07", "title": "Сливен: Мокри на места са пътните настилки на територията на областта"}
{"url": "http://www.focus-news.net/news/2018/03/07/2496736/burgas-38-godishen-mazh-e-pochinal-sled-kato-e-bil-blasnat-ot-lek-avtomobil-v-aytos.html", "text": "38-годишен мъж от Айтос е починал, след като е бил блъснат от лек автомобил, съобщиха от ОДМВР-Бургас. Инцидентът е станал около 01.10 ч. тази нощ на улица „Хаджи Димитър“ в Айтос, на около 30 м след кръстовището с ул. „19-ти февруари“ в посока на движение към Автогара Айтос. Лек автомобил „Фолксваген Шаран“, с бургаска регистрация блъска движещия се в дясното пътно платно пешеходец, 38-годишен от Айтос, който малко по-късно починал в Центъра за спешна медицинска помощ в Айтос. След инцидента автомобилът напуснал местопроизшествието, като е издирен допълнително от полицейските служители на паркинг в близост до сградата на Центъра за спешна медицинска помощ в Айтос. Установено е, че с автомобила се придвижвали 44-годишният М. К. от Айтос, тестван с дрегер за употреба на алкохол, който отчел 1,79 промила, взета е и кръвна проба за химичен анализ, и 37-годишният С. З. от Айтос, който отказал да бъде изпробван с дрегер за употреба на алкохол, но му е взета кръвна проба за химичен анализ. Към момента не е констатирано кой от двамата мъже шофирал автомобила. Задържани са за срок до 24 часа. По случая е образувано досъдебно производство.", "date": "2018.03.07", "title": "Бургас: 38-годишен мъж е починал, след като е бил блъснат от лек автомобил в Айтос"}
{"url": "http://www.focus-news.net/news/2018/03/07/2496738/kyustendil-obshtina-dupnitsa-organizira-sreshta-s-domoupraviteli-vav-vrazka-s-predstoyashtite-remontni-deynosti-na-nay-golemiya-zhilishten-kvartal-v-grada.html", "text": "Община Дупница организира среща с домоуправители във връзка с предстоящите ремонтни дейности на най-големия жилищен квартал в града. Това съобщи за Радио „Фокус” – Кюстендил зам.-кметът на Община Дупница Красимир Георгиев. Срещата с домоуправители от жилищен комплекс „Бистрица” ще се проведе от 11.00 часа в залата на общината. Основната тема на срещата е започващите дейности по цялостната рехабилитация на най-големия жилищен квартал, където ще се подменя подземната инфраструктура, както и надземната. Ремонтните дейности са свързани и с организация на движението в следващите няколко месеца. На срещата ще бъдат разяснени етапите, на които ще се работи, възможните проблеми, които ще съпътстват живущите по отношение водопроводната и канализационна инфраструктура, както и движението на моторните превозни средства.\r\nВенцеслав ИЛЧЕВ", "date": "2018.03.07", "title": "Кюстендил: Община Дупница организира среща с домоуправители във връзка с предстоящите ремонтни дейности на най-големия жилищен квартал в града"}
{"url": "http://www.focus-news.net/news/2018/03/07/2496741/burgas-vavezhda-se-vremenna-organizatsiya-na-dvizhenieto-po-ul-dame-gruev-zaradi-remont.html", "text": "Поради извършването на строителни дейности по ул. „Даме Груев“ в Бургас, в участъка от ул. „Лазар Маджаров“ до надлез „Даме Груев“, ще бъде въведена временна организация на движението на превозни средства от до 1 май 2018 г. Това съобщиха от Община Бургас.", "date": "2018.03.07", "title": "Бургас: Въвежда се временна организация на движението по ул. „Даме Груев“ заради ремонт"}
{"url": "http://www.focus-news.net/news/2018/03/07/2496740/gazeta-express-srabskata-pravoslavna-tsarkva-podgotvya-nova-provokatsiya-kam-kosovo.html", "text": "Новото официално име на Сръбската православна църква (СПК) ще бъде Сръбската православна църква – Печка патриаршия – решение, което може да се тълкува като провокация към Косово, отбелязва електронното издание Gazeta Express, като допълва, че ще бъде предложен и нов устав на Църквата.\r\nПромяната на официалното име на Сръбската църква бе обяснено с желанието да се укрепи връзката й с нейния исторически център в град Печ, който се намира на територията на Косово. Медиите в Белград съобщиха, че бъдещите патриарси на Сърбия ще бъдат избирани в Печката патриаршия. Тереза Герова", "date": "2018.03.07", "title": "Gazeta Express: Сръбската православна църква подготвя нова провокация към Косово"}
{"url": "http://www.focus-news.net/news/2018/03/07/2496727/georgi-svilenski-bsp-za-balgariya-premierat-izlaga-i-zatova-horata-izlizat-na-protesti-bsp-iska-pravitelstvoto-da-si-tragne.html", "text": "Страшното е, че приемиерът излъга за ЧЕЗ и българския народ, и нас политиците - затова хората ще протестират. Не смятам, че тези, които искат да протестират, са гадове. Нека премиерът да каже - кои са гадовете, за които той самият говори. Това заяви зам.-председателят на ПГ на „БСП за България” Георги Свиленски по БНТ, съобщиха от пресцентъра на НС на БСП. Той бе категоричен, че след всичко случващо се в държавата, БСП иска правителството да си тръгне. Георги Свиленски подчерта, че най-важно за една политическа сила е да бъде последователна. „По темата за ЧЕЗ, БСП винаги е била последователна, включително и с внасянето на сигнала в прокуратурата, както и бяхме обявили”, каза социалистът. По думите му приватизацията на ЕРП-тата се е случила през 2003-2004 г., когато БСП не е участвала в управлението на държавата и е била против приватизацията им. „И през всичките тези години не сме подкрепяли тяхната приватизация”, подчерта той. \r\nПрез 2004 г. се продават 67% от ЕРП, когато е приета и стратегия за приватизация, в която ясно се казва, че 67% се приватизират, като 33% остават собственост на държавата, за да може тя да има представител в тях и да знае какво се случва с дружествата. „Ако държавата имаше участие, можеше да се провери какво се случва със сделката и откъде са капиталите на купувача, а не да се стига до прокуратурата”, подчерта Свиленски и обясни, че знае поне 4, 5 държави, в които собствеността на такива дружества е 100% държавна.\r\nЗащо правителството на Борисов продаде 33% от ЧЕЗ за 40 млн. лв., а сега ще ги купува 3-4 пъти по-скъпо\r\n„Защо правителството на Борисов продаде 33% от ЧЕЗ за 40 млн. лв., а сега ще ги купи за над 100 млн. евро или 3- 4 пъти по-скъпо?” попита Свиленски и обясни, че и заради това БСП е внесла сигнал до прокуратурата, за да се провери приватизацията на тези 33% от дружеството- нарушена ли е стратегията, защо е продавал премиерът и на каква цена, както и да се провери произходът на парите, с които ще се финансира сделката.", "date": "2018.03.07", "title": "Георги Свиленски, „БСП за България”: Премиерът излъга и затова хората излизат на протести, БСП иска правителството да си тръгне"}
{"url": "http://www.focus-news.net/news/2018/03/07/2496743/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, като се движат много товарни автомобили и в двете посоки, предаде репортер на Радио „Фокус“ – Пазарджик. Пътните настилки са мокри. Патрул на \"Пътна полиция\" е разположен на разклона за село Мало Конаре. Въведени са скоростни ограничения по трасето на разклоните за селата Мало Конаре, Говедаре и Цалапица.\r\nАлбена ЖИЛЕКОВА", "date": "2018.03.07", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/03/07/2496744/api-vazstanoveno-e-dvizhenieto-vav-vsichki-lenti-v-tunel-vitinya-na-am-hemus-v-posoka-sofiya.html", "text": "Възстановено е движението във всички ленти в тунел \"Витиня\" на АМ \"Хемус\" в посока София. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.07", "title": "АПИ: Възстановено е движението във всички ленти в тунел \"Витиня\" на АМ \"Хемус\" в посока София"}
{"url": "http://www.focus-news.net/news/2018/03/07/2496723/vitsepremierat-valeri-simeonov-za-protesta-sreshtu-sdelkata-za-chez-tova-sa-yalovite-napani-na-bsp-da-razbarka-neshtata-v-darzhavata.html", "text": "Това са яловите напъни на БСП по някакъв начин да разбърка нещата в държавата. Това каза вицепремиерът Валери Симеонов във връзкас  готвения днес протест срещу сделката с ЧЕЗ, в предаването „Денят започва“ по БНТ. \r\nВъв връзка със среща с Реформаторския блок относно законови промени, Симеонов коментира: „Те са подготвили едни доста смислени текстове, които определят преди всяка сделка, която има сериозен пазарен дял и засяга много потребители, да се извършват съответните проучвателни действия и събиране на информация от ДАНС. На базата на тази информация да се изготвя позиция на МС. Има да се доуточняват още неща“.  „ Предложението ни, на „Обединени патриоти“, ще бъде внесено в тази посока. Тази сделка не е стратегическа, както се спекулира. ЧЕЗ не е предприятие от стратегическо значение за националната сигурност, но засяга много потребители и интересите им трябва да бъдат защитени“, обясни Симеонов и допълни, че ще внесат промени в закона, за да може за в бъдеще да няма случаи със скандални реакции на обществото и на политически партии. „Тези неща трябва да са предварително ясни и да е гарантиран интересът на обществото“, поясни той. \r\nВъв връзка с това какво е решението с казуса за  ЧЕЗ, Симеонов заяви: „Цялостното изкупуване е връщане към комунизма и болшевизма. Естествено, че това може да го предложи само една партия като БСП“.  „Става въпрос за много малко пари. Държавата няма да гони реално упражняване на тази собственост. Това са въпроси, които тепърва ще бъдат обсъдени на политически съвет, но нашата позиция е не трябва държавата да участва директно в управлението, по-скоро в контрола“, поясни той  и допълни, че ни трябва сигурност, че няма да влязат мръсни капитали, че няма да фалира и да отиде на борсата. „Този  контрол може да се реализира както с 34%, така и със закупуването на „златната акция\", която ще дава възможност  държавата да управлява контрол.  Приветствам министър-председателят за това решение\", каза още той. \r\nНа въпрос какво правим с другите две дружества, Симеонов заяви: „Редно е да опитаме да закупим на много ниска цена няколко акции, за да покажем, че държавата, че това най-успешно правителство за последните близо 30 години, защитава националният интерес“. \r\nВалери Симеонов обясни, че ЧЕЗ е проучил купувача, който в лицето на Гинка Върбакова е работил с чешки бизнесмен 10 години. \"Затова няма какво да се притеснява обществото, добави той. Дружеството е обезпечило тези кредити\", каза още той. \"ЧЕЗ няма да продаде на когото и да е, а на фирма, която ще продължи успешно бизнеса, поне в следващите няколко години. За бизнеса е важно, защото ако се срине, това, което си продал, петното не е върху този, който е купил, а този който е продал\", поясни вицепремиерът Симеонов.\r\nОтносно готвения днес протест срещу сделката за ЧЕЗ, вицепремиерът каза: „Нещата не са сложни, не трябва да се вторачваме в тях, да изтерясваме, камо ли да се стига до такива водевилни протести каквито се опитват да правят политическите чалгаджии от БСП“. По думите му това е фалшив протест и оставка няма да има. Според него Теменужка Петкова няма никакво морално и политическо право да мърда от стола си. „Ще стои там докато хората не разберат, че няма пръст в тази сделка и нейното решение е било плод на емоция. Няма връзка между нея и сделката за ЧЕЗ. Настоявам и я моля да остане“. Вицепремиерът добави, че никой член от правителството не е участвал в сделката с ЧЕЗ.  \r\nНа въпрос има ли скрити интереси зад протеста днес, Симеонов заяви: „Те са абсолютни открити. Това са яловите напъни на БСП по някакъв начин да разбърка нещата в държавата. Липсва им смисълът. Спомнете си какво стана с вота“. \r\nВалери Симеонов коментира и убийството на циганина от д-р Иван Димитров в Пловдив: „От моя гледна точка, не говоря в качеството си на вицепремиер, този с 9-те присъди да го гръмнеш му е малко, но протестите бяха прибързани. Когато нямаш яснота по фактите не трябва да излизаш с крайни обвинения. Истината показа нещо съвсем различно\".\r\nОтносно думите на руския патриарх Кирил за това на кого благодарим, Симеонов заяви: „Този човек не е слязъл от небесата, от Рая, не е пратеник на Бог. Известен е като цигареният митрополит на Русия. Този хитрец е внесъл безакцизни цигари за 14 млрд. долара, за 4 млрд. долара вино за нуждите на църквата, има частен самолет, часовникът му е 30 хил. И този същият да  има наглостта да раздава правосъдие пред българския президент\".", "date": "2018.03.07", "title": "Вицепремиерът Валери Симеонов за протеста срещу сделката за ЧЕЗ: Това са яловите напъни на БСП да разбърка нещата в държавата"}
{"url": "http://www.focus-news.net/news/2018/03/07/2496745/sofiya-dvama-dushi-sa-zaginali-i-13-sa-raneni-pri-katastrofi-prez-izminaloto-denonoshtie-v-stranata.html", "text": "Двама души са загинали и 13 души са ранени при катастрофи през изминалото денонощие. Това съобщиха от пресцентъра на МВР. В страната са станали 12 пътнотранспортни произшествия. На територията на столицата са регистрирани 126 леки и три тежки пътни инцидента. При тях трима души са ранени.", "date": "2018.03.07", "title": "София: Двама души са загинали и 13 са ранени при катастрофи през изминалото денонощие в страната"}
{"url": "http://www.focus-news.net/news/2018/03/07/2496739/korneliya-ninova-bsp-vaprosat-s-istanbulskata-konventsiya-se-zatvarya-zavinagi-ako-narodat-se-proiznese-s-ne-na-referendum-ot-tova-byagat-upravlyavashtite.html", "text": "Въпросът с Истанбулската конвенция се затваря завинаги, ако народът се произнесе с „не“ на референдум - от това искат да избягат управляващите. Това каза лидерът на БСП Корнелия Нинова по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”. Нинова коментира, че Българската патриаршия и 70% от българите не приемат Истанбулската конвенция. „Г-жо Караянчева, тези всички хора ли нарекохте тъмни сили и от чие име ги нарекохте така? Вие сте председател на Народното събрание, но не изразяват мнението на Народното събрание с тази квалификация. Мога да говоря от името на 1 млн. българи. Ние не сме тъмни сили. Мисля, че и Българската патриаршия не е такава. Президентската институция не е такава. И тези 70% български граждани не са такива“, каза Нинова. Лидерът на БСП коментира аргумента на управляващите, че Конституционният съд трябва да се произнесе.  Според нея е възможно Конституционният съд да каже или че конвенцията съответства Конституцията, или че не съответства и тогава те да пристъпят към промяна на Конституцията. „Министерският съвет трябва да отмени решението, което я е приело на заседание. Вторият аргумент е да не се харчат пари. Вие изхарчихте стотици милиони за какво ли не, но не искахте да се изхарчат тези пари, за да се пита народът. Когато народът веднъж се произнесе с „не“ на Истанбулската конвенция, този въпрос се затваря завинаги и вие не можете да го внасяте отново и отново. От това искате да избягате. Без референдум ще я внесете отново, когато се постигне консенсус по тази тема. От името на БСП за България“ ви информирам, че консенсус и съгласие от наша страна по тази тема няма да получите при никакви условия. Потърсете консенсус у българския народ и единствения начин това да стане е, когато го питаме чрез референдум“, заяви Нинова.  По думите й конвенцията е предизвикала полярни мнения и сблъсък на позиции. „Истанбулската конвенция бих разделила на две части – онази безспорната, която осъжда насилието над жени, деца и хора и по която нямаме никакви спорове. Истанбулската конвенция задължава държавите, които я ратифицират да приемат национално законодателство срещу насилието, да създадат система от органи, които да контлорират това законодателство. Ние предложихме такива закони, няма нужда някой да ни задължава. Предложихме на 18 януари още промени в Наказателния кодекс“, каза Нинова. По думите ѝ днес на 7 март и този законопроект не е видял бял ден. „На 2 февруари предложихме промени в българското законодателство, с които да изпълним препоръките на Истанбулската конвенция за създаване на кризисни центрове“, добави Нинова.  Лидерът на БСП посочи, че борбата с насилието не е истинската цел на управляващите. Според нея, ако е била истинската цел за приемане на Истанбулската конвенция, то много спешно са щели да приемат промените в тези закони. Нинова заяви, че втората част е спорна в Истанбулската конвенция. „Тези цитати отговарят на въпроса говори ли се за трети пол. Ние не сме против тези различни хора, те имат своите права и тези права са защитени в Българската конституция, но сме против това да се превръщат в задължителна норма за обучение на децата ни. Тук не става въпрос за борба с насилието над жени и деца, а става въпрос за национални, семейни ценности, за народопсихология и за спасяване на българските деца“, коментира лидерът на БСП. Тя обърна внимание, че няма автоматично задължение да се подпише от държавите и че други европейски държави не желаят тези текстове да се превърнат в национално законодателство. „Не приемаме тезата ви господа управляващи, че тези които сме против Конвенцията сме антиевропейци. Спорът тук не е европейци, а европейци спорят помежду си за европейски и национални ценности. Ние поехме риск да влезем в противоречие с нашето политическо семейство, да понесем отговорността за това. Ние направихме своя политически избор на един от висшите си форуми, където 6 часа коментирахме аргументите „за“ и „против“, каза Нинова. Тя заяви, че БСП са решили да застанат на страната на 70% от българите. Лидерът на БСП попита кого са представлявали управляващите, за да внесат Истанбулската конвенция.\r\nДеница КИТАНОВА", "date": "2018.03.07", "title": "Корнелия Нинова, БСП: Въпросът с Истанбулската конвенция се затваря завинаги, ако народът се произнесе с „не“ на референдум - от това бягат управляващите"}
{"url": "http://www.focus-news.net/news/2018/03/07/2496732/smolyan-ostava-zatvoren-patyat-rudozem-smilyan-skalna-masa-otnovo-zatvori-ednata-lenta-po-patya-smolyan-srednogortsi-pri-razklona-za-s-tikale.html", "text": "Заради преовлажняване на почвите през последните дни е повишена опасността от падащи камъни и свличане на земни маси по всички пътища в област Смолян, съобщи за Радио „Фокус“ – Смолян дежурният в Областно пътно управление – Смолян. Заради срутище остава затворен пътят Рудозем – Смилян. Обходният маршрут е Рудозем – Серафимово – Чокманово – Смилян и обратно. Срутена скална маса отново затвори едната лента по пътя Смолян – Средногорци, при разклона за село Тикале. Остава в сила ограничението по направленията Лъки – Рожен и Момчиловци – местност „Момина вода“,където товарните автомобили трябва да са с вериги и под 12 тона и да са без ремаркета и полуремаркета. Пътните настилки в областта са мокри и проходими при зимни условия. През нощта не са постъпвали сигнали за инциденти по пътищата в областта.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. По направлението Бял извор – Изгрев – Неделино движението също се осъществява в едната лента поради пропаднал банкет и подкопано пътно платно. Трите участъка са сигнализирани с пътни знаци.\r\nВ Смолян пътните настилки са мокри на места. Автомобилният трафик в по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.03.07", "title": "Смолян: Остава затворен пътят Рудозем – Смилян, скална маса отново затвори едната лента по пътя Смолян – Средногорци, при разклона за с. Тикале"}
{"url": "http://www.focus-news.net/news/2018/03/07/2496749/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-mart.html", "text": "„Софийска вода” временно ще прекъсне водоснабдяването в някои части на столицата на 8 март 2018 г. (четвъртък), съобщиха от пресцентъра на дружеството.\r\nВъв връзка с подмяна на спирателни кранове  на ул. „Боянски водопад“, кв. „Манастирски ливади“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\n- ул. „Тодор Каблешков“, ул. „Цанко Лавренов“, ул. „Иван Кирков“, и ул. „Акад. Георги Наджаков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянски водопад“ ъгъла с ул. „Шарл Шампо“.\r\nВъв връзка с подмяна на спирателен кран пред бл. 101, жк. „Младост“ 1, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- бл. 100, бл. 101, бл. 99, трафопост пред бл. 100.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 101, вх. Д.\r\nВъв връзка с изграждане на сградно водопроводно отклонение на ул. „Данаил Крапчев“, кв. „Витоша“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на:\r\n- ул. „Данаил Крапчев“ от ул. „Йордан Стубел“ до ул. „Трифон Кунев“; \r\n- ул. „Емануил Попдимитров“ от ул. „Ангел Каралийчев“ до ул. „Трифон Кунев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Данаил Крапчев“ ъгъла с ул. „Трифон Кунев“.\r\nВъв връзка с изграждане на сградно водопроводно отклонение на ул. „Майор Юрий Гагарин“, жк. „Изток“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Майор Юрий Гагарин“ от ул. „Атанас Далчев“ до ул. „Фр. Ж. Кюри“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майор Юрий Гагарин “ №20.\r\nВъв връзка с изграждане на сградно водопроводно отклонение на ул. „Д-р Калинков“, жк. „Разсадника - Коньовица“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- ул. „Д-р Калинков Майор “, ул. „Индже войвода“ , ул. „Три уши“, ул. „Троян“, ул. „Коньовица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Д-р Калинков“ ъгъла с ул. „Индже войвода“.\r\nВъв връзка с подмяна на спирателен кран на ул. „Паричка“, местност „Толева махала“, се налага спиране на водоподаването от 10:00  до 18:30 часа на клиентите на „Софийска вода”, живеещи в района на:\r\n- ул. „Восъче“, ул. „Звезден жасмин“, ул. „Майски сняг“, ул. „Паричка“, бул. „Сливница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Паричка“ ъгъла с бул. „Сливница“.\r\nНа 08 март 2018 г. (четвъртък), във връзка с подмяна на уличен водопровод на ул. „Симеон Радев“, местност „Гърдова глава“, се налага спиране на водоподаването от 10:00  до 20:00 часа на клиентите на „Софийска вода”, живеещи в района на:\r\n- ул. „Габровница“; \r\n- по ул. „Симеон Радев“ от ул. „Камчатка“ до ул. „Маринковица“;\r\n- по ул. „Витошко лале“ от ул. „Габровница“ до ул. „Маринковица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“ ъгъла с ул. „Маринковица“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.07", "title": "„Софийска вода” временно ще прекъсне водоснабдяването в някои части на столицата на 8 март"}
{"url": "http://www.focus-news.net/news/2018/03/07/2496751/hristo-smolenov-ekspert-po-antiterorizam-koruptsiyata-kato-yavlenie-e-podvid-na-targoviyata-s-vliyanie.html", "text": "Корупцията като явление е подвид на „търговията с влияние“. Това каза в интервю за сутрешния блок „Добро утро, България“ на Радио „Фокус“ Христо Смоленов, експерт по антитероризъм. Търговия с влияние може да бъде проследена от най-високите етажи на ЕС до по-елементарни нива в твърде усложнената бюрократична йерархия, очерта Смоленов. Според него именно тази йерархия задръства порите на обществото: „В този смисъл бих казал, че и от двамата кандидати за председател на новия антикорупционен орган и от двата екипа, които биха създали те, очаквам едно по-свободомислещо разбиране за противодействие на корупцията, което да не се свежда до лесни за отчитане, но общо взето безсмислени резултати. Ние трябва да докажем преди всичко на българския народ и чак тогава да мислим за европейската бюрократична общественост. Ние трябва да докажем, че се борим срещу това, което ни пречи – да произвеждаме на нивото на 21 век“, коментира Христо Смолянов. Той допълни, че антикорупционният орган не трябва да има репресивни, а аналитично-разследващи функции. Той алармира, че най-организираната общност, която се възползва от глобалната демокрация по света, е организираната престъпност. Борбата с корупцията не може да се води без ясна антимафиотска поддръжка, каза още експертът по антитероризъм.", "date": "2018.03.07", "title": "Христо Смоленов, експерт по антитероризъм: Корупцията като явление е подвид на „търговията с влияние“"}
{"url": "http://www.focus-news.net/news/2018/03/07/2496750/faktor-makedoniya-propadna-se-oshte-edin-opit-za-glasuvane-na-zakona-za-upotrebata-na-ezitsite.html", "text": "Във вторник пропадна още един опит за гласуването на Закона за употребата на езиците в македонския парламент. Съгласно думите на председателя на Събранието на Талат Джафери, част от депутатите на управляващата Социалдемократическа партия на Македония (СДСМ) не са подкрепили закона и поради тази причина процедурата е завършила с неуспех, отбелязва скопското електронно издание „Фактор“ .\r\nДжафери изрази готовност да насрочи още едно заседание, на което ще се премине към директно гласуване на закона, бе да се приема разглеждане на 35-те хиляди поправки, предложени от опозиционната ВМРО-ДПМНЕ. Той подчерта, че партията на Християн Мицкоски има право на забележки, но предупреди, че Събранието няма да се превръща в заложник на която и да била политическа сила.\r\nКъм настоящия момент ВМРО-ДПМНЕ продължава бойкота на работата на законодателната власт, като изисква освобождаването на народните представители от редиците си, задържани заради събитията в парламента от 27 април миналата година. \r\nСлед проведената в неделя среща между македонския премиер Зоран Заев и председателя на ВМРО-ДПМНЕ стана ясно, че по отношение на Закона за употреба на езиците няма никаква промяна около евентуалното сближаване на позициите на партиите. Всички опити за постигане на споразумение или оттегляне на предложенията за изменения бяха неуспешни, припомнят от редакцията. Тереза Герова", "date": "2018.03.07", "title": "„Фактор“ (Македония): Пропадна се още един опит за гласуване на Закона за употребата на езиците"}
{"url": "http://www.focus-news.net/news/2018/03/07/2496752/panihida-za-patriarh-kiril-shte-bade-otsluzhena-v-plovdiv.html", "text": "Днес се навършват 47 години от блажената кончина на приснопаметния Български патриарх Кирил, предаде репортер на Агенция \"Фокус\". По този повод ще бъде отслужена панихида за патриарх Кирил в пловдивската Цар Симеонова градина, пред бюст-паметника на патриарха. \r\nНачалото на службата е предвидено за 11.00 часа. \r\nНикола ПEТКОВ", "date": "2018.03.07", "title": "Панихида за патриарх Кирил ще бъде отслужена в Пловдив"}
{"url": "http://www.focus-news.net/news/2018/03/07/2496754/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Нивата на водите на повечето реки в Сърбия започва да намалява, но не и това на Морава – реката преля в участъка й в централната част на страната, което наложи разпореждането на евакуация, съобщава белградското електронно издание Telegraf.\r\nСъгласно разпространената информация, нивата на Морава продължават да се покачват близо до град Ягодина. Съобщава се за наводнени домове и за евакуация на пет къщи в община Чичевац.\r\nДали ситуацията ще се нормализира зависи от количеството на снега в планините, скоростта на топенето им и валежите през следващите дни, предупредиха метеоролозите. Местните власти увериха, че са взели превантивни мерки срещу евентуални наводнения, след като в предходните години регионът пострада сериозно от подобни бедствия.\r\n*** Най-малко 13 заподозрени за членство в „Ислямска държава“ са арестувани в южната турска провинция Адана като част от разследване на подготовката на предполагаем терористичен атентат в посолството на САЩ в Анкара, съобщава вестник Daily Sabah, като се позовава на източник от силите за сигурност. \r\nАнтитерористичните звена са арестували поне 13 души, включително и сирийски граждани, разкри източникът, пожелал анонимност.\r\nНа 5 март турската полиция осуети планирания терористичен акт на „Ислямска държава“ срещу посолството на САЩ в Анкара и арестува 20 заподозрени в столицата и в черноморската провинция Самсун, припомнят от редакцията.\r\n*** Министър-председателят на Македония Зоран Заев отново отхвърли гръцките искания за промяна в конституцията на страната му и предложи изготвянето на международен договор, който според него ще бъде от по-голяма стойност за Атина, отбелязва електронното издание Ekathimerini.\r\nСъгласно думите му, подобен документ ще бъде гаранция, че договореното между Скопие и Атина в преговорите за разрешаване на спора за името, водени под егидата на ООН, ще бъде трайно. \r\nЗаев припомни последните жестове, които македонското правителство е направило спрямо Гърция – промяна на името на международното летище и главната магистрала в страната. Те са индикатор за отдадеността на страната в преодоляването на иредентизма, твърди премиерът на югозападната ни съседка.\r\n*** Гръцки съд отхвърли искането на Анкара за екстрадицията на турски гражданин, който е сред група задържани миналата година в Атина заради съмнения за връзки с нелегалната крайнолява „Революционна народно-освободителна партия – фронт“ (DHKP-C), отбелязва скопското електронно издание „Нова Македония“.\r\nДеветимата бяха арестувани през ноември в гръцката столица преди посещението на турския президент Реджеп Тайип Ердоган. Анкара издаде заповед за арест за Йозаплат по обвинения в подпомагане на терористична организация.\r\nГръцката прокуратура препоръча на съда да отхвърли искането за екстрадиция, като подчерта, че има риск Йозполат да бъде съден в Турция за престъпления, различни от тези, посочени в искането за екстрадиция.\r\n„Революционна народно-освободителна партия – фронт“ е включена в списъка на терористичните групировки в Турция и САЩ. Организацията е обвинявана за серия от атаки в Турция.\r\n*** Новото официално име на Сръбската православна църква (СПК) ще бъде Сръбската православна църква – Печка патриаршия – решение, което може да се тълкува като провокация към Косово, отбелязва електронното издание Gazeta Express, като допълва, че ще бъде предложен и нов устав на Църквата.\r\nПромяната на официалното име на Сръбската църква бе обяснено с желанието да се укрепи връзката й с нейния исторически център в град Печ, който се намира на територията на Косово. Медиите в Белград съобщиха, че бъдещите патриарси на Сърбия ще бъдат избирани в Печката патриаршия.\r\n***", "date": "2018.03.07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/03/07/2496755/pazardzhik-okrazhniyat-sad-shte-gleda-delo-za-razprostranenie-na-narkotitsi-i-nezakonno-pritezhanie-na-orazhie.html", "text": "Окръжният съд в Пазарджик ще гледа дело за разпространение на наркотици и незаконно притежание на оръжие, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Окръжна прокуратура-Пазарджик. Срещу подсъдимия са повдигнати 2 обвинения. Първото е за това, че е в дома си е държал 201,31 грама марихуана с цел разпространение на обща стойност 1207,86 лева. Второто е за това, че в дома си е държал боен пистолет „Макаров“ без надлежно разрешително. Делото е насрочено за разпоредително заседание. Началото на съдебното заседание е в 13.30 часа, а съдия-докладчик по делото е Ивета Парпулова.\r\nВаня НИКОЛОВА", "date": "2018.03.07", "title": "Пазарджик: Окръжният съд ще гледа дело за разпространение на наркотици и незаконно притежание на оръжие"}
{"url": "http://www.focus-news.net/news/2018/03/07/2496753/aktsentite-v-predavaneto-vsichki-v-chas-na-radio-fokus.html", "text": "В днешното издание на предаването „Всички в час“ на Радио „Фокус“ ще се отправим към Професионална техническа гимназия „Васил Левски” в Горна Оряховица чрез разговора ни с директора Габриела Данаилова. Кои са най-търсените професии през последните години, за реализацията на възпитаниците на гимназията, както и подробности около 18-тото издание на състезанието „Най-добър техник в машиностроенето“, което предстои – в минутите след 10.00 часа. Кореспондентът ни в Бургас Мария Русева ще ни заведе до Основно училище „Христо Ботев“ в созополското село Зидарово, което отбелязва 160 години от създаването си. Ще се насочим и към награждаване на ученици, участвали в конкурса „Свободата на България“ в Благоевград. \r\nСредно училище \"Димитър Талев\" в Добрич е със статут \"иновативно училище\". Как това име се защитава на практика от целият му екип, ще разберем от разговора на нашия кореспондент Жулиета Николова с директора Весела Панчева. \r\nВеликотърновски учител организира нестандартни часове по музика в ОУ „Св. Патриарх Евтимий“, за да предизвика интерес към предмета у възпитаниците си. Повече за това ще ни разкаже Надежда Кръстева от Радио „Фокус“ – Велико Търново.\r\nВлезте в час от 10.00 до 11.00 часа с водещ Милослава Ангелова.", "date": "2018.03.07", "title": "Акцентите в предаването „Всички в час“ на Радио „Фокус“"}
{"url": "http://www.focus-news.net/news/2018/03/07/2496747/danail-kirilov-gerb-vklyuchvaneto-na-predlozhenieto-za-provezhdane-na-referendum-za-istanbulskata-konventsiya-v-dnevniya-red-na-parlamenta-e-nedopustimo.html", "text": "Вкарването на тази точка в дневния ред е недопустимо и против правилата на правилника. Това заяви от парламентарната трибуна народният представител от ГЕРБ и председател на Комисията по правни въпроси Данаил Кирилов, по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”. „Ние не възразяваме на допускането, въпреки недопустимостта”, заяви Кирилов и аргументира твърдението си. „Предложението е недопустимо като неотговарящо на изискванията на чл. 53 ал. 8 поради това, че по този ред могат да се подлагат на разглеждане само законопроекти и проекти за решение”, подчерта Кирилов и допълни, че в информационната система на парламента е заведено предложение за провеждане на референдум, а като част от него е приложен и проект на решение във връзка с предложението, което се предлага за самостоятелно разглеждане. „Според Закона за прякото участие на гражданите в държавната власт и местното самоуправление, на обсъждане от Народното събрание е предложение за произвеждане на национален референдум, а не проект за решение”, аргументира се Кирилов. Според него формулировката на въпроса също е некоректна.\r\nИван ЛАЗАРОВ", "date": "2018.03.07", "title": "Данаил Кирилов, ГЕРБ: Включването на предложението за провеждане на референдум за Истанбулската конвенция в дневния ред на парламента е недопустимо"}
{"url": "http://www.focus-news.net/news/2018/03/07/2496757/sofiya-kmetat-yordanka-fandakova-shte-prisastva-na-otkrivaneto-na-25-oto-mezhdunarodno-izlozhenie-sekyuriti-ekspo-2018.html", "text": "Кметът на София Йорданка Фандъкова ще присъства в 12.30 часа в Интер Експо център на откриването на 25-ото международно изложение „Секюрити ЕКСПО 2018“. Това съобщиха от пресцентъра на Столична община. Дирекция „Аварийна помощ и превенция“ към Столичната община ще вземе участие в международно изложение със свои щанд, на който ще представят дейността си. Дирекцията  участва в дейности за превенция и за преодоляване на последици от различни аварии и природни бедствия. \r\nПо време на семинарната част на 9 март в 14.15 часа директорът на „Аварийна помощ и превенция“ Красимир Димитров ще представи лекция на тема  „Взаимодействие и координация  на аварийните екипи на Столичната община със съставните части на Единната спасителна система“. Изложението се провежда в периода 7 март-10 март.", "date": "2018.03.07", "title": "София: Кметът Йорданка Фандъкова ще присъства на откриването на 25-ото международно изложение „Секюрити ЕКСПО 2018“"}
{"url": "http://www.focus-news.net/news/2018/03/07/2496748/hamid-hamid-pg-na-dps-nyama-da-podkrepi-predlozhenieto-na-bsp-za-referendum-za-istanbulskata-konventsiya.html", "text": "ПГ на ДПС няма да подкрепи предложението на БСП за референдум за Истанбулската конвенция. Това каза народният представител от ПГ на ДПС Хамид Хамид по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”. „Тръгнали сте, колеги, с топ на лов за яребици\", обърна се към БСП депутатът Хамид Хамид. \"Не всичко подлежи на референдум. Не виждаме да се налага провеждане на референдум. Всички тези държави, които са подкрепили конвенцията, проверете в колко от тях е имало референдум. Провеждането на референдум се превърна в бягство от отговорност на политиците“, коментира Хамид Хамид. Той обърна внимание, че България все още е парламентарна република и всеки подобен въпрос говори за неспособността на политиците да проведат дебат и да вземат съответното решение и да уведомят избирателите си. \r\nЗаместник-председателят на ПГ на „БСП за България“ Драгомир Стойнев поясни, че не може да се правят такива квалификацаии като топове и пушки. „Факт е,че ДПС в такива ситуации се доближава до мнението на ПП ГЕРБ. Това си е изцяло ваше право. Не е нормално, когато всички вероизповедания се обявяват против тази конвенция, народните представители да считат, че дори не е необходимо да се питат българските граждани“, коментира Стойнев. \r\nДеница КИТАНОВА", "date": "2018.03.07", "title": "Хамид Хамид: ПГ на ДПС няма да подкрепи предложението на БСП за референдум за Истанбулската конвенция"}
{"url": "http://www.focus-news.net/news/2018/03/07/2496759/blagoevgrad-78-godishna-zhena-e-stanala-zhertva-na-telefonna-izmama-s-4-000-leva.html", "text": "78-годишна жена е станала жертва на телефонна измама с 4 000 лева. Това съобщиха от пресцентъра на ОДМВР-Благоевград. В 1 РУ-Благоевград е получен сигнал от 78-годишната жена от града за това, че чрез телефонно обаждане от мъж, който се представил за полицейски служител, ѝ е поискана парична сума под предлог, че съдейства за залавяне на телефонни измамници. По случая е образувано досъдебно производство. Работата продължава.", "date": "2018.03.07", "title": "Благоевград: 78-годишна жена е станала жертва на телефонна измама с 4 000 лева"}
{"url": "http://www.focus-news.net/news/2018/03/07/2496761/kardzhali-51-godishen-mazh-e-zadarzhan-za-povrezhdaneto-na-4-elektromera.html", "text": "51-годишен мъж е задържан за повреждането на 4 електромера. Това съобщиха от пресцентъра на ОДМВР-Кърджали. Мъжът е задържан в полицейското управление снощи в 19.00 часа за повредата на електромери в жилища в кв. \"Прилепци\". Мъжът излял гнева си върху уредите, след като не било отразено онлайн плащането на сметката му за електричество и захранването му било спряно. Проверката по случая се извършва от сектор „Охранителна полиция“ в управлението и е по чл. 216, ал. 1 от Наказателния кодекс за повреда и унищожаване на чуждо имущество.", "date": "2018.03.07", "title": "Кърджали: 51-годишен мъж е задържан за повреждането на 4 електромера"}
{"url": "http://www.focus-news.net/news/2018/03/07/2496756/slavcho-atanasov-obedineni-patrioti-bsp-presolyavat-neshtata-s-iskaneto-si-za-referendum-za-istanbulskata-konventsiya.html", "text": "Колеги от БСП, вие постигнахте определен обществен отзвук, но в момента пресолявате нещата и в един момент те ще се обърнат срещу вас. Това заяви от парламентарната група народният представител от ПГ на „Обединени патриоти” Славчо Атанасов по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”. „Моето лично мнение е, че пренавиваме пружината”, посочи Атанасов и подчерта, че се очаква на днешно заседание Министерски съвет да оттегли от Народното събрание предложението за ратификацията на конвенцията.\r\n„Голяма част от българския народ категорично отхвърля тази конвенция и мисля, че самото самосъхранение на политическите сили няма да позволи оттук нататък този въпрос отново да бъде върнат в Народното събрание”, допълни още той. \r\nИван ЛАЗАРОВ", "date": "2018.03.07", "title": "Славчо Атанасов, „Обединени патриоти”: БСП пресоляват нещата с искането си за референдум за Истанбулската конвенция"}
{"url": "http://www.focus-news.net/news/2018/03/07/2496760/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Нагъл обир с флекс в ръка“. Обир на чейндж бюро в  Пазарджик  е  извършен вчера  след  полунощ.  Взломено и обрано е обменното  бюро  на  Георги Шарков  от  село  Црънча,  намиращо  се  на  бул. „България“,   в   частта между  кръстовището  с „Мария  Луиза“  и  кръговото  на  „Марица“.  По предварителни     данни крадците са си тръгнали с около 160 000 лева наши пари и различни валути.  Сигнал за обира е подала  продавачка  от  съседен  магазин,  която  сутринта е видяла, че вратата на  обменното  бюро  зее. Това  се  е  случило  малко след 9 часа.  Криминалистите  са  направили щателен оглед на местопрестъплението. Не се знае дали са намерили улики и веществени  доказателства, както и дактилоскопски следи. Проверяват се и разположените  наблизо камери.\r\n„Мартенският театрален  маратон тръгва с „Щура любов“, научаваме от втора страница на изданието. Младежкият дом  в  Пазарджик  започва   Мартенски  театрален маратон с постановката   „Щура   любов“   на театър  „Открита  сцена“, по    пиесата    на    Мъри Шийзгал  „ЛюбоФ“.  Постановката  е  дело  на  Иван Танев,  сценографията  –  на Петьо Начев, а пластиката – на Станислав Димитров. В спектакъла участват Зоя Шопова,  Виктор  Танев  и Росен Белов . Шийзгал  печели  първото  си  признание  за  двете   си   едноактни   пиеси „Машинописци„   и   „Тигър“, а именно – наградата „Drama  Desk  Award“.  Неговият  дебют  на  Бродуей е  през  1964  година  с  пиесата „ЛюбоФ“. Тя му носи номинации  за  наградата „TONY“ за най-добра пиеса и за най-добър автор на пиеса.  Това  негово  произведение  се  смята  за  най-големия  успех  на  автора. Невероятна  комедия,  разказваща   за   опитите   на един съпруг да събере жена   си   с   най-добрия   си приятел,  за  да  може  да  се ожени за друга жена.\r\n„Доброволци търсят нуждаещи се от кръвопреливане“, става ясно от материал от трета страница. Страница във Фейсбук, създадена  на  21  февруари в помощ на нуждаещ се от кръводаряване  пациент,  е набрала  толкова  голяма популярност, че в нея вече има  много  повече  донори, готови с кръвта си да спасят  живот,  отколкото  са нуждаещите  се  от  животоспасяващата  манипулация. Добрата новина съобщи  обединителят  на  тази малка, но очевидно изключително  позитивно  настроена  общност  –  Стойчо Добрев.  Той  разказва  още,  че след  акцията  за  спасяване на  първия  човек,  инициаторите  са  запазили  страницата,   в   историята   на която вече са вписани още няколко  успешни  кампании.  След  тях  има  още много  желаещи  да  дарят кръв, стига да има на кого. Страницата  стана  доста  популярна,  но  нашите възможности се изчерпаха дотук.  Има  много  хора, които  желаят  безвъзмездно да дарят кръв, но не можем да намерим тези, които имат потребност от нея-  пише  Добрев.", "date": "2018.03.07", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/07/2496746/zhelyo-boychev-bsp-za-balgariya-sdelkata-za-chez-tryabva-da-bade-spryana-prokuraturata-da-ya-proveri.html", "text": "Сделката за ЧЕЗ трябва да бъде спряна. Въобще не приемам аргумента, че държавата няма механизъм за това. И е съвсем нормално хората да са объркани, защото премиерът си мени позициите непрекъснато – от \"нищо не знам\", \"държавата няма механизъм\" до - \"държавата да влезе и да има контролна роля, заяви зам.-председателят на ПГ на „БСП за България” Жельо Бойчев по БНР. Той подчерта, че левицата настоява да се провери продажбата на миноритарния дял от 33% на ЧЕЗ. Това съобщиха от пресцентъра на НС на БСП. „Според нас това се разминава с приетата стратегия за приватизация на дружеството и поради това настояваме прокуратурата да я провери. Трябва да стане ясно- кой носи политическата отговорност за продажбата на ЧЕЗ”, категорично заяви зам.-председателятна ПГ. Според него, най-малкото, държавата щеше да бъде информирана за тази продажба, ако тя имаше дял в дружеството. „А не сега премиерът да мисли как държавата да влезе в ЧЕЗ, а и държавата нямаше да изпусне контрола в дружествата”, обясни депутатът. \r\nДейността на правителството е- скандал след скандал\r\n„Няма нужда да търсим легитимация за участието ни в протестите. Дейността на българското правителство непрекъснато дава основания за това – тя е скандал  след скандал”, посочи Жельо Бойчев. Той припомни и скандала с директора на НЗОК. „Избран от тях, който те искаха да освободят, защото не обслужва определени интереси и не се подчинява на телефонни обаждания за кадруване и сключване на определени договори”, припомни Бойчев. Накрая той заключи, че това е правителство, което не решава проблемите на българските граждани.", "date": "2018.03.07", "title": "Жельо Бойчев, „БСП за България”: Сделката за ЧЕЗ трябва да бъде спряна, прокуратурата да я провери"}
{"url": "http://www.focus-news.net/news/2018/03/07/2496742/al-jazeera-gartsiya-tarsi-pomosht-za-osvobozhdavane-na-zadarzhanite-v-turtsiya-svoi-voennosluzheshti.html", "text": "Гръцкият премиер Алексис Ципрас е потърсил помощта на генералния секретар на ООН Антонио Гутериш за освобождаването на двамата гръцки военнослужещи, задържани от турските гранични власти в района на река Марица на 1 март т.г., предава балканската емисия на телевизия Al Jazeera.\r\nТелевизията съобщава, че Гърция вече е потърсила помощ и от страните-членки на НАТО и ЕС. \r\nГръцкият министър на отбраната Панос Каменос е запознал в Брюксел колегите си от ЕС с инцидента, при който, според гръцката страна, на само на няколко метра на турска територия е бил задържан патрул от офицер и подофицер, заблудили се заради лошите метеорологични условия.\r\nТелевизията припомня, че задържаните военнослужещи са във временен арест с обвинения за нарушаване на границата и в шпионаж..Тереза Герова", "date": "2018.03.07", "title": "Al Jazeera: Гърция търси помощ за освобождаване на задържаните в Турция свои военнослужещи"}
{"url": "http://www.focus-news.net/news/2018/03/07/2496762/montana-vremenno-e-ogranicheno-dvizhenieto-po-pat-ii-11-lom-gorni-tsibar-v-gr-lom-poradi-izteglyane-na-avariral-tezhkotovaren-avtomobil.html", "text": "Временно е ограничено движението по път II-11 Лом - Горни Цибър в гр. Лом, поради изтегляне на аварирал тежкотоварен автомобил. Това съобщиха от пресцентъра на Агенция \"Пътна инфраструктура. Шофьорите трябва да се движат с повишено внимание по обходен маршрут по път III-133 Лом - Вълчедръм - път III-818 Вълчедръм - Горни Цибър.", "date": "2018.03.07", "title": "Монтана: Временно е ограничено движението по път II-11 Лом - Горни Цибър в гр. Лом, поради изтегляне на аварирал тежкотоварен автомобил"}
{"url": "http://www.focus-news.net/news/2018/03/07/2496758/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слабо натоварен. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.07", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/07/2496770/pregled-na-osnovnite-temi-vav-velikotarnovskiya-pechat.html", "text": "„Нови дупки зейнаха на пътя между Шереметя и Лясковец“, е заглавие от областния всекидневник „Янтра Днес”. Участъкът от Шереметя до Лясковец, намиращ се на главния път София – Варна, е в плачевно състояние, сигнализираха читатели на „Янтра Днес“. Пътната отсечка отдавна е осеяна с дупки, но след топенето на снега върху асфалта се появиха ями. Участъкът бе изцяло ремонтиран през 2013 г. от варненска фирма, но днес вече няма и помен от новото трасе, по което могат да се видят дупки с дълбочина до 6 см. Освен материалните щети по автомобилите, подобни кратери застрашават живота на шофьорите и останалите участници в движението.\r\n„Нели Рангелова и Поли Паскова ще пеят на великотърновци на 22 март“ ,е друго заглавие от ежедневника. С празнична литургия, отслужена от Великотърновския митрополит Григорий, в църквата „Св. 40 мъченици“ ще започне празникът на В. Търново на 22 март. В богослужението с начален час 7,30 ще участва и квартет „Ангелски гласове“. Програмата ще продължи в двора на храма с поднасяне на цветя на саркофага на цар Калоян, декламиране на текст от Асеневата колона, слово на кмета на старата столица Даниел Панов, водосвет и благослов за здраве.\r\n„Преди 8 март розата поскъпна с 1 лев”, е заглавие от трета страница на ежедневника. „Търновските лекари подкрепят д-р Иван Димитров от Пловдив“ четем на страница четири в изданието. На страница пет е поместен материал със заглавие: “Феерия от цветове върху стъкло създава художничката Миглена Николова“.\r\nНа спортната страница на вестник „Янтра Днес“ четем: “Лъчезар Колев от ШК “Асеневци“ спечели НИК “Търновско царство“.\r\n„Битка за паркоместа във В. Търново! Махат незаконни  колчета и ограждения на улици“, е заглавие от първа страница на другия областен ежедневник - “Борба“. Войната за правото да паркираш във Велико Търново се разгаря с нова сила. От Община Велико Търново започнаха голяма хайка срещу неправомерното запазване на тротоари и улици и поставянето на изкуствени препятствия, пирамидки колчета, за осигуряване на достъп. „Разчитаме много на сигнали от граждани. Реагираме на всеки. Там, където земята е частна, собствениците могат да си ограждат, но никой не може да си обсебва публична общинска собственост и да си пази места за колата“, бе категоричен шефът на общинската фирма „Организация на движението, паркинги и гаражи“ Иван Ламбов.\r\n„Самоводската чаршия ще е с нова настилка до пролетта, правят и обществена тоалетна“, е друга тема от ежедневника. Най-посещаваният туристически обект във Велико Търново наред с Царевец се реконструира. В момента се подменя изцяло настилката на Самоводската чаршия в сърцето на Стари Търново, която е запазена от векове. Работата по настилката трябва да приключи до месец, тъй като с началото на пролетта започва и основният туристически сезон. Последният ремонт на чаршията е бил още о времето на соца, когато със средства от Общонародния комитет за развитие на Велико Търново са били осигурени средства.\r\n„За пръв път в търновската ортопедия поставиха изкуствена коленна става“, “В Климентово търсят дарители за семейство, останало без дом“, “Разследват полицейско насилие срещу бивш кмет на Ореш ори разпит, завършил с арест“ и “Невероятно, но…. Красимира Спасова се грижи за над 200 кучета и 80 котки в село Палици“, са други заглавия от страниците на всекидневника.\r\n“Лъчезар Колев от ШК “Асеневци“ над всички на национална купа “Търновско царство“, плевенчанка победи при момичетата“, “Чавдар Ивайлов с повиквателна за националния отбор“ и “Станислава Димитрова ръководи пет срещи на световното по хандбал за ученици, горнооряховския тим 15-и при юношите“, са акцентите от спортната страница на изданието.", "date": "2018.03.07", "title": "Преглед на основните теми във великотърновския печат"}
{"url": "http://www.focus-news.net/news/2018/03/07/2496765/vidin-vremenno-dvizhenieto-na-vsichki-avtomobili-po-pat-i-1-vidin-montana-v-rayona-na-s-bela-e-ogranicheno-poradi-avariral-tezhkotovaren-avtomobil.html", "text": "Временно движението на всички автомобили по път I-1 Видин -  Монтана в района на с. Бела е ограничено поради аварирал тежкотоварен автомобил. Това съобщиха от пресцентъра на Агенция \"Пътна инфраструктура.  Шофьорите да се движат с повишено внимание и съобразена скорост по обходен маршрут:\r\n- в посока Видин-Монтана: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци;\r\n- в посока Монтана-Видин: път III-114 Ружинци – Тополовец, път III-112 Тополовец - Добридол, път II-11 Добридол - Арчар - Дунавци.", "date": "2018.03.07", "title": "Видин: Временно движението на всички автомобили по път I-1 Видин -  Монтана в района на с. Бела е ограничено поради аварирал тежкотоварен автомобил"}
{"url": "http://www.focus-news.net/news/2018/03/07/2496768/ombudsmanat-maya-manolova-tryabva-da-ima-mehanizmi-s-koito-da-se-podkrepyat-vazrastnite-hora.html", "text": "Трябва да има механизми, с които да се подкрепят възрастните хора. Това каза омбудсманът Мая Манолова пред Радио „Фокус“ за третото издание на Националната кампания „Великден за всеки – дари празник на баба и дядо, която се провежда под нейния патронаж. Началото на събитието ще бъде поставено в кулинарната академия в София на ул. \"Цар Борис III\", където ще бъдат замесени великденски козунаци под ръководството на шев Манчев. По-късно изработените козунаци ще бъдат дарени в три социални дома за възрастни хора. \r\n„Всяка година имаме и обществено значима кауза, успоредно с кампанията за Великден. През първата година това беше кампанията за падане на ДДС върху дарените храни. Вече са освободени даренията на търговци и на производители, искащи да подкрепят хора, които имат нужда от храна. През миналата година започнахме кампания срещу двойните стандарти при храните. През тази година ще адресираме нашата обществено значима кауза към децата, към училищата, за да възпитаме любов и уважение към храната сред най-малките“, каза омбудсманът Мая Манолова.\r\nПосланието на кампанията е съпричастност, връзка между деца и възрастни хора, любов и уважение и празник за всеки, добави още Манолова.", "date": "2018.03.07", "title": "Омбудсманът Мая Манолова: Трябва да има механизми, с които да се подкрепят възрастните хора"}
{"url": "http://www.focus-news.net/news/2018/03/07/2496763/sofiya-dvizhenieto-po-pat-ii-18-okolovrasten-pat-na-sofiya-v-uchastaka-german-sofiya-v-rayona-predi-patniya-vazel-s-am-trakiya-se-osashtestvyava-v-edna-lenta-poradi-katastrofa.html", "text": "Движението по път II-18 Околовръстен път на София, в участъка Герман - София, в района преди пътния възел с АМ \"Тракия\", се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура. Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\"", "date": "2018.03.07", "title": "София: Движението по път II-18 Околовръстен път на София, в участъка Герман - София, в района преди пътния възел с АМ \"Тракия\", се осъществява в една лента поради катастрофа"}
{"url": "http://www.focus-news.net/news/2018/03/07/2496771/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Една „задълбочена и всеобхватна\" търговска сделка, каквато Великобритания заявява, че иска с Европейския съюз, ще изисква Лондон да приеме „обвързващ механизъм за сближаване\" със  законите на Брюксел. Това е заложено в проекторезолюция на Европейския парламент, представена пред европейската редакция на Politico. \r\nВ документа с обем от 13 страници, озаглавен „Проекторезолюция за приключване на дебата относно рамката на бъдещите отношения между ЕС и Обединеното кралство\", са изложени приоритетите на ЕП в процеса на излизане на Великобритания от структурите на Общността. \r\nВ текста се предлага подписване на „споразумение за асоцииране\" между ЕС и Обединеното кралство и ясно е подчертано, че Брюксел има „обвързващи общи правила, общи институции и общи механизми за надзор, правоприлагане и вземане на решения\", което означава, че дори държавите, които не са членки на ЕС, но са близки негови съюзници, ще се „радват на подобни ползи или достъп до пазара\".\r\nЕП няма официална роля в преговорите по Брекзит, но ще има думата при гласуването на евентуална сделка между Брюксел и Лондон. Проекторезолюцията – четвърта, която ЕП предлага за Брекзит, има за цел да окаже натиск върху ЕС и Великобритания да се вслушат в желанията на членовете на ЕП.\r\nМного от 65-те клаузи в документа, който подлежи на промяна, се четат като директно опровержение на визията на Брекзит, която премиерът на Обединеното кралство Тереза  изложи в речта си в „Меншън хаус“ миналата седмица. Тя настоя за амбициозна търговска сделка, която включва финансови услуги и достъп на Обединеното кралство до някои области на единния пазар. \r\nЗа разлика от това текстът на ЕП гласи, че „трета държава [не може] да има същите предимства като държава-членка на Европейския съюз или член на ЕАСТ/ЕИП\".\r\n*** Австрия го направи, Канада го направи, сега изглежда, че и в Германия се кани да го направи: политиците в Берлин инициираха дебат за промяна на националния химн, отбелязва вестник  Die Frankfurter Rundschau.\r\nКонцепцията – в текста на химна да бъде отразено равенството между половете. Специалният комисар на Федералното министерство по семейни въпроси Кристин Роуз-Мьоринг (ГСПД) предлага в писмо до служителите на нейното министерство малки промени, които се вписват в съвременните дебати.\r\nПредложенията на Роуз-Мьоринг включват замяна на съществителното „отечество“ с „родина“, а прилагателното „братско“ – със „смело“. Така ще бъде премахнат мъжкият род от националния химн на ФРГ. Също така текстът, написан през 1841 г. от Август Хайнрих Хофман фон Фалерлебен, отдавна е освободен от авторски права; промените няма да изискват съгласието на поета и неговите наследници.\r\nТъй като националният химн трябва да представлява целия народ, желанието за включване на „майките и сестрите“ в текста е разбираемо, твърди Роуз-Мьоринг. В Австрия вече бяха направени подобни промени, а в Канада препратката към предимно мъжкия род в текста на националния химн бе отстранена преди 50 г.\r\n*** Министър-председателят на Македония Зоран Заев отново отхвърли гръцките искания за промяна в конституцията на страната му и предложи изготвянето на международен договор, който според него ще бъде от по-голяма стойност за Атина, отбелязва електронното издание Ekathimerini.\r\nСъгласно думите му, подобен документ ще бъде гаранция, че договореното между Скопие и Атина в преговорите за разрешаване на спора за името, водени под егидата на ООН, ще бъде трайно. \r\nЗаев припомни последните жестове, които македонското правителство е направило спрямо Гърция – промяна на името на международното летище и главната магистрала в страната. Те са индикатор за отдадеността на страната в преодоляването на иредентизма, твърди премиерът на югозападната ни съседка.\r\n***Специалните антитерористични полицейски сили поемат случая с отравянето на Сергей Скрипал, пише британският вестник The Guardian.\r\nРазследването за евентуално отравяне на бившия руски шпионин Сергей Скрипал  има ново развитие, след като Скотланд Ярд обяви, че го възлага на антитерористичните полицейски сили  и външният министър на Великобритания Борис Джонсън заплаши Русия с „сериозни“  мерки, ако се докаже ролята на Кремъл в случая.\r\nПрипомня се, че Скрипал бе открит в безсъзнание на пейка на обществено място в неделния следобед  заедно с 33-годишната си дъщеря. И двамата се намират в критично състояние в интензивното отделение на лондонска болница, след като са били изложени на контакт с „неизвестно вещество“. Според очевидци двамата са изглеждали „като дрогирани“.\r\nЗаради „необичайните обстоятелства“ антитерористичните сили са се заели със случая. Полицейското присъствие в района е засилено. \r\nСпоред изказването на Борис Джонсън, ако се докаже участието на Кремъл втози случай е възможно Англия да изтегли отбора си от Световната купа по футбол, която трябва да се проведе това лято в Русия. „Мисля, че ще бъде много трудно да си представим, че представянето на Обединеното кралство може да продължи по нормален начин“, заявява той и добавя: „Не знаем какво точно се е случило в Салисбъри, но ако е толкова зле колкото изглежда, това е още едно от множеството престъпления, които можем да  сложим на сметката на Русия. Ясно е, че Русия от много гледни точки е злокачествена и разрушителна сила“.\r\nНапомня се, че Скрипал е бил офицер от руското военно разузнаване  и е бил вербуван от британското разузнаване през 1995 година,  Синът му е починал при неизвестни обстоятелства скоро при посещение в Санкт Петербург.\r\n***", "date": "2018.03.07", "title": "Преглед на някои от основните теми в европейския  печат (Агенция „Фокус“)"}
{"url": "http://www.focus-news.net/news/2018/03/07/2496776/kyustendil-s-nov-adres-sa-dva-ot-ofisite-na-obshtinskata-sluzhba-za-sotsialno-podpomagane.html", "text": "С нов адрес са два от офисите на Общинската служба за социално подпомагане в Кюстендил. Това съобщи за Радио „Фокус” – Кюстендил Бойко Шопов, директор на Общинска служба „Социално подпомагане”-Кюстендил. По думите му вече е осъществено преместването на офисите от улица „Търговска” и улица „София” в новите помещения, намиращи се на улица Ефрем Каранов”, до Шесто основно училище „Паисий Хилендарски”. Новите помещения са предоставени от Община Кюстендил.\r\nВенцеслав ИЛЧЕВ", "date": "2018.03.07", "title": "Кюстендил: С нов адрес са два от офисите на Общинската служба за социално подпомагане"}
{"url": "http://www.focus-news.net/news/2018/03/07/2496772/vidin-40-000-kasa-tsigari-bez-banderol-sa-izzeti-ot-sluzhiteli-na-reda.html", "text": "40 000 къса цигари без бандерол са иззети от служители на реда. Това съобщиха от ОДМВР-Видин. Криминалисти извършили претърсване в лек автомобил „Ауди”, паркиран в близост до жилищен блок на ул. „Цар Иван Асен ІІ” в областния град. В багажника на превозното средство били открити четири мастербокса с цигари, без български акцизен бандерол. Нелегалната стока е иззета по надлежния ред, с полицейска мярка за срок до 24 часа е задържан 44-годишен мъж от града. Работата на разследващите продължава в рамките на образувано в РУ-Видин досъдебно производство за престъпление по чл.234, ал.1", "date": "2018.03.07", "title": "Видин: 40 000 къса цигари без бандерол са иззети от служители на реда"}
{"url": "http://www.focus-news.net/news/2018/03/07/2496764/politico-evropeyskiyat-parlament-ochertava-viziyata-si-za-perioda-sled-brekzit-v-proektodokument.html", "text": "Една „задълбочена и всеобхватна\" търговска сделка, каквато Великобритания заявява, че иска с Европейския съюз, ще изисква Лондон да приеме „обвързващ механизъм за сближаване\" със  законите на Брюксел. Това е заложено в проектодокумент на Европейския парламент, представен пред европейската редакция на Politico. \r\nВ документа с обем от 13 страници, озаглавен „Проекторезолюция за приключване на дебата относно рамката на бъдещите отношения между ЕС и Обединеното кралство\", са изложени приоритетите на ЕП в процеса на излизане на Великобритания от структурите на Общността. \r\nВ текста се предлага подписване на „споразумение за асоцииране\" между ЕС и Обединеното кралство и ясно е подчертано, че Брюксел има „обвързващи общи правила, общи институции и общи механизми за надзор, правоприлагане и вземане на решения\", което означава, че дори държавите, които не са членки на ЕС, но са близки негови съюзници, ще се „радват на подобни ползи или достъп до пазара\".\r\nЕП няма официална роля в преговорите по Брекзит, но ще има думата при гласуването на евентуална сделка между Брюксел и Лондон. Проекторезолюцията – четвърта, която ЕП предлага за Брекзит, има за цел да окаже натиск върху ЕС и Великобритания да се вслушат в желанията на членовете на ЕП.\r\nМного от 65-те клаузи в документа, който подлежи на промяна, се четат като директно опровержение на визията на Брекзит, която премиерът на Обединеното кралство Тереза  изложи в речта си в „Меншън хаус“ миналата седмица. Тя настоя за амбициозна търговска сделка, която включва финансови услуги и достъп на Обединеното кралство до някои области на единния пазар. \r\nЗа разлика от това текстът на ЕП гласи, че „трета държава [не може] да има същите предимства като държава-членка на Европейския съюз или член на ЕАСТ/ЕИП\".Тереза Герова", "date": "2018.03.07", "title": "Politico: Европейският парламент очертава визията си за периода след Брекзит в проектодокумент"}
{"url": "http://www.focus-news.net/news/2018/03/07/2496777/biser-mihaylov-oblasten-upravitel-na-blagoevgrad-izvarshva-se-postoyanno-nablyudenie-na-rekite-i-yazovirite-v-oblastta-situatsiyata-e-spokoyna.html", "text": "Извършва се постоянно наблюдение на реките и язовирите в област Благоевград, ситуацията е спокойна. Това каза за Радио „Фокус“-Пирин Бисер Михайлов, областен управител на Благоевград. „Сравнително спокойна е ситуацията в област Благоевград по отношение на нивата на реките и обема на язовирите. Към момента нивото на река Струма е ниско. Ниско е нивото на река Струма. Тази сутрин нивото на реката при село Бело поле е била 70 см, което е много далеч от критичните стойности. Единствено нивото на река Места е завишено – не са достигнати критичните стойности, но се извършва по-сериозно наблюдение и обход на реката“, каза още Бисер Михайлов. \r\nПо думите му са извършени проверки на нивата на язовирите и може да се каже, че ситуацията е изключително спокойна. „Има достатъчно свободни обеми, които биха поели предстоящото снеготопене, което е в следствие на високите температури“, каза Михайлов. Той подчерта, че ситуацията е динамична и затова е постоянното наблюдение. „Уведомени са и общините да извършват наблюдение и контрол на язовирите и реките“, каза още Михайлов. На територията на областта няма и постъпили сигнали за свлачищни процеси и затворени пътища.\r\nЛора КАЛЧЕВА", "date": "2018.03.07", "title": "Бисер Михайлов, областен управител на Благоевград: Извършва се постоянно наблюдение на реките и язовирите в областта, ситуацията е спокойна"}
{"url": "http://www.focus-news.net/news/2018/03/07/2496774/ekip-na-ministerstvoto-na-energetikata-shte-proveri-toplofikatsiya-pernik.html", "text": "Във връзка със зачестили аварии и прекъсване на топлоснабдяването, министърът на енергетиката Теменужка Петкова разпореди екип на Министерството на енергетиката да извърши проверка в „Топлофикация-Перник“ АД. Това съобщиха от пресцентъра на министерството. Ще бъдат проверени поддържаните от топлофикационното дружество резерви от горива, както и техническите условия за топлоснабдяване. \r\nЗам.-министър Красимир Първанов ще е на място в „Топлофикация-Перник“ ЕАД след 11:40 часа.", "date": "2018.03.07", "title": "Екип на Министерството на енергетиката ще провери „Топлофикация-Перник“"}
{"url": "http://www.focus-news.net/news/2018/03/07/2496769/afp-es-shte-predstavi-otgovor-na-targovskata-voyna-na-donald-tramp.html", "text": "В сряда Европейският съюз ще представи отговор на решението на държавния глава на САЩ Доналд Тръмп за налагането на допълнителни тарифи за внос на стомана и алуминий в страната, предава AFP.\r\nВ Брюксел обмислят да наложат ответни действия спрямо американски продукти като джинси, уиски и мотоциклети. Решението на ЕС ще бъде представено буквално броени часове, след като икономическият съветник на американския президент Гари Койн, влиятелен бивш банкер на „Голдман Сакс\", се противопоставил категорично на мерките и подаде оставката си. \r\nНе се очаква обаче решението на ЕС да бъде официално, тъй като новите тарифи на Тръмп все още не са влезли в сила. Президентът на САЩ аргументира въвеждането им с „нелояланата конкуренция“, пред която е изправена местната индустрия. На свой ред държавният глава на Франция Еманюел Макрон предупреди, че Европа ще бъде готова да отговори, ако Вашингтон наложи тарифите. \r\nПредседателят на Европейската комисия Жан-Клод Юнкер също отправи предупреждения, че Брюксел ще „атакува“ с вносни мита водещи американските марки като мотоциклетите „Харли Дейвидсън\", дънките „Левис“ и бърбъна. Заканите провокираха острата реакция на Тръмп, който се зарече да наложи такси за вноса на автомобили от ЕС, подхранвайки по този начин опасенията от трансатлантическа търговска война.Тереза Герова", "date": "2018.03.07", "title": "AFP: ЕС ще представи отговор на „търговската война“ на Доналд Тръмп"}
{"url": "http://www.focus-news.net/news/2018/03/07/2496779/api-vremenno-dvizhenieto-po-am-lyulin-e-ogranicheno-za-vsichki-avtomobili-poradi-iztichane-na-kalna-masa-i-opasnost-ot-srutvane-na-skali-na-patnoto-platno.html", "text": "Временно движението по АМ \"Люлин\" в посока София е ограничено за всички автомобили поради изтичане на кална маса и опасност от срутване на скална маса на пътното платно. Това съобщиха от пресцентъра на Агенция \"Пътна инфраструктура\" (АПИ). Ограничението е в участъка от втори тунел \"Люлин\" (в посока Перник) до тунел \"Мало Бучино\", където движението на всички автомобили се осъществява двупосочно в платното посока София - Перник.\r\nАлтернативнитe маршрути на АМ \"Люлин\" са:\r\n- за автомобили до 12 тона по път I-1 от пътен възел Драгичево - Владая - София и обратно;\r\n- само за леки автомобили по път III-1801 Перник - Мало Бучино - Суходол и обратно.", "date": "2018.03.07", "title": "АПИ: Временно движението по АМ \"Люлин\" е ограничено за всички автомобили поради изтичане на кална маса и опасност от срутване на скали на пътното платно"}
{"url": "http://www.focus-news.net/news/2018/03/07/2496778/ministar-nikolay-nankov-patyat-ot-vidin-ot-botevgrad-shte-struva-16-mlrd-lv-kato-tezi-sredstva-shte-badat-dadeni-ot-badeshtata-sistema-za-tol-taksi.html", "text": "Пътят от Видин от Ботевград ще струва 1,6 млрд. лв., като тези средства ще бъдат дадени от бъдещата система за тол такси. Това каза министърът на регионалното развитие и благоустройството Николай Нанков по време на заседание на Министерски съвет, предаде репортер на Агенция „Фокус“\r\n\"При най-оптимистичния вариант до декември 2020 г. пътят ще бъде готов. Огромен е финансовият ресурс -1,6 млрд. лв. Той не е планиран в бюджета на МРРБ за 2018 г., но ще бъде осигурен на база на постъпленията от бъдещите приходи на базата на тол таксите и електронните винетки – системата, която в момента изграждаме и която със съкратените срокове по изпълнение от договора съм убеден, че до края на годината ще генерираме приходи. Трасето ще бъде разположено извън населените места\", каза още министър Нанков.\r\nЦветилена СИМЕОНОВА", "date": "2018.03.07", "title": "Министър Николай Нанков: Пътят от Видин от Ботевград ще струва 1,6 млрд. лв., като тези средства ще бъдат дадени от бъдещата система за тол такси"}
{"url": "http://www.focus-news.net/news/2018/03/07/2496780/premierat-boyko-borisov-za-prohoda-petrohan-ne-mozhem-da-obeshtaem-darzhavni-pari-darzhavata-go-podgotvya-za-kontsesiya.html", "text": "За прохода Петрохан не можем да обещаем държавни пари, държавата го подготвя за концесия. Това каза министър-председателят Бойко Борисов по време на заседание на Министерски съвет, предаде репортер на Агенция „Фокус“.\r\n„На срещата, която направихме с колегите за Петрохан, сме се разбрали – държавата го подготвя за концесия. Тъй като 1,6 млрд. ще отидат за пътя Видин – Ботевград, тунелът няма финансово-икономическа обосновка към момента, сме се разбрали да го предлагаме на инвеститори, които идват в България. Държавни пари в момента не можем да обещаем, можем да обещаем всички процедури, които към момента вървят, и да кажем: „Ето ви го, готов е за концесиониране“, и да направим опит за публично частно партньорство“, каза още Борисов.\r\n„Благодаря на всички, които бяха на срещата, защото това е наш приоритет и искаме да си го направим. 800 хил. камиона минават по този път. Така че стягайте се, не случайно и при тол системата имаше яростна съпротива, защото по 1,5 млн. лв. губим на ден, вместо да ги даваме един ден на Видин, един ден на Враца, един ден на Монтана“, коментира Борисов.\r\nВицепремиерът Валери Симеонов уточни, че тези проекти са заложени в програмата на коалиционното правителство. „Не става въпрос за гасене на пожари, те са заложени и ще бъдат реализирани“, каза той.\r\nЦветилена СИМЕОНОВА", "date": "2018.03.07", "title": "Премиерът Бойко Борисов: За прохода Петрохан не можем да обещаем държавни пари, държавата го подготвя за концесия"}
{"url": "http://www.focus-news.net/news/2018/03/07/2496773/tsvetan-tsvetanov-gerb-bsp-nikoga-nyama-da-bade-politicheska-sila-s-yasna-viziya-i-posledovatelni-deystviya.html", "text": "БСП никога няма да бъде политическа сила с ясна визия и последователни действия. Това заяви от парламентарната група председателят на ПГ на ГЕРБ и зам.-председател на партията Цветан Цветанов по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\"предаде репортер на Агенция „Фокус”. „Хубаво е, че БСП повдигнаха отново темата за Истанбулската конвенция, защото българското общество е свидетел на това двойно лице и двойни стандарти, които прилага БСП”, заяви Цветанов. По думите му симпатизанти на БСП дори са провеждали различни инициативи и са организирали подписка в подкрепа на Истанбулската конвенция.\r\n„Колеги от БСП, какво става? Защо се получава това разминаване от това, което говорихте досега и това, което правите от 15 декември насам? Каква е тази промяна?”, попита Цветанов от парламентарната трибуна и цитира публикация от вестник \"Дума\" от 13 декември 2017 г., в която пише, че депутати от БСП ще инициират приемането на този документ.\r\nПо думите му дори има парламентарен въпрос от депутат от БСП към министъра на правосъдието Цецка Цачева защо се бави ратификацията на документа. „Не е ли лицемерие? Много е лесно да се заиграем със страховете на хората. Много лесно е да видите къде е вълната и да се закачите. В това отношение сте номер едно”, обърна се Цветанов към БСП. \r\nИван ЛАЗАРОВ", "date": "2018.03.07", "title": "Цветан Цветанов, ГЕРБ: БСП никога няма да бъде политическа сила с ясна визия и последователни действия"}
{"url": "http://www.focus-news.net/news/2018/03/07/2496786/sport-manchestar-siti-izliza-sreshtu-bazel-v-protokolen-revansh-ot-shampionska-liga.html", "text": "Манчестър Сити показа класата си срещу Базел още в първия мач на \"Санкт Якоб Парк\", спечелен с 4:0 и днес едва ли ще има проблеми в реванша, по пътя си към четвъртфиналите на Шампионската лига.  \r\nОтборът на Хосеп Гуардиола е в отлична форма и след Базел победи два пъти Арсенал и веднъж Челси. Базел е на другия полюс. Швейцарците се представят много колебливо в местното първенство, а наскоро отпаднаха и от турнира за националната купа.\r\nДвубоят на \"Етихад\" започва в 21,45 часа и ще бъде излъчен по РИНГ.\r\nВенцислав ДРАГОМАНОВ", "date": "2018.03.07", "title": "Спорт: Манчестър Сити излиза срещу Базел в протоколен реванш от Шампионска лига"}
{"url": "http://www.focus-news.net/news/2018/03/07/2496775/georgi-svilenski-bsp-tsvetan-tsvetanov-se-izkazvashe-10-minuti-i-ne-kaza-nishto-po-temata-za-istanbulskata-konventsiya-prodalzhava-seminara-na-mladezhi-gerb.html", "text": "Цветан Цветанов се изказваше 10 минути и не каза нищо по темата и  продължава семинара на Младежи ГЕРБ. Това каза заместник-председателят на ПГ на „БСП за България“ Георги Свиленски на дебатите по предложението на БСП за референдум за Истанбулската конвенция в отговор на председателя на ПГ на ГЕРБ Цветан Цветанов, предаде репортер на Агенция „Фокус“.  „Много правилно закрихте дебата и много правилно не трябваше да давате думата на Цветан Цветанов. 10 минути изказване и 2 минути дуплика и нищо по темата. Той продължи семинара на Младежи ГЕРБ и да разказва какво е правило БСП, какво е правил ГЕРБ и да не каже нищо по темата“, заяви Свиленски. „Разбирам, че г-жа Нинова ви възбужда много. Г-н Цветанов се опитва да заплашва българските граждани, които ще протестират“, заяви той. \r\nДеница КИТАНОВА", "date": "2018.03.07", "title": "Георги Свиленски, БСП: Цветан Цветанов се изказваше 10 минути и не каза нищо по темата за Истанбулската конвенция -   продължава семинара на Младежи ГЕРБ"}
{"url": "http://www.focus-news.net/news/2018/03/07/2496781/varhovna-kasatsionna-prokuratura-zapochva-proverka-na-predostavena-kontsesiya-v-natsionalen-park-pirin-po-signal-na-pp-zelenite.html", "text": "На 26 февруари 2018 г. до главния прокурор е постъпил сигнал от Политическа партия  „Зелените“, в който са изложени факти за допуснати множество нарушения на действащото законодателство при сключване и изпълнение на  договор за отдаване на концесия на територия в Национален парк „Пирин”. Това съобщиха от пресцентъра на Прокуратурата на Р България. Иска се извършване на проверка за действителния собственик на концесионера „Юлен“ АД, както и установяване на нарушения от страна на този концесионер, свързани основно с  ползването на площи, значително надвишаващи размера на концесионната територия по договор и с наличието на обекти на трети лица там. Поставят се и въпроси относно разрешения за ново строителство, издадени на концесионера, но попадащо извън зоната на територията по договор, както и относно свързаност между „Юлен” АД и федерация по ски, с оглед получаване и разходване от същата на средства от държавния бюджет. \r\nГлавният прокурор Сотир Цацаров разпореди извършване на лична проверка от прокурор от Върховна касационна прокуратура предвид съдържащите се в сигнала данни за престъпления против околната среда, както и престъпления по служба от представители на изпълнителната власт. \r\nПроверката ще бъде извършена в двумесечен срок.", "date": "2018.03.07", "title": "Върховна касационна прокуратура започва проверка на предоставена концесия в Национален парк „Пирин” по сигнал на ПП „Зелените”"}
{"url": "http://www.focus-news.net/news/2018/03/07/2496788/sofiya-mlada-zhena-e-bila-ubita-v-apartament-v-stolitsata.html", "text": "Млада жена е била убита в апартамент в столицата. Това съобщиха от СДВР. Извършител на престъплението, което се е състояло на 3 март, е 37-годишен мъж, който е арестуван. Тялото на жената към момента е изпратено за аутопсия. \r\nОчаквайте подробности!", "date": "2018.03.07", "title": "София: Млада жена е била убита в апартамент в столицата"}
{"url": "http://www.focus-news.net/news/2018/03/07/2496783/korneliya-ninova-bsp-gerb-ne-sa-sashtestvuvali-kogato-bsp-podade-dokumentite-na-balgariya-za-es-opropastiha-shansa-na-balgariya-da-predsedatelstva-saveta-na-es.html", "text": "ГЕРБ не са съществували, когато БСП подаде документите на България за ЕС - опропастиха големия шанс на България да председателства Съвета на ЕС. Това каза лидерът на БСП Корнелия Нинова по време на дебатите по предложението на БСП за референдум по Истанбулската конвенция, предаде репортер на Агенция „Фокус“. „Много лъжливи внушения бяха направени от г-н Цветанов, но аз няма да говоря за това. Само едно ще спомена за картинките, които показваше, че сме гласували в Лисабон за Истанбулската конвенция. Нито сме гласували там, нито съм говорила за нея, но се обърнах към ПЕС, бих се обърнала със същото уважение и към ЕНП и към вас. Там говорех за грешката на политическите елити в България, които грешки са една от причините ЕС да стигне до кризите, в които се намира. Извън манипулациите, г-н Цветанов показа няколко големи теми за бъдещето на България в ЕС, за избора на България - Европа и Евразия. То е в контекста на Истанбулската конвенция. Вие попитахте какъв е изборът на БСП? Уважаеми г-н Цветанов, не сте съществували нито в съдебните регистри, нито в политическото пространство, когато БСП подаде документите, за да осигури членството на България в ЕС. През всичките години сме отстоявали европейската политика. Внушението, че сме против Европа няма да приемем никога. Ще ви кажа директно, че вие опропастихте големия шанс на България да бъде европредседател на Съвета на ЕС. Вие опропастявате европейската перспектива на България, защото откакто е започнало председателството и Европа, и България се занимават само със скандалите, генерирани от ГЕРБ и Патриотите. Занимаваме се с оградата и с корупцията там, с „кумгейт“, с кмета на Септември, със суджука, с НЗОК, но не и с приоритетите на Европа. Вие потъпквате европейски ценности, които са правото на свободно мнение и свободно изразяване на волята на човека“, каза лидерът на БСП. Тя поясни, че днес се провежда свободен и демократичен протест срещу правителството на Борисов и те го наричат задкулисно. „Вие потъпквате основен европейски принцип за свободната воля на българските граждани и правото им да я изразяват по площадите на България“, заяви Нинова. Тя попита, ако управляващите обвиняват БСП за Истанбулската конвенция, че всява омраза, по същия начин ли ще се отнесат към българския патриарх, президент, акад. Георги Марков, акад. Антон Дончев, акад. Воденичаров. „Европа беше създадена на този принцип – демократичен, свобода на мнението и зачитане на различното мнение. Вие ще ни говорите, че БСП отдалечава България от Европа. Кой в последната година потъпка основни европейски принципа? Това ли Ви е Европата, граждани за европейско развитие на България?“, попита лидерът на БСП.  Нинова обвини ГЕРБ, че са против различния. „Призоваваме ви, когато говорим за Европа да се върнем на онези теми, на базата на които тя беше създадена“, посочи Нинова. \r\nДеница КИТАНОВА", "date": "2018.03.07", "title": "Корнелия Нинова, БСП: ГЕРБ не са съществували, когато БСП подаде документите на България за ЕС -  опропастиха шанса на България да председателства Съвета на ЕС"}
{"url": "http://www.focus-news.net/news/2018/03/07/2496784/tsvetan-tsvetanov-gerb-evropeyskata-desnitsa-e-silna-zashtoto-vinagi-zastava-s-otkrito-litse-i-reshava-problemite-na-horata.html", "text": "Европейската десница е силна, защото винаги застава с открито лице и решава проблемите на хората. Тя очертава по-добрата перспектива за Европа и за това днес е водещия двигател. Това заяви от парламентарната трибуна председателят на ПГ на ГЕРБ и зам.-председател на партията Цветан Цветанов по време да дебатите по предложението на БСП за провеждане на национален референдум с въпрос: \"Против ли сте Народното събрание на Република България да ратифицира така наречената Истанбулска конвенция от 11.05.2011 г.?\", предаде репортер на Агенция „Фокус”. \r\n„Вие, във вашето политическо семейство – ПЕС, трябва да си отговорите дали имате единна позиция и защо във всички проведени избори в държавите членки левицата понесе такива загуби. Нека да припомним резултатите ви в Австрия, Италия, Германия. Действително имате голям дефицит на доверие в лявата идея”, обърна се Цветанов към БСП. \r\nВ отговор лидерът на БСП Корнелия Нинова попита: „Вие как ще обясните на вашите партньори от ЕНП, че оттегляте Истанбулската конвенция и се отказвате от нея?”. \r\nИван ЛАЗАРОВ", "date": "2018.03.07", "title": "Цветан Цветанов, ГЕРБ: Европейската десница е силна, защото винаги застава с открито лице и решава проблемите на хората"}
{"url": "http://www.focus-news.net/news/2018/03/07/2496785/premierat-boyko-borisov-izbrani-sme-ot-naroda-i-shte-se-saobrazim-s-negovoto-iskane-za-izteglyane-na-konventsiyata-na-saveta-na-evropa-za-borba-s-nasilieto-nad-zheni.html", "text": "Ние сме правителство, избрано от народа, и ще се съобразим с неговото искане за изтегляне на Конвенцията на Съвета на ЕС за борба с насилието над жени. Това каза министър-председателят Бойко Борисов по време на заседание на Министерски съвет, предаде репортер на Агенция „Фокус“. „Конвенция на Съвета на Европа за превенция и борба с насилието над жени и домашно насилие - така, както звучи, и така правителството го прие. Само че след това имаше много тежки реакции и на коалиционния партньор, и на православието, и на мюфтийството и се насадиха огромни страхове сред народа. Ние сме правителство, избрано от народа, и трябва да се съобразим с това, което той иска. Като се произнесе Конституционния съд, ще можем спокойно да водим дебати и в спокойна политическа и обществена атмосфера да се претегли всичко, което \"За\" и \"Против\". Но с този акт ние считаме, че ще приключи тази тема, по която несправедливо бяхме обвиняеми“, каза още премиерът Борисов.\r\nЦветилена СИМЕОНОВА", "date": "2018.03.07", "title": "Премиерът Бойко Борисов: Избрани сме от народа и ще се съобразим с неговото искане за изтегляне на Конвенцията на Съвета на Европа за борба с насилието над жени"}
{"url": "http://www.focus-news.net/news/2018/03/07/2496787/predsedatelyat-na-parlamenta-tsveta-karayancheva-nikoy-ne-mozhe-da-vmenyava-che-govorya-sreshtu-tsarkvata-i-protivnitsite-na-konventsiyata.html", "text": "Уважавам институциите и българските граждани - никой не може и няма право да вменява, че говоря срещу църквата и противниците на конвенцията. Това каза председателят на Народното събрание Цвета Караянчева по време на дебатите по искания от БСП референдум за Истанбулската конвенция, предаде репортер на Агенция „Фокус“. Тя поясни, че под тъмни сили е имала предвид фалшивите новини. „Никой не може и няма право да вменява, че говоря против църквата и срещу тези, които са против Конвенцията. Мисля, че съм доказала, че уважавам всички институции. Уважавам българските граждани. Аз също ходя между хората и знам какво мислят. Затова инициирах дискусия в Софийския университет“, каза Караянчева. По думите ѝ там са се изказали над 130 организации и всички мнения са качени на сайта на Народното събрание. „Няма да позволя някой да се опитва да вменява внушения на българските граждани по каквото и да е тема, касаеща Истанбулската конвенция, заяви Караянчева. Тя подчерта, че всеки има право да изказва мнение и точно по тази причина, вслушвайки се в гласа на хората, правителството днес е изтеглило конвенцията. \r\nДеница КИТАНОВА", "date": "2018.03.07", "title": "Председателят на парламента Цвета Караянчева: Никой не може да вменява, че говоря срещу църквата и противниците на конвенцията"}
{"url": "http://www.focus-news.net/news/2018/03/07/2496790/faz-nay-malko-25-dushi-sa-zaginali-pri-poslednoto-zemetresenie-v-papua-nova-gvineya.html", "text": "При последното силно земетресение, което разлюля Папуа-Нова Гвинея, са загинали най-малко 25 души, пише германският вестник Die Frankfurter Allgemeine Zeitung. По данни на местните власти след труса с магнитуд от 6,7 по скалата на Рихтер, който разлюля във вторник островната държава, има огромни щети. \r\nОт редакцията припомнят, че от началото на миналата седмица при серия земетресения в страната загинаха най-малко 100 души, а над 500 други пострадаха. Повече от 17 хил. души бяха настанени в кризисни центрове. Тереза Герова", "date": "2018.03.07", "title": "FAZ: Най-малко 25 души са загинали при последното земетресение в Папуа-Нова Гвинея"}
{"url": "http://www.focus-news.net/news/2018/03/07/2496793/", "text": "48 500 къса цигари без акцизни документи са иззети в района на Дунав мост 2. Това съобщиха от Агенция „Митници“. Направеният oпит за незаконен износ на цигарите към страни от Западна Европа е предотвратен от митнически служители на Митница - Лом. В деня на националния празник – 3 март, на изходящо трасе пристига пътнически микробус, теглещ празно туристическо ремарке. Превозното средство, пътуващо за Германия е селектирано от митническите служители за проверка, при която се установява, че пространството между гредите на ремаркето  е затворено с ламарина и в така оформената  кухина са укрити 2425 кутии цигари от различни марки, вероятно предназначени за Германия. За тютюневите изделия не са представени никакви търговски документи , както и такива по ЗАДС за превоз на акцизни стоки извън нормите за лично потребление при пътуване за страна членка на ЕС . Цигарите са задържани в склад на Митница - Лом. На водача на микробуса е съставен акт  по ЗАДС.", "date": "2018.03.07", "title": "Видин: 48 500 къса цигари без акцизни документи са иззети в района на Дунав мост 2"}
{"url": "http://www.focus-news.net/news/2018/03/07/2496782/shumen-sadat-dade-hod-na-vtoroto-zasedanie-na-deloto-za-vlakovata-katastrofa-v-hitrino.html", "text": "Окръжен съд-Шумен даде ход на второто заседание на делото за влаковата катастрофа в Хитрино, предаде репортер на Радио Фокус - Шумен. След първото разпоредително заседание, днес бе определено кои свидетели и вещи лица ще бъдат разпитани и изслушани. След даденото съгласие от страните, съдът прие да не бъдат разпитвани пострадалите с тежки телесни повреди и наследниците на загиналите. Ще бъдат изслушани показанията на свидетелите със средни телесни повреди, с изключение на двама. \r\nДелото се води по вид съкратена процедура, без признаване на вина от страна на обвиняемите машинисти Димитър Михнев и Радослав Петков, без разпит на част от свидетелите или вещите лица. Заседанието ще продължи с преглед на видео материал, предявен като част от веществените доказателства.\r\nИВЕЛИН ИВАНОВА", "date": "2018.03.07", "title": "Шумен: Съдът даде ход на второто заседание на делото за влаковата катастрофа в Хитрино"}
{"url": "http://www.focus-news.net/news/2018/03/07/2496789/smolyan-srutishte-zatvori-napalno-patya-smolyan-srednogortsi-pri-razklona-za-s-tikale.html", "text": "Срутище затвори напълно пътя Смолян – Средногорци, при разклона за село Тикале, съобщиха за Радио „Фокус“ – Смолян дежурният в Областно пътно управление – Смолян. Тази сутрин заради срутена скална маса в този участък движението се осъществяваше в едната пътна лента. Скалните отломки обаче продължили да падат и в момента пътят е затворен напълно. Обходният маршрут е Смолян – Рудозем – Фатово – Средногорци и обратно. На разклона за Черна и на изхода на Смолян полицаи спират автомобилите и осведомяват за затворения път. Очаква се до 17.00 часа срутището да бъде разчистено и движението по пътя да бъде възстановено.\r\nНели ГЕРГЬОВСКА", "date": "2018.03.07", "title": "Смолян: Срутище затвори напълно пътя Смолян – Средногорци, при разклона за с. Тикале"}
{"url": "http://www.focus-news.net/news/2018/03/07/2496794/spetsializiranata-prokuratura-obvini-shestima-dushi-ot-stolichniya-zhk-lyulin-zadarzhani-s-2-kg-chist-kokain-za-cherniya-pazar.html", "text": "Специализираната прокуратура повдигна обвинения на шестима души от столичния ж.к. „Люлин“ за държане с цел разпространение на наркотици, най-вече кокаин с високо качество. Те са задържани на 27 февруари 2018 г. при специализирана операция на ГДБОП и Специализираната прокуратура. Това съобщиха от Апелативна специализирана прокуратура.\r\nСъбраните доказателства сочат, че групата се е занимавала с държане и разпространение на наркотици (в т.ч. на едро) от януари 2017 г.\r\nУчастниците са задържани след продължително наблюдение и следене със СРС.\r\nДвама от групата са задържани с 40 грама кокаин, докато го доставят с автомобил в град на около 60 км от София. При последвалите претърсвания и изземвания на два адреса в жк „Люлин“ са открити още около 1,9 килограма чист кокаин.\r\nЗа престъпната дейност на групата са показания пред съдия са дали десетина свидетели, проведен е и следствен експеримент.\r\nС прокурорски постановления на шестимата задържани бе наложено задържане до 72 часа, внесено бе и искане в Специализирания наказателен съд за „Задържане под стража“ за всеки от тях.\r\nНа 2 март 2018 г. съдът наложи най-тежката мярка за неотклонение на трима от участниците в групата, а на един – „Парична гаранция“. Двама от обвинените за участие в групата съдът остави без мерки за неотклонение. По отношение на тях Специализираната прокуратура внесе протест в Апелативния специализиран наказателен съд с искане за налагане на мерки за неотклонение.", "date": "2018.03.07", "title": "Специализираната прокуратура обвини шестима души от столичния ж.к. „Люлин“, задържани с 2 кг чист кокаин за черния пазар"}
{"url": "http://www.focus-news.net/news/2018/03/07/2496792/nsi-prez-chetvartoto-trimesechie-na-2017-g-brutniyat-vatreshen-produkt-vazliza-na-27-427-mln-lv.html", "text": "През четвъртото тримесечие на 2017 г. брутният вътрешен продукт (БВП) възлиза на 27 427 млн. лв. по текущи цени. Преизчислен в евро, БВП е съответно 14 023 млн. евро, като на човек от населението се падат 1 982 евро. Сезонно изгладените данни показват растеж от 3.5% на БВП през четвъртото тримесечие на 2017 г. в сравнение със съответното тримесечие на предходната година и 0.7% спрямо третото тримесечие на 2017 година. Това съобщиха от Националния статистически институт (НСИ).\r\nПрез 2017 г. БВП възлиза на 98 631 млн. лв. по текущи цени. Преизчислен в евро, БВП е съответно 50 429 млн. евро, като на човек се падат 7 099 евро. БВП за 2017 г. по предварителни данни нараства в реално изражение с 3.6% спрямо 2016 година.\r\nПо предварителни данни произведеният брутен вътрешен продукт през четвъртото тримесечие на 2017 г. възлиза на 27 427 млн. лв. по текущи цени. На човек от населението се падат 3 876 лв. от стойностния обем на показателя. При среден за тримесечието валутен курс от 1.66154 лв. за щатски долар БВП възлиза на 16 507 млн. долара и съответно на 2 333 долара на човек от населението. Преизчислена в евро, стойността на БВП възлиза на 14 023 млн. евро, като на човек от населението се падат 1 982 евро.\r\nСъздадената от отраслите на националната икономика брутна добавена стойност  (БДС) през четвъртото тримесечие на 2017 г. възлиза на 23 761 млн. лв. по текущи цени. \r\nПрез четвъртото тримесечие на 2017 г. спрямо същото тримесечие на предходната година относителният дял на аграрния сектор в добавената стойност на икономиката намалява с 0.4 процентни пункта до 3.0%. Индустриалният сектор увеличава относителния си дял в добавената стойност на икономиката с 2.1 процентен пункт до 26.3%. Относителният дял на добавената стойност, реализирана от дейностите в сферата на услугите, намалява до 70.7% при 72.4% през съответния период на предходната година.\r\nЗа крайното потребление през четвъртото тримесечие на 2017 г. се изразходват 82.3% от произведения БВП. Инвестициите (бруто образуване в основен капитал) формират 20.3% от произведения БВП. Външнотърговското салдо от стоки и услуги е отрицателно.\r\nПрез четвъртото тримесечие на 2017 г. БВП нараства с 0.7% спрямо третото тримесечие на 2017 г. Брутната добавена стойност в икономиката се увеличава с 0.9%.\r\nПо предварителни данни за четвъртото тримесечие на 2017 г. крайното потребление бележи ръст от 1.3% спрямо предходното тримесечие, а бруто образуването в основен капитал нараства с 0.2%. Износът на стоки и услуги намалява с 1.0%, а вносът на стоки и услуги се увеличава с 4.4%.\r\nБВП нараства с 3.5% през четвъртото тримесечие на 2017 г. в сравнение със същото тримесечие на предходната година.\r\nПрез четвъртото тримесечие на 2017 г. спрямо същото тримесечие на предходната година брутната добавена стойност се увеличава с 3.7%. Динамиката на брутната добавена стойност се определя от регистрирания растеж в: Строителство - със 7.0%, Операции с недвижими имоти - с 6.9%, Финансови и застрахователни дейности - с 4.1%, Промишленост - с 3.5%, Професионални дейности и научни изследвания; административни и спомагателни дейности - с 3.2%, Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - с 2.8%, Държавно управление; образование; хуманно здравеопазване и социална работа - с 2.5%, и Създаване и разпространение на информация и творчески продукти; далекосъобщения - с 2.1%. \r\nПо отношение на компонентите на крайното използване принос за реалното увеличаване на БВП има нарастването на индивидуалното потребление - с 3.6%, и на колективното - с 1.7%. Бруто образуването на основен капитал нараства с 4.5%. Вносът и износът на стоки и услуги отбелязват ръст съответно с 8.3 и 2.0% спрямо съответното тримесечие на предходната година.\r\nБВП за 2017 г., получен като сума от тримесечни данни, нараства в реално изражение с 3.6% спрямо 2016 година. \r\nЗа 2017 г. БВП достига номинален стойностен обем от 98 631 млн. лв. Преизчислен в щатски долари при средно годишен валутен курс от 1.73478 лв. за щатски долар, БВП възлиза на 56 855 млн. долара. На човек от населението се падат 13 884 лв. от обема на показателя, или 8 004 долара. Преизчислен в евро, БВП е съответно 50 429 млн. евро, като на човек от населението се падат 7 099 евро.\r\nБрутната добавена стойност възлиза на 85 413 млн. лева. Реалният стойностен обем на показателя е с 3.7% по-висок в сравнение с този, достигнат през 2016 година.\r\nИндустриалният сектор създава 28.3% от добавената стойност на икономиката, което запазва дела му в сравнение с 2016 година. Секторът на услугите създава 67.4%, а аграрният сектор - 4.3% от добавената стойност, при съответно 67.0 и 4.7% през 2016 година.", "date": "2018.03.07", "title": "НСИ: През четвъртото тримесечие на 2017 г. брутният вътрешен продукт възлиза на 27 427 млн. лв."}
{"url": "http://www.focus-news.net/news/2018/03/07/2496767/dps-s-tri-vaprosa-kam-finansoviya-ministar-svarzani-s-ktb.html", "text": "ДПС пита финансовия министър за броя на заличените обезпечения от КТБ, съдебните дела за прихващания и за списъка на извършените изплащания. Това каза народният представител от ПГ на ДПС Йордан Цонев по време на брифинг в Народното събрание за ветото на президента по Закона за банковата несъстоятелност, предаде репортер на Агенция „Фокус“.  Цонев коментира мотивите президентското вето върху Закона за банковата несъстоятелност. Той благодари на държавния глава, че е изказал подкрепа за целите на законопроекта. „Написахме писмо до министъра на финансите, с което го помолихме да ни съдейства с отговор на три въпроса чрез синдиците на КТБ, за да задоволим обществения интерес и да отговорим на призива на президента. Първо, какъв е списъкът на извършените до момента от страна на КТБ заличавания, освобождавания на уредени в полза на банката обезпечения?“, попита Цонев. „Второ - списъкът на извършените до момента изплащания, който съдържа следните реквизити: физическо и юридическо лице, което и извършило прихващането в съответната валута“, каза Цонев. Депутатът от ДПС заяви, че от ДПС питат и за броя на заведените съдебни дела за прихващания. „Броят на заведените съдебни дела са 205. Материалният интерес на тези дела е 1 млрд. 174 млн. 252 хил. 811 лв. Стойността на заличените обезпечения в полза на КТБ е 233 млн. 147 хил. 298, 3 лв.“, коментира Цонев. „Смятаме, че тези цифри ще убедят президента и неговата администрация и вас и българското общество, че общественият интерес е много значим и си струва използването на този правен законодателен акт. Така отговаряме на мотивите за президента. Тази точка ще влезе след малко в зала и ние аргументирано ще защитим законопроекта“, заяви Цонев. \r\nДеница КИТАНОВА", "date": "2018.03.07", "title": "ДПС с три въпроса към финансовия министър, свързани с КТБ"}
{"url": "http://www.focus-news.net/news/2018/03/07/2496791/parlamentat-othvarli-predlozhenieto-na-bsp-za-referendum-za-istanbulskata-konventsiya-sas-121-glasa-protiv.html", "text": "Със 67 гласа „за”, 121 – „против” и 23 – „Въздържал се” парламентът отхвърли предложението на „БСП за България” за провеждане на национален референдум с въпрос , предаде репортер на Агенция „Фокус”. БСП депозира искането за провеждането на допитване по темата на 25 януари т. г. с подписите на 74 народни представители. Първоначалният въпрос беше \"Подкрепяте ли НС на Република България да ратифицира Конвенцията на Съвета на Европа за превенция и борба с насилието над жени и домашното насилие?\", но беше преформулиран.\r\nВ отрицателен вот народният представител от ПГ на ГЕРБ Тома Биков заяви: „Гласувах с „против”, защото не възнамерявам да участвам в предизборната кампания на БСП за евроизборите”. \r\nИван ЛАЗАРОВ", "date": "2018.03.07", "title": "Парламентът отхвърли предложението на БСП за референдум за Истанбулската конвенция със 121 гласа \"против\""}
{"url": "http://www.focus-news.net/news/2018/03/07/2496796/veliko-tarnovo-vazstanoveno-e-dvizhenieto-v-dvete-lenti-po-pat-iii-407-pavel-strahilovo.html", "text": "Възстановено е движението в двете ленти по път III-407 Павел – Страхилово. Това съобщиха от пресцентъра на Агенция \"Пътна инфраструктура\".", "date": "2018.03.07", "title": "Велико Търново: Възстановено е движението в двете ленти по път III-407 Павел – Страхилово"}
{"url": "http://www.focus-news.net/news/2018/03/07/2496799/varna-upravitelka-na-firma-poluchi-uslovna-prisada-za-prodazhba-na-imoti-na-tseni-10-pati-po-niski-ot-pazarnite.html", "text": "37-годишната Дарина К. получи осъдителна присъда от състав на Варненския окръжен съд, който я призна за виновна по обвинението на Окръжната прокуратура във Варна за сключване на неизгодна сделка като длъжностно лице, като от това произлезли значителни вреди за дружеството. Това съобщиха от Апелативна прокуратура – Варна. За извършеното престъпление по член 220, ал. 1 от НК съдът й наложи наказание лишаване от свобода за срок 1 година, чието изтърпяване било отложено с изпитателен срок от 3 години. В тежест на осъдената са и направените по делото разноски.\r\nНа 26 ноември 2014 г. като управителка на „Бора Бора“ ООД подсъдимата продала два поземлени имота с обща площ над 80 дка, собственост на дружеството, за сумата от 23 500 лева. Справедливата пазарна цена към момента на сделката на двете ниви, едната от които била оранжерия, се изчислява на 258 202 лева според заключението на назначената по делото съдебнооценителна експертиза. С продажбата на двата имота Дарина К. причинила значителни вреди за дружеството. Имотите са продадени на цени 10 пъти по-ниски от действащите тогава пазарни цени. \r\nПрисъдата на Варненския окръжен съд подлежи на обжалване пред Апелативния съд.", "date": "2018.03.07", "title": "Варна: Управителка на фирма получи условна присъда за продажба на имоти на цени 10 пъти по-ниски от пазарните"}
{"url": "http://www.focus-news.net/news/2018/03/07/2496801/oblastniyat-upravitel-na-sofiyska-oblast-ilian-todorov-nyama-opasnost-ot-prelivane-na-yazoviri-na-teritoriyata-na-oblastta-horata-da-sa-spokoyni.html", "text": "Няма опасност от преливане на язовирите на територията на Софийска област. Нивата на 60-те язовира, включително и двата най-големи Бели Искър и Огняново, намиращи се в Софийска област,  се наблюдават и няма язовири, които да са на критично ниво. \r\nТова каза областният управител на Софийска област Илиан Тодоров във връзка с интензивното снеготопене, падналите дъждове и нивото на язовирите и речните корита, съобщиха от Областната администрация. \r\nНа кметовете на населените места е разпоредено два пъти дневно да докладват в Областна администрация за състоянието на язовирите, съоръженията към тях и речните корита.\r\nНа територията на общините Мирково, Костинброд и Драгоман заради обилното снеготопене и големият водосбор има повишаване на нивото на реките. Реките са под наблюдение, като има готовност за действие от страна на кметовете, при достигане на критични нива.", "date": "2018.03.07", "title": "Областният управител на Софийска област Илиан Тодоров: Няма опасност от преливане на язовири на територията на областта, хората да са спокойни"}
{"url": "http://www.focus-news.net/news/2018/03/07/2496797/sofiya-dva-leki-avtomobila-i-kamion-sa-katastrofirali-na-okolovrastniya-pat-v-uchastaka-german-sofiya.html", "text": "Два леки автомобила и камион са катастрофирали на Околовръстния път в участъка Герман-София. Това съобщиха за Агенция „Фокус“ от СДВР. При инцидента няма пострадали. Участъка към този момент се разчиства от засегнатите в катастрофата автомобили, но движението се осъществява безпроблемно.", "date": "2018.03.07", "title": "София: Два леки автомобила и камион са катастрофирали на Околовръстния път в участъка Герман-София"}
{"url": "http://www.focus-news.net/news/2018/03/07/2496800/alsat-m-makedoniya-es-shte-zasili-satrudnichestvoto-s-balkanite-v-borbata-sreshtu-terorizma.html", "text": "В четвъртък вътрешните министри на страните от Европейския съюз ще се съберат за среща в Брюксел, на която ще обсъдят засилването на сътрудничеството със страните от Западните Балкани в областта на сигурността, борбата срещу тероризма и организираната престъпност, предава скопският телевизионен канал  „Алсат-М“.\r\nСъгласно разпространената информация, става въпрос главно за борбата срещу организираната престъпност, контрабандата, за засилване на диалога за борбата срещу тероризма и радикализацията, за засилване на обмена на информация за чуждестранни терористи, както и за засилване сътрудничество в областта на миграцията и граничния контрол.\r\nБрюксел очаква от страните в региона да увеличат институционалния капацитет в тези области, но и да предложат начини за това как ЕС да им окаже съдействие в осъществяване на поставените цели, например чрез сътрудничество с компетентните европейски или международни агенции.\r\nТози път в кулоарите на срещата на министрите на вътрешните работи на страните-членки на ЕС ще бъдат включени и представители на Исландия, Лихтенщайн, Норвегия и Швейцария, информира Съветът на ЕС.\r\n„Дебатът ще бъде общ. Европейската комисия трябва да подготви документ със специфични стъпки, който впоследствие да бъде приет на срещата на върха в София“, съобщи старши дипломатически източник от Съвета на ЕС.Тереза Герова", "date": "2018.03.07", "title": "„Алсат-М“ (Македония): ЕС ще засили сътрудничеството с Балканите в борбата срещу тероризма"}
{"url": "http://www.focus-news.net/news/2018/03/07/2496804/ep-brekzit-antonio-tayani-i-gi-verhofstad-shte-dadat-savmestna-preskonferentsiya-v-1830-ch-balgarsko-vreme.html", "text": "Днес (сряда, 7 март) от 18.30 ч българско време председателят на ЕП Антонио Таяни и координаторът на ЕП за Брекзит Ги Верхофстад ще проведат пресконференция относно бъдещите отношения между ЕС и Великобритания след Брекзит, се казва в съобщение от пресслужбата на ЕП. \r\nСъвместната пресконференция ще се състои след срещата на председателя на ЕП с лидерите на политическите групи, които се очаква да одобрят проект на резолюция на Европейския парламент, подготвен от ръководната група на ЕП по въпросите на Брекзит, относно бъдещите отношения между ЕС и Великобритания. Текстът ще бъде обсъден и подложен на гласуване в пленарна зала във вторник, 13 март. \r\nПресконференцията ще се проведе в зала Анна Политковская (сграда Paul-Henri Spaak, зала PHS 00A050) в Брюксел и ще бъде предавана на живо на EbS + и EP Live. \r\nКакто е предвидено в член 50, параграф 2 от Договора за ЕС, всяко споразумение за оттегляне в края на преговорите между Великобритания и ЕС ще трябва да получи одобрението на Европейския парламент, който трябва редовно да бъде информиран за напредъка на преговорите между Обединеното кралство и останалите 27 държави членки. Парламентът ще гласува споразумението с обикновено мнозинство от подадените гласове.", "date": "2018.03.07", "title": "ЕП: Брекзит: Антонио Таяни и Ги Верхофстад ще дадат съвместна пресконференция  в 18:30 ч българско време"}
{"url": "http://www.focus-news.net/news/2018/03/07/2496807/anadolu-agency-vanshnoto-ministerstvo-v-ankara-osadi-ostro-izgaryaneto-na-turskoto-zname-v-atina.html", "text": "В сряда Министерството на външното министерство в Анкара определи като „гнусен акт“ изгарянето на турското национално знаме по време на митинг в гръцката столица Атина, предава Anadolu Agency.\r\nВ писмено изявление на турското външнополитическо ведомство се казва: „Осъждаме остро изгарянето на нашето знаме по време на митинг срещу Турция, организиран от расистка политическа партия в Атина на 5 март\".\r\n„Настояваме гръцките власти да арестуват извършителите на този гнусен акт срещу нашия флаг и да ги изправят пред съда възможно най-скоро\", се казва още в разпространения текст.\r\nПо повод неотдавнашните изявления на гръцкия президент Прокопиос Павлопулос за Турция, говорителят на външното министерство в Анкара Хами Аксой заяви: „Ние приканваме президента Павлопулос да зачита международното право и нашите граници, и да се въздържа от реторика, която не отговаря на неговата позиция, тъй като това може да доведе до ненужно напрежение\".\r\nВъв вторник гръцките медии предадоха думите на  Павлопулос, който предупреди: „Може би нямаме територията, която би трябвало да имаме исторически [...] Ако историята ни принуждава, ще направим това, което направиха нашите прадеди\".Тереза Герова", "date": "2018.03.07", "title": "Anadolu Agency: Външното министерство в Анкара осъди остро изгарянето на турското знаме в Атина"}
{"url": "http://www.focus-news.net/news/2018/03/07/2496803/smolyan-ogranicheno-e-dvizhenieto-po-pat--86-smolyan-srednogortsi-pri-razklona-za-s-tikale-poradi-srutvane-na-skalna-masa.html", "text": "Ограничено е движението по път ІІ-86 Смолян – Средногорци при разклона за с. Тикале поради срутване на скална маса. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост по обходен маршрут: Смолян - Фатово - Рудозем - Средногорци и обратно", "date": "2018.03.07", "title": "Смолян: Ограничено е движението по път ІІ-86 Смолян – Средногорци при разклона за с. Тикале поради срутване на скална маса"}
{"url": "http://www.focus-news.net/news/2018/03/07/2496808/sofiya-izvarshvat-se-deynosti-po-pochistvane-na-stolichnite-ulitsi-i-bulevardi.html", "text": "Фирмите, ангажирани с поддържане на чистотата в София, започват дейности по организирано механизирано метене и почистване на регули от наноси. Това съобщиха от пресцентъра на Столична община. През днешния ден се почистват пътните платна на надлез „Надежда“, булевардите „Линкълн“,“Александър Малинов“, „Асен Йорданов“, „Петко Тодоров“, „Костенски водопад“, „Тодор Каблешков“  ,„Пушкин“, „Бъкстон“, „Цар Борис III“,  „Стоян Попандреев“, „Иваница Данчев“,  „Сливница“, бул.“Христо Ботев“, ул. „Позитано“ и други.  При подходящи атмосферни условия след почистването на регулите ще започне и поетапното миене на пътните платна. \r\nЕкипите на почистващите фирми извършват и оборки на зелени площи и затревени алеи в близост до булевардите. \r\nПрез изминалата нощ е извършено механизирано миене на бул. „Брюксел“. \r\nДейностите по почистване се извършват по нареждане на кмета на София Йорданка Фандъкова и под контрола на Столичния инспекторат.  \r\nПри подходящи климатични условия ще продължат и текущите ремонти на пътните платна. Екипи на фирмите работят през днешния ден в районите „Изгрев“, Люлин“ „Красно село“ , „Студентски“ ,Панчарево“ и „Младост“.", "date": "2018.03.07", "title": "София: Извършват се дейности по почистване на столичните улици и булеварди"}
{"url": "http://www.focus-news.net/news/2018/03/07/2496805/nsi-po-predvaritelni-danni-prez-chetvartoto-trimesechie-na-2017-g-bvp-na-edin-zaet-se-uvelichava-s-07-v-sravnenie-sas-sashtoto-trimesechie-na-predhodnata-godina.html", "text": "По предварителни данни през четвъртото тримесечие на 2017 г. БВП на един зает се увеличава с 0.7% в сравнение със същото тримесечие на предходната година. Това съобщиха от Националния статистически институт (НСИ). Заетите лица в икономиката са 3 366.9 хил., а общият брой отработени часове е 1 415.2 милиона. Структурата на заетостта по икономически сектори през четвъртото тримесечие на 2017 спрямо съответното тримесечие на 2016 г. показва увеличение на относителния дял на аграрния сектор.\r\nНа едно заето лице се падат 8 146.1 лв. от текущия обем на брутния вътрешен продукт (БВП), като всеки зает създава средно 19.4 лв. БВП за един отработен час. \r\nБрутната добавена стойност средно на един зает през четвъртото тримесечие на 2017 г. запазва равнището си от съответното тримесечие на предходната година, докато БДС за един отработен човекочас се увеличава реално с 0.1% за същия период.\r\nПо предварителни данни за четвъртото тримесечие на 2017 г. равнището на производителността на труда в индустриалния сектор е 7 210.3 лв. брутна добавена стойност (БДС) средно на един зает и 17.0 лв. за един отработен човекочас. В сектора на услугите всеки зает произвежда средно 7 761.0 лв. БДС, като за един отработен човекочас се създават средно 18.0 лв. от текущия обем на показателя. Най-ниска е производителността на труда в аграрния сектор - \r\n1 267.2 лв. БДС на един зает и 3.4 лв. за един отработен човекочас.", "date": "2018.03.07", "title": "НСИ: По предварителни данни през четвъртото тримесечие на 2017 г. БВП на един зает се увеличава с 0.7% в сравнение със същото тримесечие на предходната година"}
{"url": "http://www.focus-news.net/news/2018/03/07/2496812/sofiya-mobilen-sabiratelen-punkt-za-otpadatsi-v-rayon-krasno-selo-otvarya-vrati-na-9-mart.html", "text": "Мобилният събирателен пункт за район „Красно село“ ще работи на 9 март (петък) от 8.30 до 14.30 часа. Това съобщиха от пресцентъра на Столична община. \r\nПунктът ще бъде разположен в ж.к. Хиподрума на бул. „Цар Борис III“ № 41, на паркинга пред Общински културен институт „Красно село“.\r\nБезвъзмездно ще се приемат следните опасни отпадъци, образувани от домакинствата:\r\n•Живак и живаксъдържащи уреди (живачни термометри, прекъсвачи и други подобни)\r\n•Лакове и бояджийски материали\r\n•Домакински препарати и химикали\r\n•Мастила и замърсени опаковки\r\n•Фармацевтични продукти (лекарства с изтекъл срок на годност)\r\n0700 11 750 е универсалният тел. номер за запитвания и заявки.\r\nСистемата за събиране на опасни отпадъци от домакинствата, плод на съвместните усилия на Столична община и БалБок Инженеринг АД, се прилага успешно на територията на Общината за седма поредна година.", "date": "2018.03.07", "title": "София: Мобилен събирателен пункт за отпадъци в район „Красно село“ отваря врати на 9 март"}
{"url": "http://www.focus-news.net/news/2018/03/07/2496802/sofiya-protestirashtite-sreshtu-sdelkata-za-chez-zatvoriha-za-dvizhenie-bulevardite-knyaz-al-dondukov-i-tsar-osvoboditel.html", "text": "Протестиращите срещу сделката за ЧЕЗ затвориха за движение булевардите \"Княз Ал. Дондуков\" и \"Цар Освободител\", предаде репортер на Агенция \"Фокус\". Плакатът, който държат е с надпис: \"Глас срещу ГЕРБ = на глас за България\".\r\nДеница КИТАНОВА", "date": "2018.03.07", "title": "София: Протестиращите срещу сделката за ЧЕЗ затвориха за движение булевардите \"Княз Ал. Дондуков\" и \"Цар Освободител\""}
{"url": "http://www.focus-news.net/news/2018/03/07/2496795/sofiya-desetki-hora-sa-se-sabrali-na-natsionalen-protest-sreshtu-sdelkata-za-chez-pred-ministerskiya-savet.html", "text": "Десетки хора са се събрали на национален протест срещу сделката за ЧЕЗ пред Министерския съвет, предаде репортер на Агенция \"Фокус\". На протеста присъстват зам.-председателят на НС на БСП Кирил Добрев и депутати от ПГ на \"БСП за България\". Все още движението по бул. \"Дондуков\" и бул. \"Цар Освободител\" се осъществява нормално. Хората носят български знамена и скандират: \"Бойко, оставка\".\r\nДеница КИТАНОВА", "date": "2018.03.07", "title": "София: Десетки хора са се събрали на национален протест срещу сделката за ЧЕЗ пред Министерския съвет"}
{"url": "http://www.focus-news.net/news/2018/03/07/2496811/vidin-vazstanoveno-e-dvizhenieto-po-pat-i-1-vidin-montana-v-rayona-na-s-bela.html", "text": "Възстановено е движението по път I-1 Видин - Монтана в района на с. Бела. Това съобщиха от пресцентъра на Агенция \"Пътна инфраструктура\".", "date": "2018.03.07", "title": "Видин: Възстановено е движението по път I-1 Видин - Монтана в района на с. Бела"}
{"url": "http://www.focus-news.net/news/2018/03/07/2496814/balgariya-otpuska-15-000-evro-za-fond-koyto-opazva-istoricheskoto-nasledstvo-na-aushvits-i-birkenau.html", "text": "Правителството одобри отпускането на 15 000 евро на полската фондация „Аушвиц-Биркенау“, чиято цел е да опазва историческото наследство от някогашните концентрационни лагери Аушвиц и Биркенау в Полша. Това съобщиха от правителствената информационна служба. Средствата ще бъдат осигурени от бюджета на МВнР за 2018 г.\r\nТази година България отбелязва 75-ата годишнина от спасяването на българските евреи. Борбата с днешните прояви на ксенофобия и антисемитизъм е един от приоритетите на Българското председателство на Съвета на Европейския съюз.\r\nС подкрепата си към Фондацията страната ни ще се присъедини към 37 други държави, сред които Германия, Полша, Франция, Австрия, Обединеното кралство, Швейцария, Италия, Белгия, Чехия, Финландия, Унгария, Люксембург, Нидерландия, Норвегия, Испания, Швеция, Кипър, Естония, Гърция, Ирландия, Лихтенщайн, Литва, Малта, Монако, Португалия и Словакия. Вноските ще осигурят 120 милиона евро за създаването на фонд, който ще бъде използван за поддръжката на постройките на бившите нацистки концентрационни лагери, както и съхраняването на вещите, принадлежали на техните жертви.", "date": "2018.03.07", "title": "България отпуска 15 000 евро за фонд, който опазва историческото наследство на Аушвиц и Биркенау"}
{"url": "http://www.focus-news.net/news/2018/03/07/2496798/ministar-tsetska-tsacheva-shte-se-predlozhat-promeni-v-tekstovete-za-neizbezhna-otbrana-za-da-se-nameri-balans-za-zashtita-na-lichnostta-i-imushtestvoto-na-grazhdanite.html", "text": "Работна група ще предложи промени в текстовете за неизбежна отбрана, за да се намери най-добрият баланс за защита на личността и имуществото на гражданите. Това каза пред журналисти министърът на правосъдието Цецка Цачева във връзка с протестите на граждани с желание за промяна на законодателството относно правото на самозащита по повод ареста на д-р Иван Димитров от Пловдив, предаде репортер на Агенция „Фокус“.\r\n„На мен и на министър Радев ни беше възложено от министър-председателя г-н Борисов да се преосмисли необходимостта, каквато според нас е налице, от прецизиране на текстовете за неизбежната отбрана, като се намери най-добрият баланс за защита на личността, на имуществото на гражданите, без това да води до действия, които биха накърнили други правови принципи и норми. Уточнихме се след обсъждане с неправителствени организации, с магистрати, с върховни съдии, с прокурори, с адвокати, както и с мнението на народни представители и граждани, в скорошен план работна група да предложи съответните промени в чл. 12 и следващите на Наказателния кодекс“, каза още Цачева.\r\nЦветилена СИМЕОНОВА", "date": "2018.03.07", "title": "Министър Цецка Цачева: Ще се предложат промени в текстовете за неизбежна отбрана, за да се намери баланс за защита на личността и имуществото на гражданите"}
{"url": "http://www.focus-news.net/news/2018/03/07/2496817/dobrich-na-14-mart-v-kavarna-shte-bade-predstavena-postanovkata-kradetsat-na-praskovi-po-emiliyan-stanev.html", "text": "На 14 март в Каварна ще бъде представена постановката на Театрално-музикален център - Разград \"Крадецът на праскови\" по Емилиян Станев. Това съобщиха от пресцентъра на Община Каварна.  Представлението ще се проведе от 18.00 часа в салона на НЧ \"Съгласие-1890\". \r\nРежисьор е Бойко Илиев. Участват. Юлиан Вергов, Мариела Топалова, Марияна Бранкованова, Николай Сяров, Евгени Стефанов, Веселин Борисов. \r\nВ един просмукан от жестокост, бедност и болести свят, се ражда красива, но обречена любов. Героите на тази трагична и наситена с много емоции любовна история разкриват света на любовта, която макар и тайна, е единствено способна да придаде смисъл на страданието, да възроди и възвиси човешкия дух.", "date": "2018.03.07", "title": "Добрич: На 14 март в Каварна ще бъде представена постановката ,,Крадецът на праскови\" по Емилиян Станев"}
{"url": "http://www.focus-news.net/news/2018/03/07/2496813/sz-germanskoto-pravitelstvo-prie-reshenie-za-razshiryavane-na-shest-misii-na-bundesvera.html", "text": "Правителството в Берлин взе решение за разширяване на шест мисии на Бундесвера с включването на около 2600 нови военнослужещи към тях, съобщава Die Sueddeutsche Zeitung, най-големият германски национален всекидневник. Бундестагът има последната дума за решението, но одобрението се счита за сигурно.\r\nОт редакцията привеждат информация, съгласно която Берлин предвижда броят на германските войници в Афганистан да бъде увеличен от 980 на 1300. Броят на войниците на Бундесвера в Мали, където Германия е част от мисия на ООН за стабилизиране на кризисната африканска страна, в бъдеще трябва да достигне до 1100. Предвижда се разширяване на мисията на Бундесвера в Ирак. Към настоящия момент тя е ограничена до територията на Кюрдския автономен регион. В бъдеще се предвижда тя да обхване цялата страна..Тереза Герова", "date": "2018.03.07", "title": "SZ: Германското правителство прие решение за разширяване на шест мисии на Бундесвера"}
{"url": "http://www.focus-news.net/news/2018/03/07/2496818/pravitelstvoto-odobri-pozitsii-na-balgariya-za-predstoyashtite-saveti-na-es.html", "text": "Правителството одобри позицията на България за редовното заседание на Съвета „Правосъдие и вътрешни работи“. Това съобщиха от правителствената информационна служба. Министрите на правосъдието на ЕС ще обсъждат приемането на акт за борбата с измамата и подправянето на безналични средства за плащане. За ефективно противодействие на престъпленията свързани с безналичните средства за плащане, България подкрепя постигането на съгласие между държавите членки по проекта на Директивата на Европейския парламент и на Съвета по тази тема.\r\nПроектът е един от основните въпроси предложени от Българското председателство, които ще бъдат обсъдени по време на неформалния съвет „Правосъдие и вътрешни работи“ на 8 и 9 март 2018 г. в Брюксел.\r\nДържавата ни изразява увереност, че въвеждането на минимални стандарти на европейско равнище по отношение на борбата с измамата и подправянето на безналични средства ще способстват за създаването на единна, технологично неутрална наказателноправна рамка за ефективно противодействие и превенция на този вид престъпления и ще укрепи цифровия единен пазар.\r\nБългария би искала да се ускори и представянето от ЕК на новото законодателно предложение относно трансграничния достъп до електронни доказателства. В него специално внимание следва да се отдели на мерките, целящи установяването на правна рамка, позволяваща на компетентните национални органи директно да поискат или да задължат доставчик на услуги в друга държава членка да разкрие електронни доказателства, обработени в ЕС, въз основа на определени условия и гаранции. В рамките на предстоящото заседание е предвидено и ЕК да представи информация по темата за борбата с речта на омразата онлайн. \r\nМинистрите на вътрешните работи ще обсъдят взаимна съвместимост на информационните системи на ЕС, миграцията, сътрудничество със Западните Балкани в областта на вътрешната сигурност и борбата с тероризма. Ще бъде разглеждана и темата за сътрудничеството между мисиите и операциите по линия на Общата политика за сигурност и отбрана и прилагането на Директива за използване на резервационни данни на пътниците.\r\nОдобрена беше и позицията ни за редовното заседание на Съвета на Европейския съюз по конкурентоспособност. То ще се проведе на 12 март 2018 г. в Брюксел. Ръководител на българската делегация ще бъде министърът на икономиката Емил Караниколов.\r\nСъветът ще проведе дискусия за Европейския семестър 2018 г. в аспекта цифровизация на икономиката на Европейския съюз. Електронните комуникации, трансграничното предоставяне на услуги, авторските права, електронната неприкосновеност, киберсигурността са част от въпросите, които предстои да бъдат решавани. В рамките на Съвета министрите ще обсъдят проекта на заключения относно Стратегията за индустриалната политика на Европейския съюз за конкурентоспособност, растеж и иновации. По време на заседанието ще бъдат обсъдени и перспективите пред Единния пазар за визиите на държавите членки относно неговото по-нататъшно развитие.", "date": "2018.03.07", "title": "Правителството одобри позиции на България за предстоящите Съвети на ЕС"}
{"url": "http://www.focus-news.net/news/2018/03/07/2496810/ministar-tsetska-tsacheva-podgotvili-sme-izmeneniya-v-nakazatelniya-kodeks-i-v-zakona-za-domashnoto-nasilie-imame-gotovnost-da-gi-vnesem-v-ns.html", "text": "Подготвили сме изменения в Наказателния кодекс и в Закона за домашното насилие и имаме готовност да ги внесем в Народното събрание. Това каза пред журналисти министърът на правосъдието Цецка Цачева относно оттеглянето на Истанбулската конвенция, предаде репортер на Агенция „Фокус“. Цачева посочи, че на редовното заседание днес по предложение на премиера Бойко Борисов Министерски съвет е приел решение, с което оттегля внесената в Народното събрание за ратификация Конвенция на Съвета на ЕС за превенция на насилието над жени и домашното насилие. „Тя предизвика широк обществен дебат, в който се чуха гласовете на много граждани, на много неправителствени организации и др. Група народни представители внесоха искане в Конституционния съд за даване на отговор дали тя противоречи на Конституцията на Република България. При така създалото се обществено напрежение и по ясната воля на министър-председателя, че конвенцията може да бъде ратифицирана от Парламента само при пълен консенсус, стъпката за оттегляне на конвенцията е основателна“, коментира Цачева.\r\n„Нека да изчакаме решението на Конституционния съд, след което в зависимост от неговия отговор, за мен е нужно да бъдат извършени изменения и допълнения в сега действащи закони във връзка с превенцията и с противодействието на насилието над жени, в това число и домашното насилие. Те са две групи изменения. Първото е свързано с Наказателния кодекс, като в момента работна група работи по този въпрос още от 2016 г. Второто изменение е свързано със Закона за домашното насилие – също се работи по този проект от 2016 г. В момента, в който бъде постановено конституционното решение, имаме готовност да внесем съответните изменения през Министерски съвет в Народното събрание“, каза още министърът на правосъдието.\r\nЦветилена СИМЕОНОВА", "date": "2018.03.07", "title": "Министър Цецка Цачева: Подготвили сме изменения в Наказателния кодекс и в Закона за домашното насилие, имаме готовност да ги внесем в НС"}
{"url": "http://www.focus-news.net/news/2018/03/07/2496806/ministar-valentin-radev-horata-iskat-promeni-v-nakazatelniya-kodeks-za-neizbezhnata-otbrana-i-nie-dobre-chuvame-tezi-znatsi.html", "text": "Хората искат промени в Наказателния кодекс за неизбежната отбрана и ние добре чуваме тези знаци. Това каза пред журналисти министърът на вътрешните работи Валентин Радев във връзка с протестите на граждани с желание за промяна на законодателството относно правото на самозащита по повод ареста на д-р Иван Димитров от Пловдив, предаде репортер на Агенция „Фокус“.\r\nМинистър Радев посочи, че винаги, когато има случай като този в Пловдив, обикновено се поставя въпросът за неизбежната отбрана и то от двете страни – и от правоприлагащите органи, и от гражданите. „Трябва да се отговори на въпроси от рода на това, кое е неизбежна отбрана, докъде е тя неизбежна, как може да се прилага, какво точно включва - само жилището, в което живеем, или и гаражи и стопански постройки – т.е. все въпроси, на които гражданите искат отговори в Наказателния кодекс. И това е работа на тези, които са най-добре подготвени сред гражданството – съд, прокуратура, учени, които да прецизират текстовете. И защо се налага да бъдат прецизирани? Защото може би през годините нещо се е променило. И ние трябва да видим какво се е променило в държавата, докато тези текстове са работили, като ги сравним и с други държави. И ако има някакви промени, тези, които са най-добре подготвени в държавата в тази област, да ни предложат решения. И те да бъдат внесени в Парламента и ако трябва да бъдат приети. Това искат хората и ние добре чуваме тези знаци. Това е задачата и ние с министър Цецка Цачева ще направим всичко възможно да организираме едно такова обсъждане и да преценим какви промени трябва да бъдат направени“, коментира още министърът.\r\nЦветилена СИМЕОНОВА", "date": "2018.03.07", "title": "Министър Валентин Радев: Хората искат промени в Наказателния кодекс за неизбежната отбрана и ние добре чуваме тези знаци"}
{"url": "http://www.focus-news.net/news/2018/03/07/2496820/odobrena-e-pozitsiyata-na-stranata-ni-za-zasedanie-na-ekofin.html", "text": "Правителството одобри позицията на Република България за заседанието на Съвета на ЕС по икономически и финансови въпроси (ЕКОФИН), което ще се проведе на 13 март 2018 г. в Брюксел, Белгия. Това съобщиха от правителствената информационна служба. \r\nПо време на заседанието се очаква Съветът да постигне общ подход по пакета за банковия сектор и по задължителния автоматичен обмен на информация в областта на данъчното облагане във връзка с подлежащи на докладване трансгранични договорености.\r\nВ рамките на Европейския семестър се очаква Европейската комисия да представи докладите по държави и задълбочените прегледи за 2018 г. Предвижда се финансовите министри да обсъдят изпълнението на специфичните препоръки с акцент върху ръста на производителността.\r\nСъгласно дневния ред ще бъдат приети заключения на Съвета относно Специалния доклад на Европейската сметна палата във връзка с процедурата за макроикономически дисбаланси. Очаква се да бъде даден мандат на ЕС за срещата на министрите на финансите и на управителите на централните банки на държавите от Е-20 на 19-20 март в Буенос Айрес, Аржентина.", "date": "2018.03.07", "title": "Одобрена е позицията на страната ни за заседание на ЕКОФИН"}
{"url": "http://www.focus-news.net/news/2018/03/07/2496819/sport-totnam-priema-yuventus-sled-ravenstvo-22-v-torino.html", "text": "Ювентус гостува на Тотнъм в реванш от осминафиналите на Шампионска лига. Първата среща завърши 2:2, след като Ювентус поведе с два гола на Гонсало Игуаин, а после аржентинецът пропусна дузпа. Хари Кейн и Кристиан Ериксен донесоха равенството за Тотнъм.  \r\nЮвентус 8 пъти е успявал да продължи напред в евротурнирите след равенство у дома в първия мач. Тотнъм обаче играе все по-силно на \"Уембли\", запазва позициите си в Премиър лийг и в турнира за Купата на Англия. На върха на атаката ще е Кейн, подпомаган от Деле Али и Кристиан Ериксен. \r\nВенцислав ДРАГОМАНОВ", "date": "2018.03.07", "title": "Спорт: Тотнъм приема Ювентус след равенство 2:2 в Торино"}
{"url": "http://www.focus-news.net/news/2018/03/07/2496823/veliko-tarnovo-s-10-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 10 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 336 см. Температурата на водата e 3.4 градуса.", "date": "2018.03.07", "title": "Велико Търново:  С 10 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/03/07/2496822/burgas-po-ul-petko-zadgorski-se-vavezhda-vremenna-organizatsiya-na-dvizhenieto.html", "text": "Ввъв връзка с извършването на строителни дейности по ВиК мрежата в отсечката от ул. „Петко Задгорски“ до бл. 65 в к-с „Изгрев“ е въведена временна организация на движението на превозни средства до 20 мар 2018 г. Това съобщиха от Община Бургас.", "date": "2018.03.07", "title": "Бургас: По ул. „Петко Задгорски“ се въвежда временна организация на движението"}
{"url": "http://www.focus-news.net/news/2018/03/07/2496826/haskovo-irakchani-sa-zadarzhani-pri-opit-da-vlyazat-v-stranata-s-holandski-pasporti.html", "text": "Иракчани са задържани при опит да влязат в страната с холандски паспорти. Това съобщиха от пресцентъра на МВР.  На 6 март на ГКПП Капитан Андреево опит за влизане в страната прави лек автомобил “Фолксваген“ с водач 53-годишен холандски гражданин от турски произход. С него са пътували две жени и две момичета – на 7 и 17 години. Пътничките представили за обработка холандски паспорти. Граничният полицай се усъмнил, че снимките в четирите паспорта не са на приносителките. Колата е отклонена за контрол на втора линия, където е установено, че холандските документи са истински, но не са на жените. Извършена е щателна митническа проверка на автомобила, при която в багажа са открити иракските паспорти на пътничките. Шофьорът признал, че преотстъпените документи са на неговото семейство. Той и пълнолетните иракчанки са задържани, а непълнолетните са настанени в специализирано помещение. Образувано е досъдебно производство по описа на ГПУ-Свиленград.", "date": "2018.03.07", "title": "Хасково: Иракчани са задържани при опит да влязат в страната с холандски паспорти"}
{"url": "http://www.focus-news.net/news/2018/03/07/2496827/dobrich-novoto-predizvikatelstvo-koeto-rakovodstvoto-i-uchitelite-v-su-dimitar-talev-posreshtat-prez-uchebnata-20172018-godina-e-statusat-na-inovativno-uchilishte.html", "text": "Новото предизвикателство, което ръководството и учителите в СУ „Димитър Талев“ в Добрич посрещат през учебната 2017/2018 година, е статусът на иновативно училище, което получиха от Министерство на образованието. „Вече сме в действие. Вече измина първият срок, в който можехме да тестваме теоретичния модел за иновативно училище, с който кандидатствахме“. Това заяви в предаването на Радио „Фокус” „Всички в час“ директорът на училището Весела Панчева. Тя допълни, че това е модел на съчетаване на учене чрез правене, посредством обединяване на няколко предметни области, като водеща е темата, разглеждана от различни аспекти. В процеса на работа се проследява пътят на определени учебни единици, например ако се учи за меда, децата научават целия процес докато той бъде произведен, същото е и с други неща, като млякото и хляба, семейството, родината и т.н. \r\n„Стартирахме с един от вторите класове – II-ри Г клас, в трети клас са III-ти Б клас, в четвърти – IV-ти Б и в пети – с V-ти А клас. Това са прощъпулниците. Ефектът и успехът, който постигат колегите, и отзвукът, който има и сред другите деца, ни накара на разширено заседание с родителския актив да кандидатстваме догодина за разширяване обхвата и привличане на всички класове от втори до шести включително да бъдат по този модел. Защото той е с нови подходи, с нови начини за поднасяне на учебния материал, в който детето е не активен слушател, а активен изпълнител, следовател. Детето прави проекти, имат задачи, защитават ги, имат говорители, хора, които отстояват позиции, дебатират, работят в екип, нещото, което много „куца“ в живота на съвременния българин. Понеже ние сме много силни индивидуалисти, в това няма нищо лошо, но когато много силни характери се съберат на едно място, трябва някак си да намерят правилен начин за общуване и нещата да се случват. Така че това го градим още от втори клас. Първокласниците не ги включваме, защото първи клас е една важна задача – да се научат да четат, пишат и смятат и от втори клас вече започваме“, коментира Весела Панчева. \r\nНовото при кандидатстването за следващия етап в работата е включването на модела нещата да бъдат разглеждани отстрани, допълни тя. Ще бъдат включени „драма“ и „гражданско образование“. „Нещо, което за съвременния човек е важно – да изиграе казус от ежедневието, но влизайки в роля по този начин някак си освобождаваме чувството за вина, за напрежение, за срам дори и да погледнем отстрани как изглеждат определени постъпки, определено поведение. Това за нас е много важно, защото ценностната система на съвременния българин е доста променена. Иска ни се да помогнем до колкото е възможно, да компенсираме до колкото е възможно видоизмененото българско семейство, което в много случаи отсъства, това че ролята на мама и тати е поета от баба и дядо, защото мама и тати са в чужбина. Още дългите отсъствия, това скайп общуване, което е епизодично, а децата всеки час имат нужда от общуване със своите значими възрастни, от хората, които да им дават не само финанси, но и любов“, отбеляза Весела Панчева. СУ „Димитър Талев“ в Добрич ще продължава да бъде модел на модерно училище, в което учениците подобряват резултатите и критичното си мислене чрез иновативни образователни процеси, методи на преподаване, училищно лидерство и учебни програми. \r\nЖулиета НИКОЛОВА", "date": "2018.03.07", "title": "Добрич: Новото предизвикателство, което ръководството и учителите в СУ „Димитър Талев“ посрещат през учебната 2017/2018 година, е статусът на иновативно училище"}
{"url": "http://www.focus-news.net/news/2018/03/07/2496828/pravitelstvoto-otpuska-1-662-455-lv-za-provezhdaneto-na-shampionatite-po-motokros-v-balgariya-prez-2018-g.html", "text": "Правителството одобри проект на Постановление за одобряване на допълнителни разходи по бюджета на Министерството на младежта и спорта за 2018 г. Това съобщиха от правителствената информационна служба. Средствата, необходими за финансово подпомагане на организирането и провеждането на Световния шампионат по мотокрос MXGP/MX2 и Европейския шампионат по мотокрос EMX125/EMX250 – Grand prix Bulgaria в Република България през 2018 г. са в общ размер от 1 662 455 лв. \r\nТези шампионати по мотокрос са сред най-престижните състезания в света. В тях ще участват едни от най-силните отбори и поради това интересът ще е значителен, както от страна на българските зрители, така и на тези от чужбина. С провеждането на спортната проява ще се утвърди авторитета на Република България сред световната спортна общественост, ще окаже положително въздействие върху развитието и популяризирането на българския спорт и възможностите на българските спортисти за изява.", "date": "2018.03.07", "title": "Правителството отпуска 1 662 455 лв. за провеждането на Шампионатите по мотокрос в България през 2018 г."}
{"url": "http://www.focus-news.net/news/2018/03/07/2496809/sofiya-protestirashtite-se-vklyuchiha-v-podpiskata-na-bsp-za-spirane-na-sdelkata-s-chez.html", "text": "Протестиращите се включиха в подписката на БСП за спиране на сделката с ЧЕЗ, предаде репортер на Агенция \"Фокус\". На протеста пристигна и лидерът на БСП Корнелия Нинова.\r\nДеница КИТАНОВА", "date": "2018.03.07", "title": "София: Протестиращите се включиха в подписката на БСП за спиране на сделката с ЧЕЗ"}
{"url": "http://www.focus-news.net/news/2018/03/07/2496829/dzhamiyata-makbul-ibrahim-pasha-v-razgrad-shte-bade-remontirana.html", "text": "Правителството реши да се проведе процедура за възлагане на обществена поръчка за реконструкция и възстановяване на джамия „Макбул Ибрахим паша“ в Разград. Това съобщиха от правителствената информационна служба. Процедурата за обществена поръчка се възлага на областния управител на област Разград, като приложи чл. 114 от Закона за обществените поръчки. \r\nДжамията „Макбул Ибрахим паша“ в Разград е построена през XVI в. и е паметник на културата с категория „национално значение“, а през 1973 г. с писмо на НИПК е декларирана като архитектурно-строителен паметник на културата. В момента молитвения дом е в изключително тежко състояние и се нуждае от ремонт на покрива, сериозно конструктивно укрепване и реставрация.", "date": "2018.03.07", "title": "Джамията „Макбул Ибрахим паша“ в Разград ще бъде ремонтирана"}
{"url": "http://www.focus-news.net/news/2018/03/07/2496830/sofiya-23-godishna-e-ubitata-zhena-otkrita-v-apartament-v-zhk-svoboda.html", "text": "Постоянна мярка „задържане под стража“ е наложена на 37-годишен столичанин във връзка с образувано досъдебно производство по чл. 115 от 3 март. Това съобщиха от пресцентъра на МВР. На 3 март около 6.40  ч. във Второ районно управление-СДВР е получен сигнал за починала млада жена в жилище в ж.к. „Свобода“. Към адреса незабавно са насочени екипи на полицията, които задържали на място Б. Д. /27 г./, от София.  Пристигналият екип на Спешна помощ е констатирал смъртта на 23- годишната столичанка. На местопроизшествието е извършен оглед, по случая е образувано досъдебно производство за престъпление по чл.115 от НК. Тялото на младата жена е изпратено в КСМД за аутопсия. \r\nСлед доклад на събраните материали в Софийска градска прокуратура на Б. Д. е повдигнато обвинение за престъпление по чл. 115 от НК и му е наложена постоянна мярка „задържане под стража“. Разследването по случая продължава под наблюдението на прокуратурата.", "date": "2018.03.07", "title": "София: 23-годишна е убитата жена, открита в апартамент в  ж.к. „Свобода“"}
{"url": "http://www.focus-news.net/news/2018/03/07/2496832/kyustendil-zaradi-svlichane-na-zemna-masa-na-ednoto-platno-e-obezopasen-uchastak-ot-patya-slokoshtitsa-novo-selo.html", "text": "Заради свличане на земна маса на едното платно е обезопасен участък от пътя Слокощица – Ново село. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му това е републикански път, а свляклата се земна маса е на малко разстояние. Тя е в едното платно. „С представители на Областно пътно управление обезопасихме мястото. Поставени са сигнални ленти и пътни знаци, указващи на водачите на моторни превозни средства, че трябва да заобиколят препятствието”, каза Ивайло Чалъков. По думите му предстои почистване на самия участък.\r\nВенцеслав ИЛЧЕВ", "date": "2018.03.07", "title": "Кюстендил: Заради свличане на земна маса на едното платно е обезопасен участък от пътя Слокощица – Ново село"}
{"url": "http://www.focus-news.net/news/2018/03/07/2496831/press-24-makedoniya-obilni-prevalyavaniya-predizvikaha-navodneniya-v-cherna-gora-budva-e-pod-voda.html", "text": "Обилни превалявания от дъжд и силен вятър обхванаха територията на Черна гора, предизвиквайки сериозни проблеми, включително наводнения, предава скопската електронна медия Press 24.\r\nСъобщава се, че крайбрежният град Будва е под вода – морето е заляло част от магистралата, а улиците в старата част на града са наводнени. Според съобщения в медиите пожарникарите с изпомпват водата.\r\nМетеоролозите предупреждават, че валежите и гръмотевичните бури в Черна гора ще продължат и в следващите дни.Тереза Герова", "date": "2018.03.07", "title": "Press 24 (Македония): Обилни превалявания предизвикаха наводнения в Черна гора, Будва е под вода"}
{"url": "http://www.focus-news.net/news/2018/03/07/2496824/elena-yoncheva-bsp-dnes-gerb-izkupuva-elektrorazpredelenieto-utre-toplofikatsiya-vdrugiden-vodata-prevrashtat-ni-v-zalozhnitsi.html", "text": "Днес ГЕРБ изкупува  електроразпределението, утре „Топлофикация“, вдругиден водата – превръщат ни в заложници. Това каза говорителят на  ПГ на „БСП за България“ Елена Йончева по време на протест срещу сделката с ЧЕЗ, предаде репортер на Агенция „Фокус“.   По думите ѝ стотици хиляди в социалните мрежи изразяват своето омерзение от правителството. „За последните години ГЕРБ ни убеждават, че няма корупция. Казват, че има подобие на корупция. Казват, че корупцията в България не е по-различна от корупцията в Европа. Проблемът обаче не е корупцията, а грабежът. В продължение на 9 години групировката ГЕРБ събираше милиарди“, заяви Йончева. Тя посочи, че управляващите са измислили специална схема, наречена „саниране“ и са ограбили възпрепятстващото съоръжение. Йончева определи това като грабеж от националната ни сигурност. По думите ѝ групировката амимикрира като партия, а според собствените им думи са „шайка“. Според нея не е достатъчно да се дава гласност на всичко това, защото те се снишават докато медийната буря отмине и след това се завръщат. \"Трябва да сме тук на площадите\", каза Йончева и заяви, че в противен случай България няма да я има.  \r\nДеница КИТАНОВА", "date": "2018.03.07", "title": "Елена Йончева, БСП: Днес ГЕРБ изкупува  електроразпределението, утре „Топлофикация“, вдругиден водата – превръщат ни в заложници"}
{"url": "http://www.focus-news.net/news/2018/03/07/2496834/nedyalko-slavov-oblasten-upravitel-na-smolyan-osigureno-e-postoyanno-nablyudenie-na-rekite-i-yazovirite-v-oblastta-no-zasega-ima-dostatachno-svobodni-obemi.html", "text": "Осигурено е постоянно наблюдение на критичните участъци на реките и язовирите в област Смолян, но засега има достатъчно свободен обем и няма рязко повишаване на нивата им. Това каза за Радио „Фокус“ – Смолян областният управител на Смолян, Недялко Славов. Дадени са указания заради валежите и снеготопенето на кметове на общини, но засега няма основание за притеснение, поясни Славов и уточни, че снеготопенето е нормално за сезона. \r\n„Снегът започна да се топи от няколко дни насам и предвид факта, че снощи и предишната вечер валя дъжд е осигурено наблюдение, но няма доближаване до критичните нива на нивата на реките и язовирите“, посочи областният управител. Той допълни, че предвид прогнозите и предупрежденията от Главна дирекция „ Пожарна безопасност и защита на населението“ са в готовност да предприемат мерки ако се наложи. Славов отбеляза, че засега неудобствата в област Смолян са свързани повече с паднали камъни по пътищата в региона и активирането на свлачища през последните дни. Свлачищата са в познати райони, където не за първи път се случват, но своевременно се разчистват и се работи по разрешаване на проблема, каза още Славов.\r\nНели ГЕРГЬОВСКА", "date": "2018.03.07", "title": "Недялко Славов, областен управител на Смолян: Осигурено е постоянно наблюдение на реките и язовирите в областта, но засега има достатъчно свободни обеми"}
{"url": "http://www.focus-news.net/news/2018/03/07/2496815/stoyan-mirchev-bsp-zad-ginka-se-vizhda-samo-edin-chovek-boyko-borisov.html", "text": "Зад Гинка се вижда само един човек – Бойко Борисов. Това каза народният представител от ПГ на „БСП за България“ Стоян Мирчев по време на протест срещу сделката с ЧЕЗ, предаде репортер на Агенция „Фокус“.  Според него утре няма за сметките на хората да е виновна Гинка, а премиерът Бойко Борисов. „Защото искат безотговорно, без да се знае кой е виновен, да ни ограбват до последно. Бойко, няма да се дадем. България не е за продан“, заяви Мирчев. Според него лош е стопанинът в сградата на Министерски съвет, а не държавата. \r\nДеница КИТАНОВА", "date": "2018.03.07", "title": "Стоян Мирчев, БСП: Зад Гинка се вижда само един човек – Бойко Борисов"}
{"url": "http://www.focus-news.net/news/2018/03/07/2496835/korneliya-ninova-bsp-ne-e-dostatachno-kabinetat-da-iztegli-istanbulskata-konventsiya.html", "text": "Не е достатъчно кабинетът  да изтегли Истанбулската конвенция.Това каза лидерът на БСП Корнелия Нинова по време на протест срещу сделката с ЧЕЗ, предаде репортер на Агенция „Фокус“. „Скъпи българи, идвам от Народното събрание, където ГЕРБ, „Обединени патриоти“, ДПС и „Воля“ току-що отхвърлиха предложението на БСП да се проведе референдум за Истанбулската конвенция. Всички, които се клеха в Народното събрание, за да служат в интересите на народа, днес заявиха ,че този народ е недостоен да се пита“, заяви Нинова и подчерта, че всички са били наречени от тъмните сили. „Ние сме свободни хора, които искаме да защитим нравствените устои на българското общество“, подчерта Корнелия Нинова и заяви, че не приемат момиченцата да бъдат обучавани в училище, че могат да бъдат и момченца. По думите й не е достатъчно Министерски съвет да изтегли конвенцията, а само народната воля може да я спре завинаги. \r\nДеница КИТАНОВА", "date": "2018.03.07", "title": "Корнелия Нинова, БСП: Не е достатъчно кабинетът да изтегли Истанбулската конвенция"}
{"url": "http://www.focus-news.net/news/2018/03/07/2496837/pravitelstvoto-odobri-izmeneniya-v-grazhdanskiya-protsesualen-kodeks.html", "text": "Правителството прие изменения и допълнения в Гражданския процесуален кодекс, с който се създава уредба за признаване и допускане до изпълнение на чуждестранни съдебни решения за издръжка на деца и други членове на семейството. Това съобщиха от правителствената информационна служба. Така в ГПК се създава част осма „Особени правила относно производството по граждански дела при действие на международни договори“ с глава шестдесета „Признаване и допускане до изпълнение на съдебни решения при действието на Конвенцията за международното събиране на издръжка на деца и на други членове на семейството“ (Хагска конвенция от 2007 г., в сила за България от 1 август 2014 г.).\r\nЦелта на конвенцията е да бъде осигурено ефективното събиране на издръжка за деца и за други членове на семейството в случаите, когато задължението за издръжка е възникнало в една държава, при прилагането на нейното право от съответната юрисдикция, а изпълнението трябва да се осъществи в друга държава. \r\nНовата уредба на глава шестдесета на ГПК дава регламент на компетентния съд и на производството по признаване и допускане на изпълнението на съдебни решения и споразумения за издръжка, постановени в друга държава страна по конвенцията, както и компетентният орган в производството по издаване на изпълнителен лист. Молбата за признаване и допускане на изпълнението се подава пред съответния окръжен съд. С цел ускоряване на производството е определен компетентния съд, пред който се подава молбата за издаване на изпълнителен лист - това е съдът, който допуска изпълнението на съдебното решение.", "date": "2018.03.07", "title": "Правителството одобри изменения в Гражданския процесуален кодекс"}
{"url": "http://www.focus-news.net/news/2018/03/07/2496821/ministar-valentin-radev-zaradi-prokuraturata-mvr-ne-mozheshe-da-kazhe-nishto-za-sluchaya-s-ubiystvoto-v-plovdiv.html", "text": "Заради Прокуратурата МВР не можеше да каже нищо за случая с убийството в Пловдив. Това каза министърът на вътрешните работи Валентин Радев пред журналисти след заседание на Министерски съвет в отговор на въпрос защо МВР се е забавило толкова дълго време при изнасяне на фактите около случая в Пловдив, при който д-р Иван Димитров беше обвинен в убийство на 38-годишен циганин, предаде репортер на Агенция „Фокус“.\r\n„Спомняте си шесторното убийство – тогава бяхме обвинени в обратното, че много бързо сме издали информация. Тук 72-часовото задържане се определя от Прокуратурата и ние само го изпълнихме. Аз се колебаех дали да изляза да кажа нещо, но не можех заради Прокуратурата. А какво знаехме ние – знаехме само едно нещо за д-р Димитров в началото, когато го задържахме, и това беше, че той има незаконно притежавано оръжие. И изчакахме Прокуратурата – така се прави, така правят в другите държави“, каза още той и посочи, че там винаги изчакват да мине време, за да се установят фактите. \r\n„А чухме, че фактите не са такива, каквито се представиха. Аз съжалявам, че гражданството се заблуди от това кой е прав в случая и толкова бързо взе една страна, но благодаря на тези, които със здрав разум казваха по телевизията да изчакаме, защото фактите не са известни. И сега вече всички ги знаете. Така че моята оценка е, че правилно МВР не съобщи нищо, защото не само че нямахме право, но и не знаехме и фактите“, коментира Радев.\r\nЦветилена СИМЕОНОВА", "date": "2018.03.07", "title": "Министър Валентин Радев: Заради Прокуратурата МВР не можеше да каже нищо за случая с убийството в Пловдив"}
{"url": "http://www.focus-news.net/news/2018/03/07/2496825/korneliya-ninova-bsp-g-n-borisov-narodat-izleze-po-ulitsata-i-vseki-den-si-kazva-dumata-a-tya-e-ostavka.html", "text": "Г-н Борисов, народът излезе по улицата и всеки ден си казва думата, а тя е - „оставка“. Това каза лидерът на БСП Корнелия Нинова по време на протест срещу сделката с ЧЕЗ, предаде репортер на Агенция „Фокус“.  „Българи, поздравявам ви за смелостта да застанете с лицата си срещу властта и да кажете: „Оставка“. Скъпи българи, които днес не сте тук, благодаря на вас. Благодарим на Видин и Северозапада, които протестираха срещу политиката на Бойко Борисов, на Варна и Бургас, на Пловдив и Благоевград“, каза лидерът на БСП. По думите ѝ днес и в цялата страна са обединени различни хора, различни политици, от различни цветове. „Днес тук са с нас и „Възрждане“ и „Пролет“, НПО, млади и младите от чужбина. Обединени сме в едно – искаме да отвоюваме България от паралелната държава, наречена Бойко Борисов  и „Шайка“, каза още Корнелия Нинова. \r\nДеница КИТАНОВА", "date": "2018.03.07", "title": "Корнелия Нинова, БСП: Г-н Борисов, народът излезе по улицата и всеки ден си казва думата, а тя е - „оставка“"}
{"url": "http://www.focus-news.net/news/2018/03/07/2496839/afp-evrostat-revizira-nadolu-rasta-v-evrozonata-za-2017-godina.html", "text": "През 2017 г. ръстът в еврозоната е бил по-нисък от очакваното: Европейската статистическа служба (Евростат) ревизира надолу данните, предава AFP.\r\nИкономическият растеж през 2017 г.  в 19-те държави от еврозоната бе коригиран на 2,3%. През януари миналата година бяха направени прогнози за растеж от  2,5%, припомня агенцията.Тереза Герова", "date": "2018.03.07", "title": "AFP: Евростат ревизира надолу ръста в еврозоната за 2017 година"}
{"url": "http://www.focus-news.net/news/2018/03/07/2496836/plovdiv-petgodishnoto-momche-koeto-postrada-na-ski-pista-v-pamporovo-e-izlyazlo-ot-koma.html", "text": "Петгодишното момче, което пострада на ски  писта в Пампорово, е излязло от кома. Това казаха за Радио „Фокус“ – Пловдив от УМБАЛ „Свети Георги“. От там съобщават, че още миналата седмица детето е било транспортирано в Русия. Състоянието му се подобрява.„Фокус“ припомня, че на 5 февруари сноубордист удари детето на ски писта в Пампорово. Вследствие на удара 5-годишното момчен беше с черепно-мозъчна травма. След като му беше оказана първа помощ в смолянска болница, то беше преместено за лечение в Пловдив.\r\nВесела КРЪСТЕВА", "date": "2018.03.07", "title": "Пловдив: Петгодишното момче, което пострада на ски писта в Пампорово, е излязло от кома"}
{"url": "http://www.focus-news.net/news/2018/03/07/2496840/odobreni-sa-rezultatite-ot-zasedanieto-na-ekofin.html", "text": "Правителството одобри доклада на министъра на финансите с резултатите от заседанието на Съвета на ЕС по икономически и финансови въпроси (ЕКОФИН), което се проведе на 20 февруари 2018 г. в Брюксел, Белгия. Министърът на финансите Владислав Горанов председателства заседанието. Това съобщиха от правителствената информационна служба. \r\nПо време на заседанието финансовите министри обмениха мнения по препоръките на експертната група на високо равнище по въпросите на устойчивите финанси в ЕС. В рамките на дневния ред Съветът прие Препоръка за освобождаване на Европейската комисия от отговорност във връзка с изпълнението на бюджета на ЕС за 2016 г., както и заключенията на Съвета относно насоките за бюджета на ЕС за 2019 г. На база постигнатото съгласие за номинация от страна на Еврогрупата, Съвет ЕКОФИН прие Препоръка за назначаването на следващия заместник-председател на Европейската централна банка.\r\nЕвропейската комисия представи пред финансовите министри пакет от предложения относно обществените поръчки и стратегическите инвестиции", "date": "2018.03.07", "title": "Одобрени са резултатите от заседанието на ЕКОФИН"}
{"url": "http://www.focus-news.net/news/2018/03/07/2496842/gabrovo-dve-zheni-ot-tryavna-stanaha-zhertvi-na-telefonni-izmami.html", "text": "Две жени от Трявна станаха жертви на телефонни измамници, съобщиха от Областна дирекция на МВР – Габрово. Престъпленията са извършени на 5 март. По сценария „съдействие при провеждане на полицейска операция за задържане на телефонни измамници“ 81-годишна жена оставила на посочено място плик с 3 200 лева и чифт златни обеци. По същата схема била измамена и 69-годишна нейна съгражданка, която оставила пред вратата на дома си плик с 400 лева и златни накити. По случаите са образувани досъдебни производства.", "date": "2018.03.07", "title": "Габрово: Две жени от Трявна станаха жертви на телефонни измами"}
{"url": "http://www.focus-news.net/news/2018/03/07/2496843/chez-povreda-v-saorazhenie-chuzhda-sobstvenost-ostavi-ihtiman-bez-elektrozahranvane.html", "text": "Повреда в подстанция Ихтиман остави без електрозахранване гр. Ихтиман и селищата в община Ихтиман. Това съобщиха от пресцентъра на електроразпределителното дружество. Подстанцията не е собственост на ЧЕЗ Разпределение и не се експлоатира от дружеството. Аварията е възникнала в 10.20 ч. тази сутрин. ЧЕЗ Разпределение е получила уверение, че се работи за отстраняване на повредата.", "date": "2018.03.07", "title": "ЧЕЗ: Повреда в съоръжение чужда собственост остави Ихтиман без електрозахранване"}
{"url": "http://www.focus-news.net/news/2018/03/07/2496844/pazardzhik-v-belovo-predstavyat-foto-dokumentalnata-izlozhba-moyat-grad-i-evropa-traditsii-i-savremennost.html", "text": "Фото-документалната изложба „Моят град и Европа – традиции и съвременност“ е отворена за посетители, съобщи за Радио „Фокус“ – Пазарджик Севдалина Попова, старши специалист „Музейно дело“ в Община Белово. Тя обясни, че фото-документалната изложба „Моят град и Европа – традиции и съвременност“ се осъществява по проект „Община Белово и нейните граждани – част от голямото Европейско семейство“. \r\n„С нея предлагаме пътуване през времето от европейското влияние върху формирането на беловската градска култура – 70-те години на XIX и началото на XX век, до днешната роля на Европейския съюз в развитието на региона и регионалното измерение на Българското председателство на Съвета на Европа 2018 година. Подготвени са пет информационни табла, като първите три проследяват промените настъпили в Белово около строителството на ЖП станция Бельово и експлоатацията на горите от „Къмпани Ориентал“. Нашите гости ще могат да проследят чрез богат снимков и документален материал новия архитектурен вид на селището, развитието на европейско образование на основата на богата местна традиция, показали сме успели, образовани беловци от миналото, промените в бита, в отношенията между хората, забавленията, начина на обличане, социалния живот. Четвъртото табло е посветено на днешното измерение на сътрудничеството с Европа. Община Белово е една от общините с най-голям брой изпълнени европейски проекти. Показваме реалното измерение и ползата от работа по европроектите – обновени читалища, административни сгради, нови спортни съоръжения, не на последно място осъвремененото градско пространство в центъра. Петото табло е за целите и приоритетите на българското европредседателство“, обясни Попова. \r\nИзложбата е открита за посещения до 1 юни 2018 г. в сградата на Музейна сбирка „Атанас Хрисчев“ град Белово.\r\nВаня НИКОЛОВА", "date": "2018.03.07", "title": "Пазарджик: В Белово представят фото-документалната изложба „Моят град и Европа – традиции и съвременност“"}
{"url": "http://www.focus-news.net/news/2018/03/07/2496846/yambol-kriminalisti-na-ru-yambol-sa-razkrili-narkooranzheriya-i-sushilnya-za-kanabis.html", "text": "Криминалисти на РУ-Ямбол са разкрили наркооранжерия и сушилня за канабис. Това съобщиха от пресцентъра на МВР. Оранжерията е разкрита в хода на проведена операцията по противодействие на наркопроизводството. На 5 март криминалистите претърсват жилище на ул. „Полк. Н. Бакланов“, ползвано от 27-годишен местен жител. Там те откриват помещение с модерно съоръжение за отглеждане на канабис в контролирана среда, с изградени отоплителна, влагоподдържаща и вентилационна системи, както и сушилня с вентилационна система за изсушаване на вече готовата продукция. Намерени и иззети са суха тревиста маса, както и различни торове и препарати за отглеждане на растенията. \r\nМъжът бил задържан за срок до 24 часа, а след доклад на събраните материали в Районна прокуратура – Ямбол той е привлечен в качеството му на обвиняем за извършено престъпление по чл. 354в, ал. 1 от НК. Действията по разследването продължават под наблюдението на прокуратурата в рамките на образуваното досъдебно производство.", "date": "2018.03.07", "title": "Ямбол: Криминалисти на РУ-Ямбол са разкрили наркооранжерия и сушилня за канабис"}
{"url": "http://www.focus-news.net/news/2018/03/07/2496845/veliko-tarnovo-sas-17-sm-se-e-pokachilo-nivoto-na-reka-yantra-pri-selo-karantsi-za-edno-denonoshtie.html", "text": "Със 17 см се е покачило нивото на река Янтра при село Каранци за едно денонощие. Това съобщиха за Радио „Фокус“ – Велико Търново от Хидрометеорологичната обсерватория в града. Тази сутрин са отчетени 372 см, докато вчера нивото бе 355 см. Реката се понижава с 6 см в кв. „Чолаковци“ във Велико Търново. Там нивото е 189 см, при критични стойности 600 см. Вчера водният стоеж беше 195 см. Спад се отчита и на други реки в областта. Река Джулюница при село Джулюница се е понижила с 3 см. Нивото е 235 см, а Голяма река при Стражица се е понижила с 28 см, след като вчера бе отчетено покачване с близо 90 см. Нивото днес е 219 см. В 8.00 часа тази сутрин са измерени 3°.\r\nОт НИМХ към БАН съобщиха че се очаква да започне процес на повишение на нивата на реките Янтра, Русенски Лом, добруджанските реки и по цялото Черноморие, както и река Струма. Повишенията на нивата ще продължат до 9 март.\r\nНадежда КРЪСТЕВА", "date": "2018.03.07", "title": "Велико Търново:  Със 17 см се е покачило нивото на река Янтра при село Каранци за едно денонощие"}
{"url": "http://www.focus-news.net/news/2018/03/07/2496847/priet-e-pravilnik-za-ustroystvoto-i-funktsiite-na-natsionalniya-inspektorat-po-obrazovanie.html", "text": "Правителството прие Правилник за устройството и функциите на Националния инспекторат по образованието (НИО), който предстои да бъде създаден. Това съобщиха от правителствената информационна служба. С него се уреждат правомощията на директора на НИО, правата и задълженията на инспекторите, условията и реда за определянето на външните инспектори, както и организацията на работата на институцията.\r\nУправлението на качеството на образованието е непрекъснат процес на организационно развитие, основан на анализиране, планиране, оценяване и внасяне на подобрения в работата на детските градини и училищата. Степента на изпълнението на държавните образователни стандарти, формулирането на оценка за силните страни в дейността на образователните институции и за аспектите в дейността им, които се нуждаят от подобрение, ще се установява чрез инспектиране. Инспектирането като процес на изготвяне на цялостна независима експертна оценка на качеството на предоставяното от детската градина или училището образование ще се извършва от Националния инспекторат по образованието.\r\nНИО ще предоставя на министъра на образованието и науката и на Министерския съвет анализ за качеството на образованието в инспектираните детски градини и училища за определен период. Когато в процеса на инспектиране се установят нарушения на нормативната уредба в системата на предучилищното и училищното образование, НИО ще уведомява съответното регионално управление на образованието за оказване на методическа подкрепа и за предприемане на мерки за подобряване на резултатите.\r\nНИО ще бъде юридическо лице на бюджетна издръжка към Министерския съвет, а директорът му - второстепенен разпоредител с бюджет по бюджета на МОН.", "date": "2018.03.07", "title": "Приет е Правилник за устройството и функциите на Националния инспекторат по образование"}
{"url": "http://www.focus-news.net/news/2018/03/07/2496849/tass-rusiya-turtsiya-i-iran-shte-provedat-tristranna-sreshta-za-siriya.html", "text": "В началото на април в Истанбул ще бъде проведена среща на високо равнище за Сирия, на която ще присъстват президентите на Русия, Турция и Иран, предава TACC, като се позовава на статия в турския вестник „Милиет“, базирана на информация от дипломатически източник.\r\nСпоред изданието, на 3 април ще се проведе заседание на Съвета за сътрудничество на високо равнище, след което за 4 април е планирана среща на върха между страните гаранти на мирния процес в Сирия.\r\nПо-рано говорителят на външното министерство на Турция Хами Аксой  потвърди, че е планирана подобна среща през април, без обаче да посочва точна дата. В понеделник вестник „Хюриет“ съобщи, че в телефонен разговор с френския лидер Еманюел Макрон, президентът на Турция Тайип Ердоган е споделил, че тристранната среща на върха между Русия, Турция и Иран ще се състои в началото на април в Истанбул.\r\nПрез ноември 2017 г. лидерите на трите страни проведоха среща в Сочи, на която обявиха, че са постигнали съществени успехи в съвместната борба с тероризма и са поставили началото на нов етап в уреждането на конфликта в Сирия. Следваща крачка в процеса стана Конгресът на сирийския национален диалог, проведен в Сочи на 30 януари, събрал на представители на широки слоеве от сирийското общество. Тогава участниците взеха решение за създаване на конституционен съвет, а също така за формиране на конституционна комисия. Представителите на сирийската опозиция бойкотираха събитието, поради използването от организаторите  на сирийския държавен флаг.Тереза Герова", "date": "2018.03.07", "title": "ТАСС: Русия, Турция и Иран ще проведат тристранна среща за Сирия"}
{"url": "http://www.focus-news.net/news/2018/03/07/2496833/korneliya-ninova-bsp-g-n-borisov-iskame-vashata-ostavka-vmesto-obeshtanata-stabilnost-edna-godina-vnasyate-samo-destabilizatsiya-v-darzhavata.html", "text": "Г-н Борисов, искаме вашата оставка – вместо обещаната стабилност, една година внасяте само дестабилизация в държавата. Това каза лидерът на БСП Корнелия Нинова по време на протест срещу сделката с ЧЕЗ, предаде репортер на Агенция „Фокус“. „Скъпи българи, промяната е възможна, важно е ние, вие, заедно да я поискаме. Затова се обръщаме днес към всички вас. Вярвайте, не губете надежда. Знаем, че целият преход ви е обезверил. Знаем, че има разочарование от политическата класа. Молим ви, не му се поддавайте. Вярвайте най-вече в собствените си сили, а ние ще дадем на тези сили оня тласък в българския парламент, по българските площади, от който те имат нужда, за да завършат с една победа на народа и неговата воля – за свободна, демократична, развита България“, каза лидерът на БСП. Нинова изброи, че управляващите са започнали война с президента Радев, водите война с опозицията в Народното събрание, с всеки журналист, политолог, свободен човек, който им каже, че е време да напускат мястото си. \"Всеки различен от вас е подложен на репресия. На нас ни е лесно, но тези хора в цялата страна – обикновени хора, които искат да правят бизнес ,не могат заради Калинки, Гинки, Делян-Добревци и суджици. Искаме вашата оставка, защото освен дестабилизацията, на която подложихте страната, крадете от здравето на българите, крадете от образованието на българите. Опорочихте европейския образ на България по време на европредседателството. Отнемате перспективата на Европейска България и със сделката с ЧЕЗ, с която ни вкарахте в международен скандал“, заяви Нинова и скандира „Оставка“.\r\nДеница КИТАНОВА", "date": "2018.03.07", "title": "Корнелия Нинова, БСП: Г-н Борисов, искаме вашата оставка – вместо обещаната стабилност, една година внасяте само дестабилизация в държавата"}
{"url": "http://www.focus-news.net/news/2018/03/07/2496850/plovdiv-voenni-spetsialisti-izzeha-namerenata-granata-do-tsarkvata-sv-nikolay-mirlikiyski-chudotvorets-v-grada.html", "text": "Военни специалисти иззеха намерената граната до църквата „Св. Николай Мирликийски Чудотворец“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Взривното устройство ще бъде обезвредено. Малко повече от 6 часа районът около църквата в кв. „Христо Смирненски“ бе отцепен от полицията, заради намерената от работници на сметоизвозваща фирма граната. Сигналът е подаден около 05.20 часа тази сутрин. Движението в района вече е възстановено и се извършва нормално.\r\nТони МИХАЙЛОВ", "date": "2018.03.07", "title": "Пловдив: Военни специалисти иззеха намерената граната до църквата „Св. Николай Мирликийски Чудотворец“ в града"}
{"url": "http://www.focus-news.net/news/2018/03/07/2496851/blagoevgrad-folkloren-ansambal-rodopa-shte-predstavi-v-grada-nay-noviya-si-muzikalno-tantsov-spektakal-nevyastata.html", "text": "Фолклорен ансамбъл „Родопа“ ще представи от 19.00 часа най-новия си музикално-танцов спектакъл - „Невястата“, в зала „Пейо Яворов“ в Благоевград. Това съобщиха от пресцентъра на Община Благоевград. Спектакълът пресъздава легендата за родопска девойка, скочила от скала над Смолян, за да запази вярата и любовта си. Постановката надхвърля рамката на танцов спектакъл и вплита изразността на родопския фолклор, езика на танца и песента. „Невястата“ е нещо напълно ново за репертоара на фолклорните ансамбли у нас. Танцовата интерпретация на мита за Невястата е музицирана на живо от изпълненията на оркестъра и хора на ансамбъл „Родопа“. Действието се развива на фона на мултимедийни пейзажи от планината, а във фокуса е скалата над Смолян, наречена Невястата. Ролята на красивата девойка Елица се танцува от Теодора Георгиева, представител на най-младото попълнение в танцовата трупа на „Родопа“. Станислав Кименов изпълнява ролята на Горан – изгората на Елица. Танцовият разказ за драматичната любовна история разгръща сцени с народни обичаи, етнография и автентичен фолклор. Любовта и годежът на Елица и Горан са илюстрирани с едни от най-красивите родопски песни в изпълнение на живо на хора и певците на ансамбъла. Част от музиката на спектакъла е авторска, написана за „Невястата“ от младия композитор Николай Балабанов. Сюжетният конфликт на постановката се развива като контрапункт на родопския фолклор и ориенталски ритми. Ангел Ибров пресъздава образа на Али Ага. Градацията на либретото следва именно пътя на похитената от Агата Елица до зъберите и скалата над Смолян, наречена днес на Невястата. Режисьор на спектакъла е Адриан Петров – главен художествен ръководител на ФА „Родопа“. Хореографи са Сийка Василева, Спас Стойнев и Стефка Барбудова, а композитор е Николай Балабанов. Билети за музикално- танцовия спектакъл „Невястата“ могат да бъдат намерени на касата на зала „Пейо Яворов“.", "date": "2018.03.07", "title": "Благоевград: Фолклорен ансамбъл „Родопа“ ще представи в града най-новия си музикално-танцов спектакъл -  „Невястата“"}
{"url": "http://www.focus-news.net/news/2018/03/07/2496816/hamid-hamid-dps-nadyavam-se-narodnite-predstaviteli-da-podkrepyat-promenite-v-zakona-za-bankovata-nesastoyatelnost-nalitse-e-ogromen-obshtestven-interes.html", "text": "Надявам се всички народни представители да подкрепят законопроекта, защото е налице огромен обществен и държавен интерес. Изключението за ретроактивно действие следва да се приложи. Това заяви от парламентарната трибуна народният представител от ПГ на ДПС Хамид Хамид, който е сред вносителите на промените в Закона за банковата несъстоятелност, върху които държавният глава Румен Радев наложи вето, предаде репортер на Агенция „Фокус”. Хамид Хамид обяви, че от ДПС не подкрепят мотивите на президента и заяви: „На първо място искам да отбележа как започват мотивите на държавния глава. Той споделя и подкрепя целта на законопроекта. За нас тази подкрепа е важна. По-нататък държавният глава посочва, че тези цели трябва да се постигнат с конституционосъобразни средства. Тук искаме да изразим нашето несъгласие”. „Средствата, начинът и текстовете, които сме приложили, са законосъобразни и в съзвучие с цялото българско законодателство”, допълни още той. По думите му една от големите забележки в мотивите е, че се приемат текстове със задна дата – ретроактивно действие. „Това действие е уредено в Закона за нормативните актове в чл. 14. В ал. 3 на същия текст законодателят е посочил кога не може да се ползва текстове с ретроактивно действие. Ние считаме, че не сме в тази хипотеза, така че сме в съзвучие със закона и Конституцията”, аргументира се народният представител.\r\nИван ЛАЗАРОВ", "date": "2018.03.07", "title": "Хамид Хамид, ДПС: Надявам се народните представители да подкрепят промените в Закона за банковата несъстоятелност, налице е огромен обществен интерес"}
{"url": "http://www.focus-news.net/news/2018/03/07/2496853/veliko-tarnovo-zapochna-kastreneto-na-izsahnali-kloni-v-grada.html", "text": "Започна кастренето на изсъхнали клони и проверка на състоянието дърветата във Велико Търново, предаде репортер на Радио „Фокус“ – Велико Търново. Акцията е част от периодичната поддръжка на зелените площи и парковете в старата столица. Дейностите стартираха от централната градска част и към момента служителите на Общинско предприятие „Зелени системи“ работят в района на Кооперативния пазар, по бул. „България“. Предстои да бъде окастрена и ненужната растителност в района на паметник „Майка България“, до Летния театър и в парк „Марно поле“.\r\nОт Община Велико Търново увериха, че за гарантиране на сигурността на пешеходците, участъците в парковете и от пешеходните алеи, над които ще се извършва премахване на клони, ще бъдат временно ограничени за преминаване.\r\nПоетапно проверките ще обхванат и кварталите на Велико Търново.\r\nЛуиза ТРАНЧЕВА", "date": "2018.03.07", "title": "Велико Търново: Започна кастренето на изсъхнали клони в града"}
{"url": "http://www.focus-news.net/news/2018/03/07/2496838/sofiya-protestirashtite-se-opitvat-da-vrachat-na-premiera-boyko-borisov-motivi-za-ostavkata-mu.html", "text": "Протестиращите срещу сделката с ЧЕЗ се опитват да връчат на премиера Бойко Борисов мотиви за оставката му, предаде репортер на Агенция \"Фокус\". Те скандират: \"Оставка\" и \"Мафия\". Кордон от полиция е заградил входа на Министерския съвет.\r\nДеница КИТАНОВА", "date": "2018.03.07", "title": "София: Протестиращите се опитват да връчат на премиера Бойко Борисов мотиви за оставката му"}
{"url": "http://www.focus-news.net/news/2018/03/07/2496852/stara-zagora-deteto-na-16-godishno-momiche-e-otkrito-martvo-v-kazanlashko-selo.html", "text": "Детето на 16-годишно момиче е открито мъртво в казанлъшко село. Това съобщиха за Агенция „Фокус“ от пресцентъра на МВР. По първоначална информация става въпрос за нещастен случай. На 5 март в полицията в Казанлък е получен сигнал за прието 16-годишно момиче с влошено здравословно състояние след раждане. Момичето твърди, че е родило в къщата на баща си. По нейните думи детето е било мъртво родено. установен е бащата на детето. На място е извършен оглед, а причините за смъртта тепърва ще се изяснят. \r\nПо случая е образувано е досъдебно производство. \r\nОчаквайте подробности", "date": "2018.03.07", "title": "Стара Загора: Детето на 16-годишно момиче е открито мъртво в казанлъшко село"}
{"url": "http://www.focus-news.net/news/2018/03/07/2496855/sitel-makedoniya-v-gartsiya-vazprieha-kato-provokatsiya-priziva-na-zoran-zaev-za-retsiprochnost-v-iskaneto-za-promyana-na-konstitutsiyata-na-makedoniya.html", "text": "Министър-председателят на Македония Зоран Заев за първи път във връзка с преговорите за името с Гърция наложи прилагането на принципа на реципрочност във връзка с необходимите промени в македонската конституция от южната ни съседка.\r\nЗа първи път в преговорите за името министър-председателят на Македония Зоран Заев призова за прилагането на принципа на реципрочност във връзка с призивите на Атина за промяна в Конституцията на югозападната ни съседка, отбелязва скопският телевизионен канал „Сител“.\r\nГръцките медии определиха като „провокация“ изказването на Заев, в което препоръча да се разгледа конституцията на Гърцуя, за „да се види как Гърция се грижи за гърците извън страната“. \r\n„Провокация от Заев: И Гърция да отвори своята Конституция\"; „Заев: Промяната на Конституцията не е решение, решихме иредентизма\"; „ Заев провокира: Изведнъж поставя искане за сравняване на гръцката конституция с тази на Скопие“, „Предложение на Заев за сключване на международен договор, вместо да променя Конституцията на БЮРМ - отваря въпрос за гръцката конституция\", са само някои от заглавията в гръцките медии.Тереза Герова", "date": "2018.03.07", "title": "„Сител“ (Македония): В Гърция възприеха като „провокация“ призива на Зоран Заев за реципрочност в искането за промяна на Конституцията на Македония"}
{"url": "http://www.focus-news.net/news/2018/03/07/2496860/veliko-tarnovo-blagotvoritelni-druzhestva-i-izyaveni-zheni-obshtestvenichki-predstavyat-izlozhba-v-grada.html", "text": "Благотворителни дружества и изявени жени-общественички представят изложба във Велико Търново. Експозицията е съвместна проява на Регионалната народна библиотека „П. Р. Славейков“ и Държавен архив – Велико Търново. Това каза по време на откриването Анастасия Радева, библиотекар, предаде репортер на Радио „Фокус“ – Велико Търново. Поводът за подреждането й е предстоящия празник – Международния ден на жената, който отбелязваме на 8-ми март. В нея са включени документи от фондовете на Държавния архив в старата столица, свързани с организирането и създаването на благотворително дружество „Радост“ и благотворителното женско дружество „Здравец“. Камелия Михайлова, експерт от Архива, обясни, че изложбата представя ролята на жената като фактор в развитието на съвременното общество в България. „Началото на този процес е поставено още през Възраждането с откриването на първите женски дружества. Това, което сме представили в изложбата, бележи историята по създаването и учредяването им. Показани са снимки на деятелките, които са участвали като членове в дружество „Радост“, председателките през годините. Показан е първият устав , който е от октомври 1869 година. Показани са и различни документи, които представят дарения от богати българи – завещания, които са направени в ползва на дружество „Радост“ и Професионално училище „Трудолюбие“, което е открито благодарение на Мария Попова“, обясни още Камелия Михайлова. \r\nТя уточни, че експозицията акцентира и върху дейността на Зоя Ставрева, която е първата жена, получила докторска дисертация по философия. Изложбата е разположена на втория етаж на Регионалната библиотека и е със свободен вход.\r\nЛуиза ТРАНЧЕВА", "date": "2018.03.07", "title": "Велико Търново: Благотворителни дружества и изявени жени-общественички представят изложба в града"}
{"url": "http://www.focus-news.net/news/2018/03/07/2496841/danail-kirilov-gerb-s-promenite-v-zakona-za-bankovata-nesastoyatelnost-ne-se-narushavat-konstitutsionni-printsipi.html", "text": "В този законопроект не са нарушени конституционни принципи. Това заяви от парламентарната трибуна народният представител от ПГ на ГЕРБ и председател на Комисията по правни въпроси Данаил Кирилов по време на обсъждането на промените в Закона за банковата несъстоятелност, свързани с казуса „КТБ”, върху които държавният глава Румен Радев наложи вето, предаде репортер на Агенция „Фокус”.\r\nВ изказването си Кирилов подчерта, че този законопроект цели да обезпечи възможността синдиците, респективно – кредиторите, да получат справедливо осребряване на имуществото, така че масата на несъстоятелността да бъде попълнена в максимална степен. „Припомням, че в края на 2014 г., при легислатурата на 43-то Народно събрание, ние приехме две изменения в Закона за банковата несъстоятелност, така че да се отговори на предизвикателството на този казус”, припомни Кирилов.\r\nВ реплика народният представител от ПГ на „БСП за България” Крум Зарков подчерта, че според него когато законодателят за намеси по вече възникнал казус, по-често създава повече проблеми, отколкото решава.  \r\nИван ЛАЗАРОВ", "date": "2018.03.07", "title": "Данаил Кирилов, ГЕРБ: С промените в Закона за банковата несъстоятелност не се нарушават конституционни принципи"}
{"url": "http://www.focus-news.net/news/2018/03/07/2496848/d-r-veselin-gerev-psihiatar-d-r-ivan-dimitrov-i-semeystvoto-mu-nikoga-nyama-da-se-izlekuvat-ot-prezhivyanoto.html", "text": "Д-р Иван Димитров и семейството му никога няма да се „излекуват“ от преживяното. Това каза за Радио „Фокус“ – Пловдив психиатърът д-р Веселин Герев по повод обвиненията спрямо лекаря д-р Иван Димитров, застрелял 38-годишен мъж, влязъл в негов имот, и последвалите мащабни протести в Пловдив. Психиатърът подчерта, че нито семейството на д-р Иван Димитров, нито той самият ще е вече същия човек след случилото се.  \r\n„Това, което преживяват, е посттравматично стресово разстройство. То е описано за първи път при участниците във войната от Виетнам и техните близки, но особено при участниците във военните действия, които по някакъв начин са успели да оцелеят. По-малко от 1000 души са останали живи в момента, тъй като все пак това се е случило преди около 70 години. Тези хора в продължение на години преживяват ужаса от войната с така наречените панически реакции, сънуват постоянно ужаса на войната, напалма, стрелбата, войната, бомбите, дъжда във Виетнам, мъртвите войници. Тоест, една такава тежка психотравма, която човек преживява, въпреки че остава жив, дава траен отпечатък върху неговата психика. Той вече не е същия човек“, обясни д-р Герев. \r\nПо думите му, за постравматичното стресово разстройство е характерно преживяването по модела „фийдбек“ – всяко нещо, което напомня за ситуацията, независимно дали е дума, емоция, картина или мисъл, веднага възпроизвежда реакцията на преживяното, която е силен уплах, съновидения, ако човек спи, също сърцебиене, изпотяване, панически страх. „Реакция по този модел никога не се преживява. Аз винаги сравнявам една такава реакция с това, че човек не може да преживее смъртта на собственото си дете. Това просто не се преживява. Човек не може да се „излекува“, не може никога да претърпи, в истинския смисъл на думата, психокатарзис“, подчерта психиатърът.\r\nД-р Веселин Герев посочи, че за изключително кратко време животът на човек може да се преобърне на 180 градуса и това да го осакати завинаги както емоционално, така и като личност.  „Независимо какъв край ще имат събитията, свързани с д-р Иван Димитров, психологическата промяна ще си остане. Това ще е траен отпечатък върху неговото съзнание, върху това на близките му, върху едното дете, което е по-голямо. Съдебните процеси са изключително бавни и могат да се влачат с години, а всяко едно явяване на такова дело тласка преживяването в нови посоки, към някоя друга част на психиката. Понякога дори човек не издържа психически“, коментира психиатърът.\r\nТони МИХАЙЛОВ", "date": "2018.03.07", "title": "Д-р Веселин Герев, психиатър: Д-р Иван Димитров и семейството му никога няма да се „излекуват“ от преживяното"}
{"url": "http://www.focus-news.net/news/2018/03/07/2496861/stars-and-stripes-rusiya-vse-oshte-ima-nadmoshtie-nad-nato-po-iztochniya-mu-flang.html", "text": "Според проучване на американската корпорация „Ранд“, озаглавено „Проучване на липсата на баланс в Европа в конвенционалната сила“, НАТО има по-малко въоръжение от Русия по източния си фланг, макар и да е прекарало години засилвайки силите си в региона, пише  Stars and Stripes.\r\n„По-солидна позиция, целяща значително да увеличи цената на военния авантюризъм срещу един или повече членове, си струва обмислянето“, пише в доклада на изследователския център. В документа не се правят специфични препоръки относно видовете сили, които могат да бъдат разположени на Източния фланг на НАТО. Но в друго, скорошно проучване на „Ранд“ се препоръчва в региона да бъдат изпратени допълнителни бригади.\r\nПрез последните години САЩ и НАТО пренареждат силите на Алианса в Европа, като все повече сили се разполагат на потенциалните „горещи точки“ като Балтийските републики и Полша. Въпреки това, според новия доклад на „Ранд“, тези действия изостават в сравнение с руския военен напредък. Русия модернизира армията си през последните години, а Москва е разположила нови и по-способни сухопътни и въздушни сили край границите на страните членки на НАТО Естония, Латвия и Литва. \r\n„В Балтийските републики съюзниците имат близо 32 хил. войници, в сравнение със 78 хил. руски в околността, които със своите висока готовност и мобилност могат да победят съюзниците“, пише в доклада. Русия има също така преимущество по отношение на танковете със 757 машини в сравнение със 129 на НАТО. \r\n„Докато страните членки на Алианса са изразходвали последните 15 години, развивайки леки сили, които лесно да могат да се разполагат в Афганистан, Русия е запазила „комбинирана сила, която поставя ударени върху мобилност и огнева мощ“, съобщава се в доклада. \r\n„Русия също така може да разполага масово сили на границите благодарение на своите железопътни и пътни мрежи и се радва на значимо преимущество при генерирането на бойни сили по време на начален период на криза“, смята „Ранд“. Също така преимуществото на НАТО по отношение на изтребителите може да бъде под заплаха заради преимуществото на руската „интегрирана противовъздушна отбрана“. \r\nВъпреки това в доклада се уточнява, че целта не е паритет с Русия „войник срещу войник, танк срещу танк и самолет срещу самолет“. Виктор Турмаков", "date": "2018.03.07", "title": "Stars and Stripes: Русия все още има надмощие над НАТО по Източния му фланг"}
{"url": "http://www.focus-news.net/news/2018/03/07/2496863/pregled-na-mezhdunarodnite-novini-do-13-chasa-agentsiya-fokus.html", "text": "В сряда Европейският съюз ще представи отговор на решението на държавния глава на САЩ Доналд Тръмп за налагането на допълнителни тарифи за внос на стомана и алуминий в страната.\r\nВ Брюксел обмислят да наложат ответни действия спрямо американски продукти като джинси, уиски и мотоциклети. Решението на ЕС ще бъде представено буквално броени часове, след като икономическият съветник на американския президент Гари Койн, влиятелен бивш банкер на „Голдман Сакс\", се противопоставил категорично на мерките и подаде оставката си. \r\nНе се очаква обаче решението на ЕС да бъде официално, тъй като новите тарифи на Тръмп все още не са влезли в сила. Президентът на САЩ аргументира въвеждането им с „нелоялната конкуренция“, пред която е изправена местната индустрия. На свой ред държавният глава на Франция Еманюел Макрон предупреди, че Европа ще бъде готова да отговори, ако Вашингтон наложи тарифите. \r\nПредседателят на Европейската комисия Жан-Клод Юнкер също отправи предупреждения, че Брюксел ще „атакува“ с вносни мита водещи американските марки като мотоциклетите „Харли Дейвидсън\", дънките „Левис“ и бърбъна. Заканите провокираха острата реакция на Тръмп, който се зарече да наложи такси за вноса на автомобили от ЕС, подхранвайки по този начин опасенията от трансатлантическа търговска война.\r\n*** През 2017 г. ръстът в еврозоната е бил по-нисък от очакваното: Европейската статистическа служба (Евростат) ревизира надолу данните.\r\nИкономическият растеж през 2017 г.  в 19-те държави от еврозоната бе коригиран на 2,3%. През януари миналата година бяха направени прогнози за растеж от  2,5%, припомня агенцията.\r\n*** Една „задълбочена и всеобхватна\" търговска сделка, каквато Великобритания заявява, че иска с Европейския съюз, ще изисква Лондон да приеме „обвързващ механизъм за сближаване\" със  законите на Брюксел. Това е заложено в проекторезолюция на Европейския парламент.\r\nВ документа с обем от 13 страници, озаглавен „Проекторезолюция за приключване на дебата относно рамката на бъдещите отношения между ЕС и Обединеното кралство\", са изложени приоритетите на ЕП в процеса на излизане на Великобритания от структурите на Общността. \r\nВ текста се предлага подписване на „споразумение за асоцииране\" между ЕС и Обединеното кралство и ясно е подчертано, че Брюксел има „обвързващи общи правила, общи институции и общи механизми за надзор, правоприлагане и вземане на решения\", което означава, че дори държавите, които не са членки на ЕС, но са близки негови съюзници, ще се „радват на подобни ползи или достъп до пазара\".\r\nЕП няма официална роля в преговорите по Брекзит, но ще има думата при гласуването на евентуална сделка между Брюксел и Лондон. Проекторезолюцията – четвърта, която ЕП предлага за Брекзит, има за цел да окаже натиск върху ЕС и Великобритания да се вслушат в желанията на членовете на ЕП.\r\nМного от 65-те клаузи в документа, който подлежи на промяна, се четат като директно опровержение на визията на Брекзит, която премиерът на Обединеното кралство Тереза  изложи в речта си в „Меншън хаус“ миналата седмица. Тя настоя за амбициозна търговска сделка, която включва финансови услуги и достъп на Обединеното кралство до някои области на единния пазар. \r\nЗа разлика от това текстът на ЕП гласи, че „трета държава [не може] да има същите предимства като държава-членка на Европейския съюз или член на ЕАСТ/ЕИП\".\r\n*** Министър-председателят на Македония Зоран Заев отново отхвърли гръцките искания за промяна в конституцията на страната му и предложи изготвянето на международен договор, който според него ще бъде от по-голяма стойност за Атина.\r\nСъгласно думите му, подобен документ ще бъде гаранция, че договореното между Скопие и Атина в преговорите за разрешаване на спора за името, водени под егидата на ООН, ще бъде трайно. \r\nЗаев припомни последните жестове, които македонското правителство е направило спрямо Гърция – промяна на името на международното летище и главната магистрала в страната. Те са индикатор за отдадеността на страната в преодоляването на иредентизма, твърди премиерът на югозападната ни съседка.\r\n*** Обилни превалявания от дъжд и силен вятър обхванаха територията на Черна гора, предизвиквайки сериозни проблеми, включително наводнения.\r\nСъобщава се, че крайбрежният град Будва е под вода – морето е заляло част от магистралата, а улиците в старата част на града са наводнени. Според съобщения в медиите пожарникарите с изпомпват водата.\r\nМетеоролозите предупреждават, че валежите и гръмотевичните бури в Черна гора ще продължат и в следващите дни.\r\n*** В четвъртък вътрешните министри на страните от Европейския съюз ще се съберат за среща в Брюксел, на която ще обсъдят засилването на сътрудничеството със страните от Западните Балкани в областта на сигурността, борбата срещу тероризма и организираната престъпност.\r\nСъгласно разпространената информация, става въпрос главно за борбата срещу организираната престъпност, контрабандата, за засилване на диалога за борбата срещу тероризма и радикализацията, за засилване на обмена на информация за чуждестранни терористи, както и за засилване сътрудничество в областта на миграцията и граничния контрол.\r\nБрюксел очаква от страните в региона да увеличат институционалния капацитет в тези области, но и да предложат начини за това как ЕС да им окаже съдействие в осъществяване на поставените цели, например чрез сътрудничество с компетентните европейски или международни агенции.\r\nТози път в кулоарите на срещата на министрите на вътрешните работи на страните-членки на ЕС ще бъдат включени и представители на Исландия, Лихтенщайн, Норвегия и Швейцария, информира Съветът на ЕС.\r\n„Дебатът ще бъде общ. Европейската комисия трябва да подготви документ със специфични стъпки, който впоследствие да бъде приет на срещата на върха в София“, съобщи старши дипломатически източник от Съвета на ЕС.\r\n***", "date": "2018.03.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/03/07/2496859/priklyuchi-protestat-sreshtu-sdelkata-za-chez.html", "text": "Приключи протестът срещу сделката за ЧЕЗ, предаде репортер на Агенция \"Фокус\". Протестиращите се разотиват, движението по булевардите \"Цар Освободител\" и \"Дондуков\" бе възстановено.\r\nДеница КИТАНОВА", "date": "2018.03.07", "title": "Приключи протестът срещу сделката за ЧЕЗ"}
{"url": "http://www.focus-news.net/news/2018/03/07/2496864/pravitelstvoto-se-razporedi-s-imoti.html", "text": "Професионална гимназия по земеделие в гр. Търговище става общинска собственост. Досега гимназията е била публична държавна собственост, управлявана от Министерството на земеделието, храните и горите като неин принципал. Учебното заведение е с отпаднала за ведомството необходимост, тъй като е обявено за общинско училище.\r\nПравителството обяви имот, управляван от Национална компания „Железопътна инфраструктура“, от публична държавна собственост за частна държавна собственост. Теренът, намиращ се в с. Чепинци, Столична община, район „Нови Искър“, е с площ 23 589 кв. м. и няма функционално и технологично значение за сигурността и осъществяването на железопътните превози. В него няма обекти на железопътната инфраструктура.\r\nОбщина Варна получава безвъзмездно държавни имоти. Te се намират в гр. Варна, ул. \"Струга\" № 111 и представляват три сгради с обща площ от 574 кв. м. Необходими са на общината във връзка с реализирането на обществено значимия проект на местната власт за изграждане на бул. „Васил Левски“ в участъка от ул. „Подвие“ до ул. „Девня“. Предоставянето на имотите ще спомогне за задоволяване на обществени потребности и осъществяване на дейности от местно значение.\r\nМинистерството на правосъдието получи имот за нуждите на Главна дирекция „Изпълнение на наказанията“. Имотът се намира в гр. Лом, площад „Свобода“ № 8, и представлява помещение с площ 21.08 кв. м, разположено на третия етаж в триетажна масивна сграда. То ще се използва за нуждите на пробационна служба.", "date": "2018.03.07", "title": "Правителството се разпореди с имоти"}
{"url": "http://www.focus-news.net/news/2018/03/07/2496854/inerkom-razpolaga-s-devet-mesetsa-za-da-plati-sdelkata-s-chez.html", "text": "„Инерком” разполага с девет месеца, за да плати сделката за ЧЕЗ след финализирането ѝ, предаде bTV, позовавайки се на чешката компания. В противен случай чешката компания ще усвои банковата гаранция, издадена за „Инерком” от 5 милиона евро.\r\nПреговорите между собственичката Гинка Върбакова и ЧЕЗ продължават до петък. Формалностите са уточнени още преди 20 дни при подписването на сделката, за да се придвижи документацията, необходима на комисията за защита на конкуренцията у нас. \r\nДопълнително обаче официално е била представена и заявката  на българската държава да се включи в сделката.\r\nДори чешката компания да се съгласи да обмисли промяна в договора, така че да позволи на българската държава да участва, евентуална промяна в договора според говорителя на ЧЕЗ ще е дълъг процес. Адвокатите на компанията ще трябва да се убедят, че промените няма да навредят на интересите на „ЧЕЗ груп” по арбитражното дело, което водят срещу България.", "date": "2018.03.07", "title": "„Инерком” разполага с девет месеца, за да плати сделката с ЧЕЗ"}
{"url": "http://www.focus-news.net/news/2018/03/07/2496865/rzi-smolyan-otchita-se-lek-spad-v-zabolevaemostta-ot-grip-v-oblastta-prez-poslednata-sedmitsa.html", "text": "Лек спад в заболеваемостта от грип в област Смолян се отчита през последната седмица. Това съобщиха от пресцентъра на Регионална здравна инспекция (РЗИ) – Смолян. Регистрирани са 33 случая на остри респираторни заболявания при 36 за предходната седмица, в следните възрастови групи. Четири са случаите при най-малките от 0 до 4 години, 20 са те във възрастовата група от 5 до 14 години, а 9 са заболелите от 30 до 64 години. Заболеваемостта е 117, 00 на 10 000 и е под епидемичните стойности.\r\nПрез изминалата седмица са регистрирани и заболявания. Сред тях от чревни инфекции има 2 случая на ентероколит, а от въздушно- капковите инфекции има 4 случая на варицела.", "date": "2018.03.07", "title": "РЗИ – Смолян: Отчита се лек спад в заболеваемостта от грип в областта през последната седмица"}
{"url": "http://www.focus-news.net/news/2018/03/07/2496868/sport-grigor-dimitrov-v-potoka-na-federer-na-indian-uels.html", "text": "Григор Димитров попадна в потока на световния номер 1 Роджър Федерер на предстоящия турнир в Индиън Уелс. Българинът, който е поставен под номер 3 в схемата, ще започне участието си от втория кръг на турнира. Негов съперник в първия мач ще е победителят от двубоя между Фернандо Вердаско и Гуидо Пея.\r\nДо момента Димитров е играл и с двамата, като балансът му срещу 39-ия в света испанец е 2:1 победи, а с 60-ия в ранглистата Пея са на равно – 1:1. \r\nВ четвъртината на Григор Димитров жребият прати Кевин Андерсън и Ник Кириос, които са потенциални съперници на българина за четвъртфинал.\r\nВенцислав ДРАГОМАНОВ", "date": "2018.03.07", "title": "Спорт: Григор Димитров в потока на Федерер на Индиън Уелс"}
{"url": "http://www.focus-news.net/news/2018/03/07/2496858/d-r-veselin-gerev-psihiatar-d-r-ivan-dimitrov-e-deystval-impulsivno-podhranen-ot-instinkta-si-za-samosahranenie.html", "text": "Д-р Иван Димитров е действал импулсивно, подхранен от инстинкта си за самосъхранение. Това каза за Радио „Фокус“ – Пловдив психиатърът д-р Веселин Герев, по повод обвиненията спрямо лекаря д-р Иван Димитров, застрелял 38-годишен мъж в двора пред гаража си, и последвалите мащабни протести в Пловдив. „Откривам две фази на една такава реакция. Първо, когато човек разбере, че му се случва нещо подобно, той изпада в състояние на много силен уплах. И то най-вече уплах заради това, че е посегнато на неговата лична неприкосновеност и на неговата собственост. Това са неща, които настъпват мигновено. Самият страх кара човек на моменти дори да се „гипсира“. Въпросът е такъв, че след като човек се съвземе и започне да мисли рационално, инстинктът му за самосъхранение вече задейства другата фаза – фазата на гняв, на избухливост, на импулсивност и на чувство за мъст. И точно тогава той е склонен към такива импулсивни и агресивни реакции. И аз мисля, че точно това се  е случило и при д-р Иван Димитров. \r\nВ началото е бил едва ли не стъписан. Дори човек чувства погнуса в подобни ситуации, виждайки че някой му рови в собствеността и краде. В един момент отвътре избликва чувството на ярост и гняв, което тласка към импулса, подхранен от импулса за самосъхранение, към агресия“, обясни д-р Веселин Герев. Той посочи, че човек, изпаднал в ситуацията на д-р Иван Димитров, върши много неадекватни действия, в това число да борави с огнестрелно или хладно оръжие, да вземе първото нещо, което му попадне, и да се защитава. „Всичко това вече е въпрос на конкретна ситуация и на тълкувание. Все пак човек се чувства доста омерзен, че е посегнато на личната му собственост и то за пореден път“, добави психиатърът.\r\nД-р Веселин Герев коментира още, че познава д-р Иван Димитров от 20 години. „Не сме много близки, но сме приятели и добри колеги. Мисля че, човекът се е забъркал в много голяма каша, заради желанието да защити себе си и хората около него. Д-р Иван Димитров е видимо спокоен човек. Много е чувствителен на темата справедливост и право, дори на моменти бих могъл да кажа, че е нетърпим до степен на избухливост на тази тема. Иначе е много жизнерадостен и услужлив. Никога не е отказал нито помощ, нито консултация на когото и да е било и за каквото и да е. Има над 20 години стаж като лекар, но от време на време наистина е в състояние на импулс. Просто такъв е характерът му. Темпераментен човек е“, каза д-р Герев.\r\nТони МИХАЙЛОВ", "date": "2018.03.07", "title": "Д-р Веселин Герев, психиатър: Д-р Иван Димитров е действал импулсивно, подхранен от инстинкта си за самосъхранение"}
{"url": "http://www.focus-news.net/news/2018/03/07/2496862/kyustendil-izprateni-sa-uvedomitelni-pisma-do-vsichki-teritorialni-zvena-na-darzhavnite-strukturi-po-povod-praznika-kyustendilska-prolet.html", "text": "Изпратени са уведомителни писма до всички териториални звена на държавните структури по повод празника „Кюстендилска пролет”. Това каза пред журналисти областният управител на Кюстендил Виктор Янев, предаде репортер на Радио „Фокус” – Кюстендил. Областният управител очаква от ръководителите на териториалните звена на изпълнителната власт в община Кюстендил да обявят 21 март – Празникът на Кюстендил, за неработен и неприсъствен ден. „Аз изпратих писма до всички териториални звена на изпълнителната власт, като съм приложил и становище на Министерство на труда и социалната политика. Кметът на всеки град, може да определи за неработни и неприсъствени дни на територията на една община до 3 дни в годината, с решение на Общински съвет и съгласуване с областния управител. Цялата тази процедура е направена”, каза Виктор Янев.\r\nВенцеслав ИЛЧЕВ", "date": "2018.03.07", "title": "Кюстендил: Изпратени са уведомителни писма до всички териториални звена на държавните структури по повод празника „Кюстендилска пролет”"}
{"url": "http://www.focus-news.net/news/2018/03/07/2496870/plovdiv-51-godishen-mazh-e-v-bolnitsa-sled-patno-proizshestvie-v-selo-zelenikovo.html", "text": "Шофьор е в болница след пътно произшествие вчера в село Зелениково. Към 16 часа било съобщено, че лек автомобил „Опел“ излязъл извън пътя и се блъснал в стълб.  Това съобщиха от ОДМВР-Пловдив. Пострадал е 51-годишен жител на селото, който управлявал автомобила. Пристигналият на място екип на РУ – Раковски тествал мъжа с дрегер за употреба на алкохол и апаратът отчел 0,51 промила. Спрямо водача ще бъде взето административно отношение.", "date": "2018.03.07", "title": "Пловдив: 51-годишен мъж е в болница след пътно произшествие в село Зелениково"}
{"url": "http://www.focus-news.net/news/2018/03/07/2496869/ministerskiyat-savet-odobri-ideynite-proekti-na-balgarskite-lichni-dokumenti-pokolenie-2019-g.html", "text": "В закона за българските лични документи (ЗБЛД) беше предвидено изискването от 1 януари 2019 г. електронният носител на информация (ЕНИ) да се въведе и в други български лични документи (БЛД) от двата типа – „паспорт“ и „карта“. Това съобщиха от правителствената информационна служба. Освен това, ЗБЛД разшири информацията, която следва да се записва в ЕНИ. Новите изисквания към БЛД наложиха изменение на идейните им проекти, обхващащи както материалите, необходими за изработката и защитата им, така и изменение на някои реквизити и тяхното разположение в съответния документ. \r\nРаботна група от експерти с професионален опит в създаване, изпитване, използване и оценяване нивото на сигурност на БЛД, извърши анализ на ефективността на съществуващите защитни характеристики в сега действащите образци на БЛД, изучен беше опитът и добрите практики на европейски страни с цел подобряване сигурността на БЛД. Като резултат от това бяха избрани високозащитени материали за производството на БЛД и на защитните елементи в тях. Темата за културно-историческото наследство на Република България в БЛД бе запазена, като се обогати с обекти от световно, национално и регионално значение, и се модернизира с нови графични, защитни техники на пресъздаване.\r\nБългарските лични документи тип „паспорт“ и тип „карта“, определени в ЗБЛД, ще съдържат безконтактен ЕНИ и антена, отговарящи на изискванията на ICAO Doc 9303 за запис на биометрични и персонални данни на притежателя на документа, запис на удостоверение за електронна идентичност, съгласно Регламент (ЕС) № 910/2014 на Европейския парламент и на Съвета от 23.07.2014 г. за електронната идентификация и удостоверителните услуги при електронни трансакции на вътрешния пазар, както и за запис на удостоверение за квалифициран електронен подпис.", "date": "2018.03.07", "title": "Министерският съвет одобри идейните проекти на българските лични документи, поколение 2019 г."}
{"url": "http://www.focus-news.net/news/2018/03/07/2496871/povishavaneto-na-zaetostta-na-zhenite-e-sred-prioritetite-v-plana-za-nasarchavane-na-ravnopostavenostta-na-polovete-za-2018-g.html", "text": "Правителството прие Националния план за действие за насърчаване на равнопоставеността на жените и мъжете за 2018 г. Това съобщиха от правителствената информационна служба. Документът включва мерки за повишаване на заетостта сред дамите и за намаляване на разликите в заплащането между половете. По данни на Евростат през 2016 г., средно в ЕС коефициентът на заетост при мъжете е 72%, а при жените - 61%. Сред приоритетните области в плана са и борбата с насилието, основано на пола, насърчаването на равенството между гюловете в процесите на вземане на решения.\r\nПредвидени са и мерки за насърчаване на работодателите да наемат на работа безработни лица - самотни родители (осиновители) и/или майки (осиновителки) с деца до 5-годишна възраст. Акцент в плана са дейностите за по-добро съвместяване на професионалния и личния живот на родителите с малки деца и предоставяне на заетост на безработни чрез осигуряване на възможности за полагане на грижи за деца.\r\nПредвиждат се и национални кампании за повишаване на чувствителността и нетърпимостта на обществото спрямо насилието, основано на пола, както и за по-доброто разбиране на ролята на институциите в борбата срещу него.", "date": "2018.03.07", "title": "Повишаването на заетостта на жените е сред приоритетите в Плана за насърчаване на равнопоставеността на половете за 2018 г."}
{"url": "http://www.focus-news.net/news/2018/03/07/2496866/ministar-nikolay-nankov-patyat-vidin-botevgrad-shte-bade-zavarshen-do-dekemvri-2021-godina-a-nay-tezhkite-uchastatsi-shte-sa-gotovi-do-kraya-na-2020-godina.html", "text": "Пътят Видин-Ботевград ще бъде завършен до декември 2021 година, а най-тежките участъци ще са готови до края на 2020 година, това каза министърът на регионалното развитие и благоустройството Николай Нанков по време на днешното заседание в Министерски съвет, съобщиха от пресцентъра на МРРБ. Тези срокове бяха записани в решение на оперативно заседание на Министерския съвет днес, което е продължение на управленската програма за мандата 2017-2021. На правителственото заседание присъстваха областните управители на Видин Албена Георгиева, на Враца Малина Николова и на Монтана Росен Белчев, както и представители на протестиращите граждани от Видин.\r\n„За реализацията на проекта е съставен конкретен времеви график с ясни и последователни стъпки, които да се изпълняват“, каза oще министър Нанков. Той посочи, че с изграждането на модерна пътна инфраструктура по направлението Видин – София ще се осигури още скоростно и комфортно придвижване на трафика от Дунав мост 2 към вътрешността на страната и към Егейско море по направлението на европейски транспортен коридор № 4. \r\nЗа изграждането на пътя Видин – Ботевград е предвидена реализация на 6 участъка:\r\nЕтап 1 „Видин – Димово” – с дължина 35,7 км.\r\nЕтап 2 „Димово – Бела – Ружинци” – с дължина 22,3 км.\r\nЕтап 3 „Ружинци – Монтана” – с дължина 40,3 км.\r\nЕтап 4 „Монтана – Враца” – с дължина 28,7 км.\r\nЕтап 5 „Враца – Мездра” – с дължина 9 км – рехабилитация.\r\nЕтап 6 „Мездра – Ботевград” – с дължина 33 км.\r\n„Изграждането им ще бъде разделено на няколко проекта, при подготовката на които се спазват всички законови и подзаконови нормативни актове и регламентираните процедури. До 10 дни ще обявим обществените поръчки за най-тежките участъци. Тях ще завършим до края на 2020 г.“, информира министър Нанков. Той съобщи, че общата стойност на проекта е 1,6 млрд. лв., които ще бъдат  осигурени от бъдещи постъпления от тол такси и електронни винетки.\r\nНиколай Нанков съобщи още, че е планирано проектното трасе на скоростния път да бъде разположено извън населените места по направлението и ще изведе транспортното движение от моста над р. Дунав при гр. Видин към гр. София. Част от трасето до Монтана е планирано да бъде с габарити на магистрала – с по две платна за движение и аварийна лента. В тежкия участък от Мездра до Ботевград ще бъде изграден скоростен път с по две ленти за движение във всяка посока, посочи регионалният министър.\r\nМинистерският съвет прие и решение за подкрепа реализацията на проект за тунел под прохода „Петрохан“, който ще бъде подготвен за концесия. Предвижда се още през месец май тази година Агенция „Пътна инфраструктура“ да проведе процедура за избор на изпълнител на прединвестиционно проучване за тунелно преминаване през прохода. „За Петрохан сме се разбрали – държавата го подготвя за концесия. Ще предлагаме проекта на инвеститори, които идват в България“, каза министър-председателят Бойко Борисов. Той посочи, че в момента средства от бюджета не могат да бъдат обещани, но може да се подготвят всички процедури, да е готов за концесиониране и да се направи опит за публично-частно партньорство. „Коридор № 4 е изключително важен, защото прави смисъл и на магистрала „Струма“, връзвайки топлото море, осигурява връзка от Солун през София, Видин, към Братислава и Будапеща“, добави премиерът. И отбеляза, че от забавянето на въвеждането на тол система заради обжалвания дневните загуби са от 1,5 млн.лв. „Сметнете по 1,5 млн. лв. на ден ако даваме един ден на Видин, един ден на Монтана и един ден на Враца“, добави премиерът. Вицепремиерът Валери Симеонов, както и министър Нанков отбелязаха, че двата проекта са заложени в програмата на коалиционното правителство и ще бъдат изпълнени в сроковете.\r\nРосица Кирова, представител на протестиращите от Видин, благодари на премиера за това, че е направил необходимото двете решения да станат факт. Тя заяви, че изричното решение на Министерския съвет означава, че правителството има волята да изгради пътя при спазване на сроковете и заложените етапи и параметри. Това ще даде възможност за развитие на регионите и за безопасно и сигурно пътуване за всички, които живеят в този край на България, допълни г-жа Кирова.\r\nОбластният управител на Враца Малина Николова също благодари за приетите решения.", "date": "2018.03.07", "title": "Mинистър Николай Нанков: Пътят Видин - Ботевград ще бъде завършен до декември 2021 година, а най-тежките участъци ще са готови до края на 2020 година"}
{"url": "http://www.focus-news.net/news/2018/03/07/2496874/plovdiv-tsigari-za-okolo-5500-leva-bili-otkradnati-ot-targovski-obekt-v-oblastniya-grad.html", "text": "Цигари за около 5500 лева били откраднати от търговски обект в Пловдив. Около 6.30 часа вчера екип на Шесто районно управление на МВР-Пловдив реагирал на сигнала, подаден на тел. 112. Това съобщиха от ОДМВР-Пловдив. При огледа било установено, че крадците са проникнали след срязване на витрина.  Предстои материалите по образуваното досъдебно производство да бъдат внесени в районната прокуратура.", "date": "2018.03.07", "title": "Пловдив: Цигари за около 5500 лева били откраднати от търговски обект в областния град"}
{"url": "http://www.focus-news.net/news/2018/03/07/2496873/stara-zagora-16-godishnata-mayka-e-udushila-deteto-si-15-minuti-sled-razhdaneto-mu.html", "text": "16-годишната майка е удушила детето си 15 минути след раждането му. Това съобщиха за Агенция „Фокус“ от Районна прокуратура-Стара Загора. Случката се е развила в село Средногорово, община Казанлък. Детето e било родено на 1 март и по данни от медицинската експертиза се е родило живо. Установено е, че детето е живяло около 15 минути, след което е било удушено от майката. Сигналът за случая е получен на 5 март, след като майката постъпва в болницата в Казанлък заради усложнения след раждането. След постъпването на сигнала, трупът на детето е бил открит оставен в необитаема постройка близо до къщата, където е било родено. Назначена е психолого-психиатрична експертиза по случая. Разпитани са свидетели, а днес майката ще бъде привлечена като обвиняема в районната прокуратура в Казанлък.", "date": "2018.03.07", "title": "Стара Загора: 16-годишната майка е удушила детето си 15 минути след раждането му"}
{"url": "http://www.focus-news.net/news/2018/03/07/2496875/balgariya-i-katar-shte-si-satrudnichat-pri-izgrazhdaneto-na-nova-infrastruktura-za-dostavki-na-vtechnen-ili-kompresiran-priroden-gaz.html", "text": "България и Катар ще си сътрудничат при изграждането на нова инфраструктура за доставки на втечнен или компресиран природен газ от Държавата Катар за страната ни и региона на Югоизточна Европа. Това съобщиха от правителствената информационна служба. Двете държави ще подкрепят участието на своите национални енергийни компании в съвместни проекти в областта на проучването, добива, преноса и дистрибуцията на въглеводороди. Те ще разгледат конкретни варианти за съвместни дейности, включително чрез създаване на смесена компания или други механизми. Това е предвидено в проект на меморандум за разбирателство между българското Министерство на енергетиката и Министерството на енергетиката и индустрията на Държавата Катар, одобрен от правителството на днешното му заседание.\r\nМеморандумът цели създаването на необходимата база за разширяване на енергийното сътрудничество между страните. Предвижда се смесена българо- катарска работна група да работи за задълбочаване на двустранното партньорство в областта на енергетиката.\r\nПравителството на Република България води последователна политика за гарантиране сигурността на енергийните доставки със страните - производителки и износителки на енергийни ресурси, включително и с Държавата Катар. С повече от 24 трлн. куб. м. Катар заема трето място в света по доказани газови запаси - около 14% от световния дял. Страната е най-големият производител и износител на втечнен природен газ в света с пазарен дял около 30%.\r\nАктивизирането на двустранното сътрудничество между Република България и Държавата Катар в областта на енергетиката е напълно в синхрон със стремежа на страната ни за диверсификация на източниците и маршрутите за газови доставки.\r\nОт българска страна енергийният министър е председател на двустранната смесена междуправителствена комисия за икономическо и търговско сътрудничество. С днешното решение на Министерския съвет министърът на енергетиката е упълномощен да проведе преговорите и да подпише меморандума.", "date": "2018.03.07", "title": "България и Катар ще си сътрудничат при изграждането на нова инфраструктура за доставки на втечнен или компресиран природен газ"}
{"url": "http://www.focus-news.net/news/2018/03/07/2496877/plovdiv-krazhba-na-ustroystvo-ot-tovaren-avtomobil-za-okolo-6000-leva-razsledva-politsiyata-v-grada.html", "text": "Сигнал за кражба на скъпо струващо устройство от товарен автомобил разследват криминалисти на Първо районно управление на МВР-Пловдив. Това съобщиха от ОДМВР-Пловдив. Вчера 34-годишен шофьор от Смолян разказал, че в периода 3-6 март бил отнет управляващ компютър на скоростна кутия на влекач, паркиран на бул. „Кукленско шосе“ в Пловдив.  По предварителни данни, щетата от посегателството възлиза на около 6000 лева. В рамките на образуваното досъдебно производство са предприети действия за издирване на извършителите.", "date": "2018.03.07", "title": "Пловдив: Кражба на устройство от товарен автомобил за около 6000 лева разследва полицията в града"}
{"url": "http://www.focus-news.net/news/2018/03/07/2496878/pravitelstvoto-prie-promeni-na-naredbata-za-opredelyane-na-protsedurite-za-administrirane-na-nerednosti-po-programi-safinansirani-ot-es.html", "text": "Целта на приетите промени в Наредбата за определяне на процедурите за администриране на нередности по фондове, инструменти и програми, съфинансирани от ЕС е да бъде облекчена административната тежест при администрирането на нередности. Това съобщиха от правителствената информационна служба.\r\nС приетите изменения и допълнения на Наредбата за определяне на процедурите за администриране на нередности по фондове, инструменти и програми, съфинансирани от Европейския съюз се постига синхронизация на процедурата за администриране на нередности по наредбата с тази по Наредбата за администриране на нередности по Европейските структурни и инвестиционни фондове. \r\nПо този начин ще бъде улеснен процесът по докладването на нередности и по поддържането на регистъра на постъпилите сигнали и установени нередности. Уеднаквяват се и правилата, по които се съставят националните идентификационни номера за нередностите за програмите от програмен период 2014-2020 г. Въвежда се правно основание за приключване на нередностите, в случаите когато са изчерпани всички възможности за принудително събиране на недължимо платените и надплатени суми, както и на неправомерно получените или неправомерно усвоените средства, представляващи суми на нередните разходи по съответните нередности.\r\nПостановлението влиза в сила от деня на обнародването му в „Държавен вестник“.", "date": "2018.03.07", "title": "Правителството прие промени на Наредбата за определяне на процедурите за администриране на нередности по програми, съфинансирани от ЕС"}
{"url": "http://www.focus-news.net/news/2018/03/07/2496876/varna-sdruzhenie-alternativa-za-varna-predstavi-izlozhba-na-gravyuri-pod-nadslov-voynata-ot-parvo-litse.html", "text": "Сдружение „Алтернатива за Варна“ представи изложба на над 40 гравюри под надслов „Войната от първо лице“. Това съобщиха от пресцентъра на ПП АБВ. Експозицията е изложена във фоайето пред зала “Пленарна” в сградата на Община Варна. На откриването присъстваха кметът на града Иван Портних, председателят на сдружението доц. Георги Кючуков, членът на ИБ на ПП АБВ Румен Петков, Александра Дергачева - вицеконсул на Руската федерация във Варна, епархийският съветник от Варненската и Великопреславска митрополия отец Дончо, множество граждани. \r\nГравюрите са направени по рисунки от бойното поле и са дело на художници-офицери от руската армия, преки свидетели и участници в Руско-турската Освободителна война. Своеобразна хроника на войната-епопея, те са посветени на героичните и драматични сражения от боевете на Шипка, битките за София, Плевен и др. На много от гравюрите е отбелязана точната дата на събитието и армейската част, която е участвала в него. Експонатите са подбрани от вече покойния областен председател на АБВ – Варна, историкът Боян Димитров, след продължителни контакти с руски музеи и библиотеки. \r\nИзложбата ще остане във Варна до 23-ти март, след което ще бъде представена и в други населени места в страната.", "date": "2018.03.07", "title": "Варна: Сдружение „Алтернатива за Варна“ представи изложба на гравюри под надслов  „Войната от първо лице“"}
{"url": "http://www.focus-news.net/news/2018/03/07/2496872/tass-helikopter-na-ruskite-granichni-sili-se-razbi-v-checheniya-zaginali-sa-nay-malko-dvama-dushi.html", "text": "Хеликоптер Ми-8 на руските гранични служби се разби на територията на Чечения, предава TACC. \r\n„По предварителни данни в резултат на катастрофа на хеликоптер Ми-8 на граничните служби на Руската федерация е пострадал един човек, двама са загинали, а съдбата на четирима други се изяснява“, поясни източник от регионалните аварийни служби.\r\nИнцидентът се е случил в непосредствена близост до границата с Грузия, допълва източникът на агенцията.Тереза Герова", "date": "2018.03.07", "title": "ТАСС: Хеликоптер на руските гранични сили се разби в Чечения, загинали са най-малко двама души"}
{"url": "http://www.focus-news.net/news/2018/03/07/2496857/sas-129-glasa-za-deputatite-preodolyaha-prezidentskoto-veto-i-prieha-okonchatelno-promenite-v-zakona-za-bankovata-nesastoyatelnost-svarzani-s-kazusa-ktb.html", "text": "Със 129 гласа „за”, 40 „против” и нито един „въздържал се” депутатите преодоляха президентското вето и приеха окончателно промените в Закона за банковата несъстоятелност, свързани с казуса „КТБ”, предаде репортер на Агенция „Фокус”. Сега Конституцията задължава президента Румен Радев да обнародва промените в 7 дневен срок в Държавен вестник.\r\nВ мотивите на законопроекта е записано, че той цели да се осигурят ефективни механизми за попълване на масата на несъстоятелността на банка, обявена в несъстоятелност, както и да се противодейства на схеми за вторичното разграбване на активите, закупени пряко или непряко с пари с такъв произход. \r\nПромените включват забрана за квесторите, временните синдици и синдиците да заличават обезпечения, учредени в полза на банката в несъстоятелност. Въвежда се и относителна недействителност на всяка сделка за прехвърляне на вземане с произход от банка. \r\nВ позицията си държавният глава за ветото се посочва, че той подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но според него тя следва да бъде постигната с конституционносъобразни средства. Според Румен Радев с промените се преуреждат с обратно действие, в нарушение на правовата държава, настъпили правни последици, придобити права и погасени задължения. В мотивите си държавният глава подчертава, че обществото има нужда да знае конкретните измерения на последиците от приетия закон. „Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения“, се посочва в мотивите на президента Румен Радев. \r\nИван ЛАЗАРОВ", "date": "2018.03.07", "title": "Със 129 гласа „за” депутатите преодоляха президентското вето и приеха окончателно промените в Закона за банковата несъстоятелност, свързани с казуса „КТБ”"}
{"url": "http://www.focus-news.net/news/2018/03/07/2496880/sofiya-vazstanoveno-e-dvizhenieto-po-sofiyskiya-okolovrasten-pat-v-dvete-lenti.html", "text": "Възстановено е движението по път II-18 Герман - София (Софийски околовръстен път) в двете ленти. Това съобщиха от пресцентъра на Агенция \"Пътна инфраструктура\".", "date": "2018.03.07", "title": "София: Възстановено е движението по Софийския околовръстен път в двете ленти"}
{"url": "http://www.focus-news.net/news/2018/03/07/2496867/pravitelstvoto-ottegli-zakonoproekta-za-ratifikatsiya-na-konventsiyata-na-saveta-na-evropa-za-preventsiya-i-borba-s-nasilieto-nad-zheni-i-domashnoto-nasilie.html", "text": "Министерският съвет взе решение за оттегляне на законопроекта за ратификация на Конвенцията на Съвета на Европа за превенция и борба с насилието над жени и домашното насилие. Това съобщиха от правителствената информационна служба. \r\nМотивите са, че с искане от 8 февруари 2018 г. на седемдесет и пет народни представители от 44-тото Народно събрание, на основание чл.149, ал.1, т.4 от Конституцията на Република България, е сезиран Конституционният съд за произнасяне за съответствие на сключената от Република България Конвенция с Конституцията, преди ратификацията й. Въз основа на искането е образувано конституционно дело № 3 от 2018 г., по което към настоящия момент Конституционният съд не е постановил решение.", "date": "2018.03.07", "title": "Правителството оттегли законопроекта за ратификация на Конвенцията на Съвета на Европа за превенция и борба с насилието над жени и домашното насилие"}
{"url": "http://www.focus-news.net/news/2018/03/07/2496856/delyan-dobrev-gerb-prodalzhavam-da-pitam-kakva-e-vrazkata-na-deputati-ot-bsp-s-ktb.html", "text": "Вече един месец задавам въпрос и не получавам отговор – каква е връзката на БСП и на депутати от БСП с КТБ? Това заяви от парламентарната трибуна народният представител от ПГ на ГЕРБ Делян Добрев по време на обсъждането на промените в Закона за банковата несъстоятелност, свързани с казуса „КТБ”, върху които държавният глава Румен Радев наложи вето, предаде репортер на Агенция „Фокус”.  Делян Добрев отново попита и дали народният представител от БСП Елена Йончева е съдружник с офшорна компания и превела ли е тази компания 315 000 лева и от къде идват тези пари. „Предният път забелязах, че г-жа Йончева не беше в зала, за да гласува този законопроект. Не твърдя, но питам това да не би да се дължи на нейно притеснение, че тя е в конфликт на интереси по този закон. Днес отново я няма при гласуването на закона”, посочи още Добрев.\r\nВ процедура по начина на водене народният представител от ПГ на „БСП за България” Крум Зарков изрази несъгласие с начина, по който протича дебатът и подчерта: „Дебатът, въпреки че има КТБ в него, не е за кой какво е правил в КТБ, а е за ветото на президента. Второ – народните представители нямат основания да задават въпроси на други народни представители от тази трибуна. Има институции, където това трябва да се направи”. \r\nИван ЛАЗАРОВ", "date": "2018.03.07", "title": "Делян Добрев, ГЕРБ: Продължавам да питам каква е връзката на депутати от БСП с КТБ"}
{"url": "http://www.focus-news.net/news/2018/03/07/2496886/vitseprezidentat-iliyana-yotova-podkrepi-initsiativata-poslanik-za-edin-den.html", "text": "В навечерието на Международния ден на жената вицепрезидентът Илияна Йотова връчи сертификати на победителките в инициативата „Посланик за един ден“, организирана от посолството на Великобритания в София. Това съобщиха от прессекретариата на държавния глава. Церемонията се проведе в Многофункционалната зала - Библиотека в сградата на президентската администрация. Участничките, на възраст между 15 и 18 години, от различни градове в България, представиха в кратки текстове своите предложения за напредък в борбата за равенство между половете. Своя победителка избраха жени-посланици на девет държави – Кралство Великобритания, Република Бразилия, Република Финландия, Държавата Израел, Кралство Мароко, Република Южна Африка, Република Азербайджан, Република Хърватия, Кралство Нидерландия.\r\nВицепрезидентът отбеляза важността и актуалността на огромния проблем за неравнопоставеността между жените и мъжете, като цитира доклад на Световния икономически форум, според който ще са необходими 200 години, за да се постигне паритет във всяко отношение между двата пола. „Но имаме и добрите примери – жени-президенти, вицепрезиденти, министър-председатели, ръководители на световни организации и компании“, заяви Илияна Йотова.\r\nОтличените есета засягат проблеми като неравното заплащане, разделението на „мъжки“ и „женски“ професии, съществуващата все още традиция с уредените бракове, неравния достъп до качествено образование. Илияна Йотова разказа за нелеката съдба на пакистанското момиче Малала Юсуфзай, което активно се бори за правото на образование и бе удостоено с Нобелова награда за мир. „Едно дете, един учител, една химикалка и една книга могат да променят света. Образованието е единственото решение“, цитира думите на Малала вицепрезидентът. \r\n\"Вие сте отличен посланик на правата на жените\" – с тези думи британският посланик Ема Хопкинс благодари на вицепрезидента Илияна Йотова за подкрепата й за инициативата.", "date": "2018.03.07", "title": "Вицепрезидентът Илияна Йотова подкрепи инициативата „Посланик за един ден“"}
{"url": "http://www.focus-news.net/news/2018/03/07/2496884/dimitar-margaritov-komisiya-za-zashtita-na-potrebitelite-s-blizo-13-po-malko-sa-zhalbite-v-kzp-sreshtu-telekomunikatsionni-produkti.html", "text": "Комисията за защита на потребителите (КЗП) отчита спад на жалбите срещу търговците на телекомуникационни стоки и услуги. Допреди две-три години около половината от всички постъпващи в институцията оплаквания от граждани са касаели проблеми с телекомуникационни устройства или оператори, докато сега този процент е спаднал на около 30. Това каза председателят на КЗП Димитър Маргаритов в предаването „Нощен Хоризонт” на БНР, съобщиха от пресцентъра на комисията.\r\n„Това идва да ни каже, че действително пазарът се изчиства”, коментира той. „Трудно, разбира се, със съществени усилия, може би и с повишената бдителност на потребителите”, добави Маргаритов и отбеляза, че все пак в днешно време всеки един има поне един или два, а понякога и повече договора за такъв тип услуги. „Вече покрай телефонията и интернет, ние консумираме и други услуги за електронно съдържание като абонаменти за различни филми, предавания, книги, игри и пр., което значително разширява спектъра на възможните нарушения. Този пазар е рисков и продължава да бъде такъв”, отбеляза председателят на КЗП и допълни, че целта на Комисията е да улавя все повече нелоялни практики, които са свързани с иновативните методи на комуникация.  \r\nВ отговор на въпроси на слушатели Маргаритов обясни, че потребителят не е длъжен да поднови изтичащия си срочен договор с мобилния оператор за нов период, дори при настоятелни покани от страна на телекома. Договорът се трансформира в безсрочен. Ако при подписването му са предоставени преференциални условия, те ще отпадат, но дори и това е вариант, при положение, че един безсрочен договор винаги може да се прекрати с едномесечно предизвестие, без да се дължи каквото и да било, коментира председателят на КЗП. А междувременно потребителят ще има възможност внимателно да проучи актуалните възможности на пазара и да избере какви услуги, в какъв обем и на кой оператор да ползва. \r\n„Когато говорим за тези търговци, които имат ежедневна комуникация с клиенти посредством обучен персонал, много ми се ще да вярвам, че особено в големите компании, включително телекомуникационните, има изградена стратегия за това. Не да се поставят задачи на акорд – колко днес клиенти трябва да бъдат обслужени, колко от тях трябва да сключат договори, колко да си купят телефони, да си преподпишат договорите и т.н. А да бъдат насочени с комуникацията си с клиентите така, че всъщност хората сами да желаят да си купуват услуги, да търсят новите неща, които се предлагат, без да бъдат въвеждани в заблуждение и без да им бъде спестявана важна информация”, коментира още Маргаритов. \r\nПредседателят на КЗП коментира и отминаващия зимен сезон: „Има успокояване на туристическия пазар, дори в сравнение с минали периоди. Още повече, че наскоро статистическите институции отчетоха ръст на туристите. И превантивните усилия, и засиленият контрол през месеците от декември досега дават своите резултати по посока дисциплиниране на търговците.” Маргаритов увери, че екипите на Комисията ще присъстват активно до самия край на сезона, а и след това. „Част от тези обекти работят целогодишно, започват ваканционните периоди и планинският туризъм е предпочитан при организирането на ученически пътувания”, посочи той и добави, че се прилага различна стратегия в зависимост от това колко интензивна е посещаемостта на съответните курортни комплекси. \r\n„Когато не могат да бъдат оптимизирани общите условия съгласно нашите препоръки, водим колективни искове. Чрез тях защитаваме интересите на всички потребители, които са засегнати от неравноправните клаузи, подписвайки такива договори. Ако тези искове бъдат проведени успешно, потребителите ще имат възможност да търсят обезщетение на базата на съдебните решения”, заяви Маргаритов по повод водените от комисията дела срещу фирми за бързи кредити, които не са отстранили установените от контролния орган нарушения. Преди тегленето на заем потребителите задължително трябва да прочетат внимателно договора с общите условия, да потърсят консултация, ако са затруднени да ги разберат добре, да настояват за т. нар. Стандартен европейски формуляр с най-важните елементи на заема като какво взимат и какво ще трябва да върнат. „Правили сме проверки на принципа на тайния клиент, установявали сме, че не се предоставя този формуляр. Това е административно нарушение, което се санкционира”, обясни Маргаритов. \r\nОтговорностите, които контролните органи в областта на потребителската защита имат, са огромни. И то не само като репресивен апарат, но и като превенция и информационни кампании, които да подпомогнат хората да извършат информиран избор”, каза в заключение председателят на КЗП.", "date": "2018.03.07", "title": "Димитър Маргаритов, Комисия за защита на потребителите: С близо 1/3 по-малко са жалбите в КЗП срещу телекомуникационни продукти"}
{"url": "http://www.focus-news.net/news/2018/03/07/2496882/stara-zagora-tyaloto-na-udushenoto-novorodeno-v-kazanlashko-selo-e-bilo-skrito-v-nerabotesht-hladilnik.html", "text": "Под ръководството на Районна прокуратура-Казанлък се провежда разследване по досъдебно производство за извършено убийство от майка спрямо новородено. На 5 март 2018 г., в 14:52 ч., в Районно управление на МВР на МВР-Казанлък е получен сигнал от лекари от МБАЛ „Д-р Хр. Стамболски“-Казанлък за приета жена след раждане, която не дава обяснение къде е новороденото. Това съобщиха от Апелативна прокуратура-Пловдив. След посещение на място се е установило, че около 14.30 часа в МБАЛ-Казанлък, поради влошени стойности на кръвни показатели е приета 16-годишната П. Л., като при прегледа е установено, че на 1 март 2018 г. в къща в с.С., общ.Казанлък, непълнолетната е родила дете, от мъжки пол. Събраните до момента доказателства сочат, че родилката е умъртвила детето чрез удушаване с ръце. Мъжът, който съжителствал с нея на семейни начала, е сложил новороденото в найлонова торба и го е занесъл в масивна постройка в землището на селото, където го оставил в неработещ хладилник. Извършен е оглед на местопроизшествието, при който в полиетиленова торба е открит трупа на новороденото дете и плацента.  Те са предадени за съдебно-медицинска експертиза в МБАЛ-Стара Загора. \r\nСъгласно заключението на съдебно-медицинската експертиза се касае за новородено дете с вътреутробна възраст от 8 лунарен месец, преживяло след раждането около 10 минути, с признаци на зрялост, които предполагат животоспособност, дори и без специални условия. Причината за смъртта е механична асфиксия – притискане на шията, най-вероятно с ръка, сочат данните от експертизата. Състоянието на трупа отговаря раждането и смъртта да са станали на 1 март 2018 г.\r\nДнес, 7 март 2018 г., спрямо 16-годишната П. Л.  ще бъде повдигнато обвинение за това, че на 1 март 2018 г. е извършено убийство от майка върху рожба във време на раждане или веднага след него - престъпление по чл.120 ал.1 от Наказателния кодекс.\r\nСъгласно чл.120 ал.1 във връзка с чл.63 ал.1 т.4 от Наказателния кодекс, тъй като извършителят на деянието е непълнолетно лице, се предвижда наказание „лишаване от свобода“ до две години.\r\nИзвършени са разпити на свидетели. Изготвена е съдебно-медицинска експертиза, която установила причината за смъртта на новороденото. Активните действия по събиране на доказателства под ръководството на прокурор от Районна прокуратура - Казанлък продължават. Назначена е и комплексна психолого-психиатрична експертиза, при която ще се установи психичното състояние на П.Л. преди и по време на извършване на деянието. Предстоят разпити на свидетели. Срокът за разследване е двумесечен.", "date": "2018.03.07", "title": "Стара Загора: Тялото на удушеното новородено в казанлъшко село е било скрито в неработещ хладилник"}
{"url": "http://www.focus-news.net/news/2018/03/07/2496888/montana-dvizhenieto-po-pat-i-1-belotintsi-sumer-se-osashtestvyava-v-edna-lenta-v-otdelni-uchastatsi-poradi-remontni-deynosti.html", "text": "Движението по път I-1 Белотинци - Сумер се осъществява в една лента в отделни участъци поради ремонтни дейности. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2018.03.07", "title": "Монтана: Движението по път I-1 Белотинци - Сумер се осъществява в една лента в отделни участъци поради ремонтни дейности"}
{"url": "http://www.focus-news.net/news/2018/03/07/2496885/ministar-nikolina-angelkova-otkri-balgarskiya-shtand-na-nay-znachimiya-turisticheski-forum-itb-berlin-stranata-ni-se-predstavya-na-izlozhenieto-za-50-i-pat.html", "text": "Министърът на туризма Николина Ангелкова откри българския щанд на ITB Берлин - най-значимият туристически форум в световен мащаб. Това съобщиха от пресцентъра на министерството. Изложението се провежда от  7 до 11 март, а тази година България се представя на него за 50-и път. Страната е сред най-дългогодишните изложители, отбеляза министър Ангелкова. И допълни, че Германия е водещ пазар за входящ туризъм за България. През 2017 г. германските туристи, пътували у нас са повече от 870 хил. и нарастват с 5,3 на сто спрямо година по-рано. В първия месец на 2018 г. посетителите от Германия са близо 12 хил. като се увеличават със 7,7% в сравнение с януари миналата година. \r\nВ тазгодишното изложение в Берлин България участва с представителен щанд с площ от 400 кв. м. На него освен Министерството на туризма има още 40 съизложители, сред които български общини и представители на бизнеса. Общо през миналата година на ITB Берлин изложителите са били 10 хил. от 180 страни. Посетителите са били 160 хил., от които 100 хил. са професионалистите. Прогнозите са тази година форумът да привлече още по- голям интерес. \r\nОсновен фокус в българското представяне са възможностите за туризъм по Черноморието, както и културно-исторически и балнео- и СПА продукти, които страната предлага.  Това са най-търсените видове туризъм както от професионалистите, така и от масовата публика. Интересна част от промотирането на страната е глаголицата. Гостите на форума ще могат да получат документ с името си изписано на глаголица. През уикенда ще имат възможност да видят и автентични фолклорни танци.", "date": "2018.03.07", "title": "Министър Николина Ангелкова откри българския щанд на най-значимия туристически форум ITB Берлин, страната ни се представя на изложението за 50-и път"}
{"url": "http://www.focus-news.net/news/2018/03/07/2496879/reuters-sastoyanieto-na-otroveniya-bivsh-ofitser-ot-ruskoto-gru-ostava-kritichno.html", "text": "В сряда британската полиция съобщи, че състоянието на отровения в Солзбъри 66-годишен Сергей Скрипал, бивш офицер от руското Главно разузнавателно управление (ГРУ), остава критично, като същевременно призова гражданите, които имат информация за мистериозното му отравяне, да я споделят с правоохранителните органи, предава Reuters.\r\n„Към настоящия момент фокусът е да разберем какво е причинило критичното състояние на тези хора“, уточни Марк Роули, ръководител на лондонското антитерористично звено на полицията, което пое разследването на случая.Агенция \"Фокус\" припомня:\r\nБивш полковник от ГРУ бе хоспитализиран в критично състояние в британския град Солзбъри в неделя, след като е бил подложен на въздействието на неизвестно вещество. \r\nСергей Скрипал, 66-годишен бивш агент от ГРУ, шпионирал за британското разузнаване, и неговата 30-годишна дъщеря, са настанени в реанимация след посещение в търговски център в Солзбъри, където живеят. Полицията подозира, че двойката е отровена с неизвестно вещество.\r\nПричината за отравянето на бившия полковник на руското разузнаване все още не е установена. От полицията уточниха, че нямат основания да третират случая като терористичен акт, макар да подчертаха, че инцидентът все още се разследва. Един от ресторантите в града бе затворен за посетители, докато трае разследването на инцидента със Скрипал – решение, което бе взето като „предпазна мярка“. Въпреки това властите увериха, че не съществува риск за здравето на гражданите. \r\nСергей Скрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев. През 2010 г. като част от обмен на шпиони между САЩ и Русия Скрипал получава убежище във Великобритания. \r\nСлучаят на Скрипал незабавно предизвика асоциации с убийството на бившия офицер от Федералната служба за сигурност на Руската федерация Александър Литвиненко, който почина през 2016 г. след отравяне с радиоактивен полоний 210. Резултатите от проведеното разследване дадоха основания на Лондон да достигне до заключението, че Литвиненко е убит „по указания на Федералната служба за сигурност“ на Руската федерация.Тереза Герова", "date": "2018.03.07", "title": "Reuters: Състоянието на отровения бивш офицер от руското ГРУ остава критично"}
{"url": "http://www.focus-news.net/news/2018/03/07/2496883/afp-es-shte-otgovori-na-stomanenata-tarifa-na-donald-tramp-s-vavezhdaneto-na-vnosni-mita-za-fastacheno-maslo-portokalov-sok-i-barban.html", "text": "Европейският съюз заяви в сряда, че ще се противопостави на американските тарифи за внос на стомана и алуминий, като отговори с въвеждането на вносни мита за продукти от САЩ като фъстъчено масло, портокалов сок и бърбън, предава AFP.\r\n„В списъка са някои видове бърбън, както и други продукти като фъстъчено масло, боровинки, портокалов сок\", поясни еврокомисарят по търговията Сесилия Малмстрем пред репортери, след като Европейската комисия, която се занимава с търговските въпроси за Блока, обсъди тарифите.Тереза Герова", "date": "2018.03.07", "title": "AFP: ЕС ще отговори на „стоманената тарифа“ на Доналд Тръмп с въвеждането на вносни мита за фъстъчено масло, портокалов сок и бърбън"}
{"url": "http://www.focus-news.net/news/2018/03/07/2496893/haskovo-9-firmi-kandidatstvat-po-obyavenata-ot-obshtinata-obshtestvena-porachka-za-izgrazhdaneto-na-naporen-vodoprovod-do-vodoem-ot-30-000-kubichni-metra.html", "text": "9 фирми кандидатстват по обявената от Община Хасково обществена поръчка за изграждането на напорен водопровод от помпена станция „Северна зона“ и помпена станция „Извора“ до водоем от 30 000 кубични метра. Това съобщиха от Общината. Офертите бяха отворени от комисия с председател Андрей Делиев в присъстието на представители на някои от фирмите участници и журналисти. Една от предложените оферти не бе разпечатана. Според комисията върху плика липсва задължителната информация кои са участниците в дружеството по Закона за задълженията и договорите. По този начин комисията не може установи дали не е  в конфликт с някой от участниците.  При отварянето на офертите се попълват декларации, в които членовете на комисията заявяват, че нямат конфликт на интереси с никой от участниците в търга.\r\nПрогнозната стойност за изграждането на водопровода е  651 300 лева. Средствата са част от близо 2 милиона лева отпуснати на община Хасково с постановление на Министерски съвет за изграждане на осем дублиращи кладенци и два водопровода на Хасково.Част от кладенците вече са готови.", "date": "2018.03.07", "title": "Хасково: 9 фирми кандидатстват по обявената от Общината обществена поръчка за изграждането на напорен водопровод до водоем от 30 000 кубични метра"}
{"url": "http://www.focus-news.net/news/2018/03/07/2496894/stopanska-akademiya-svishtov-uchastva-v-organiziranite-ot-mon-informatsionni-dni-na-balgarskoto-visshe-obrazovanie-v-moldova-i-ukrayna.html", "text": "В контекста на Кандидатстудентска кампания 2018 г. и в продължение на идеята на ръководството на Стопанска академия „Димитър А. Ценов”-Свищов за привличане на кандидат-студенти от българската диаспора, представител на свищовското висше училище – д-р Александрина Александрова, взе участие в организирани от Министерството на образованието и науката (МОН) срещи със зрелостници и родители от българските общности в Република Молдова и Украйна (за презентациите, организирани в Република Македония, Република Сърбия, Република Албания и Република Косово, от Стопанска академия е предоставен набор от рекламно-информационни материали). Това съобщиха от Стопанска академия-Свищов. Целта на срещите бе да се промотират възможностите за кандидатстване и обучение в българските висши училища. На проведените в Молдова и Украйна срещи със съдействието на МОН „Информационни дни на българското висше образование” съгласно Постановление № 103 на МС от 31.05.1993 г. за осъществяване на образователна дейност сред българите в чужбина, присъстваха дипломати от българските посолства и консулства в двете страни, екип на МОН, представител на Държавната агенция за българите в чужбина, представители на местните български неправителствени организации, директори на училища, учители, ученици, родители и представители на 3 български висши училища – СА „Д. А. Ценов“ – Свищов, Югозападен университет „Неофит Рилски“ – Благоевград и Великотърновски университет „Св. св. Кирил и Методий“.\r\nПървата от поредиците срещи беше с възпитаниците на Български теоретичен лицей „Васил Левски” - гр. Кишинев. В присъствието на Георги Йовков – съветник, завеждащ култура, печат и образование в посолството на България в Молдова, представители на МОН разясниха основни моменти от процедурата за кандидатстване по Постановлението. Във втората част от състоялото се мероприятие, учениците и техните родители се запознаха с възможностите за обучение, които предлагат българските университети – присъствали на срещата и предоставили рекламно-информационни материали за тази цел. „Презентацията, посветена на Стопанска академия „Д. А. Ценов“ – гр. Свищов беше обект на засилен интерес от страна на присъстващите ученици и родители. Традициите и възможностите за обучение в специалностите в професионалните направления „Икономика“ и „Администрация и управление“, които Стопанска академия развива, наред с предлаганите изгодни социално-битови условия, бяха сред най-дискутираните теми”, сподели д-р Александрина Александрова .\r\nВтората от поредиците срещи се проведе в гр. Тараклия – градът с най-голяма концентрация на българи в Република Молдова. В лицей „Иван Вазов”, д-р Александрова се срещна с дванадесетокласници от четирите местни гимназии. На срещата-презентация, те проявиха любопитство относно възможността да се обучават в свищовското висше училище, портфолиото от специалности и условията за учене и живот. Събитието в град Тараклия получи широк медиен отзвук в местните печатни медии и телевизия. \r\nТретата от поредицата срещи се проведе в град Болград, Украйна. В актовата зала на Болградска гимназия „Г. С. Раковски” присъстваха зрелостниците от всички дванадесети класове в училището, дванадесетокласници от други гимназии в града, родители и представители на българските дружества и неделни училища в областта. Стопанска академия бе сред най-интересните за присъстващите на събитието университети, още повече че спомена от проведената първа по рода си кандидатстудентска кампания от представители на СА „Д. А. Ценов“ – Свищов, през месец май 2017 година, е актуален. Състоялите се срещи бяха изключително полезни и с особена значимост за представителите на българската общност, поради възможността на място да разговарят, получат информация и консултация относно образователния продукт, който Стопанска академия „Д. А. Ценов“ – гр. Свищов предлага на своите възпитаници.\r\nПроведената визита в Република Молдова и Украйна потвърди тенденцията от последните няколко години за завишен интерес от страна на младите хора от тези страни към обучението във висши училища в Република България. За Стопанска академия, очакваните ползи от участието в „Информационни дни на българското висше образование” са в посока максимално запълване на предназначените места за студенти, приети по ПМС №103/1993 г. и ПМС №228/1997 г. за учебната 2018-2019 г. и затвърждаване репутацията й на водещо икономическо висше училище в България.", "date": "2018.03.07", "title": "Стопанска академия-Свищов участва в организираните от МОН „Информационни дни на българското висше образование” в Молдова и Украйна"}
{"url": "http://www.focus-news.net/news/2018/03/07/2496892/afp-arestuvan-v-polsha-marokonets-se-okaza-svarzan-s-teroristichniya-atentat-ot-2015-godina-v-parizh.html", "text": "Марокански гражданин, информатор на Абделхамид Абаауд, предполагаемия ръководител на терористичните атентати в Париж от 2015 г., е арестуван в Полша през 2016 г. и вече срещу него са повдигнати обвинения за членство в „Ислямска държава“, предава AFP.\r\n„По време на разследването бе установено, че обвиняемият Мурад Т. в периода от декември 2014 г. до септември 2016 г. е бил член на въоръжена организирана престъпна група - международната терористична организация „Ислямска държава\", съобщиха в сряда от Прокуратурата на Полша.\r\nСпоред полските медии Мурад Т. е арестуван преди осемнадесет месеца. Ако бъде признат за виновен, той ще бъде изправен пред лишаване от свобода между шест месеца и 11 г. Тереза Герова", "date": "2018.03.07", "title": "AFP: Арестуван в Полша мароконец се оказа свързан с терористичния атентат от 2015 година в Париж"}
{"url": "http://www.focus-news.net/news/2018/03/07/2496891/emirat-na-katar-sheyh-tamim-bin-hamad-al-tani-shte-bade-na-darzhavno-poseshtenie-v-balgariya.html", "text": "На 8 март, четвъртък, емирът на Държавата Катар Шейх Тамим бин Хамад Ал-Тани ще бъде на първото си държавно посещение в България по покана на президента Румен Радев. Това съобщиха от прессекретариата на държавния глава.\r\nПерспективите за последващо развитие на двустранните отношения между Република България и Държавата Катар и задълбочаването на връзките между инвестиционните, бизнес и академичните среди на двете държави, ще бъдат сред акцентите в разговора на двамата държавни глави. На срещата на „Дондуков“ 2 се очаква да бъдат обсъдени и бъдещи партньорства в областите на икономиката, енергетиката, селското стопанство, транспорта, търговията и туризма. \r\nЦеремонията по официалното посрещане на Шейх Тамим бин Хамад Ал-Тани ще се състои от 10.00 часа пред сградата на президентската институция на „Дондуков“ 2. \r\nДвамата държавни глави ще проведат среща „на четири очи“ на „Дондуков“ 2 от 10.10 часа, след което ще се проведат пленарните разговори на официалните делегации на Република България и Държавата Катар. \r\nВ рамките на посещението на Шейх Тамим бин Хамад Ал-Тани ще се проведе Българо-катарски бизнес-форум с участието на над 60 представители на компании от Държавата Катар.  \r\nВ програмата на държавното посещение е предвидено да бъдат подписани редица документи за двустранно сътрудничество в областта на предприемачеството, образованието и науката, енергетиката, младежта и спорта.   \r\nПо време на визитата си в България Шейх Тамим бин Хамад Ал-Тани ще разговаря и с министър-председателя Бойко Борисов.", "date": "2018.03.07", "title": "Емирът на Катар Шейх Тамим бин Хамад Ал-Тани ще бъде на държавно посещение в България"}
{"url": "http://www.focus-news.net/news/2018/03/07/2496887/yok-na-istanbulskata-konventsiya-zasega-obzor.html", "text": "На заседание на Министерски съвет, правителството отмени решението, с което в началото на 2018 г. прие Конвенцията на Съвета на Европа за превенция и борба с насилието над жени и домашното насилие. Текстът на Конвенцията се изтегля и от Народното събрание, където е внесен за ратификация.Министър-председателят Бойко Борисов уточни, че след внасянето на документа за ратификация в Народното събрание са последвали много тежки реакции и отмяната се прави както за да се успокои обществото, така и заради негативните реакции на коалиционните партньори, православието и мюфтийството. „Ние сме правителство, избрано от народа, и трябва да се съобразим с това, което той иска. Като се произнесе Конституционният съд, ще можем спокойно да водим дебати и в спокойна политическа и обществена атмосфера да се претегли всичко, което е \"За\" и \"Против\". Но с този акт ние считаме, че ще приключи тази тема, по която несправедливо бяхме обвиняеми“, каза още премиерът Борисов.Министърът на правосъдието Цецка Цачева обясни, че са подготвени изменения в Наказателния кодекс и в Закона за домашното насилие и има готовност те да бъдат внесени в Народното събрание. „Нека да изчакаме решението на Конституционния съд, след което в зависимост от неговия отговор, според мен ще е нужно да бъдат извършени изменения и допълнения в сега действащи закони във връзка с превенцията и с противодействието на насилието над жени, в това число и домашното насилие“, каза още министър Цачева. Тя посочи, че измененията ще бъдат в две групи, като едното е свързано с Наказателния кодекс, а другото – със Закона за домашното насилие. По думите ѝ има готовност в момента, в който бъде постановено конституционно решение, тези изменения да бъдат внесени през Министерски съвет в Народното събрание.\r\nПаралелно в Народното събрание депутатите дебатираха по предложението на БСП за произвеждане на национален референдум за ратифицирането на Истанбулската конвенция с въпрос: „Против ли сте Народното събрание на Република България да ратифицира така наречената Истанбулска конвенция от 11.05.2011 г.?\". \r\nПо време на обсъждането тонът в пленарна зала се изостри.Лидерът на БСП Корнелия Нинова се обърна към ГЕРБ и заяви: „Когато народът веднъж се произнесе с „не“ на Истанбулската конвенция, този въпрос се затваря завинаги и вие не можете да го внасяте отново и отново. От това искате да избягате. Без референдум ще я внесете отново, когато се постигне консенсус по тази тема. От името на БСП за България“ ви информирам, че консенсус и съгласие от наша страна по тази тема няма да получите при никакви условия“. Нинова поясни, че ГЕРБ не са съществували, когато БСП подаде документите на България за ЕС. По думите й през всички години от БСП са отстоявали европейската политика. „Внушението, че сме против Европа няма да приемем никога“, каза Нинова и допълни, че големият шанс на България да бъде европредседател на Съвета на ЕС е опропастен. „Вие опропастявате европейската перспектива на България, защото откакто е започнало председателството и Европа, и България се занимават само със скандалите, генерирани от ГЕРБ и Патриотите“, уточни тя.Председателя на ПГ на ГЕРБ Цветан Цветанов заяви, че БСП никога няма да бъде политическа сила с ясна визия и последователни действия. „Хубаво е, че БСП повдигнаха отново темата за Истанбулската конвенция, защото българското общество е свидетел на това двойно лице и двойни стандарти, които прилага БСП. Много е лесно да се заиграем със страховете на хората. Много лесно е да видите къде е вълната и да се закачите. В това отношение сте номер едно”, коментира Цветанов. \r\nПо време на разискването от ДПС обявиха, че няма да подкрепят предложението на БСП за референдум за Истанбулската конвенция. Народният представител от ПГ на ДПС Хамид Хамид коментира: „Тръгнали сте, колеги, с топ на лов за яребици. Не всичко подлежи на референдум. Не виждаме да се налага провеждане на референдум“. Славчо Атанасов от „Обединени патриоти“ коментира, че от БСП са постигнали определен обществен отзвук, но в момента пресоляват нещата и в един момент те ще се обърнат срещу тях.\r\nСлед близо двучасов оспорван дебат със 67 гласа „за”, 121 – „против” и 23 – „Въздържал се” парламентът отхвърли предложението на „БСП за България” за провеждане на национален референдум с въпрос „Против ли сте Народното събрание на Република България да ратифицира така наречената Истанбулска конвенция от 11.05.2011 г.?\".", "date": "2018.03.07", "title": "„Йок“ на Истанбулската конвенция, засега (ОБЗОР)"}
{"url": "http://www.focus-news.net/news/2018/03/07/2496895/darzhavnata-informatsionna-agentsiya-na-sarbiya-e-podlozhena-na-seriya-hakerski-ataki.html", "text": "От вторник насам държавната информационна агенция на Сърбия Tanjug е подложена на интензивни хакерски атаки, извършвани от над 50 различни IP-адреса. Това се казва в съобщение, публикувано на страницата на агенцията. \r\nАтаките са насочени към „разбиването“ на информационната система на агенцията чрез уебсайта й и към възпрепятстването й да предоставя услуги на медии и други клиенти, става ясно от разпространения текст.Тереза Герова", "date": "2018.03.07", "title": "Държавната информационна агенция на Сърбия е подложена на серия хакерски атаки"}
{"url": "http://www.focus-news.net/news/2018/03/07/2496881/mariya-zaharova-zapadnite-medii-izpolzvat-sluchaya-sas-sergey-skripal-za-antiruska-kampaniya.html", "text": "Случаят с бившия офицер от Главно управление на разузнаването (ГРУ) Сергей Скрипал е използван от западните медии за „антируска кампания“. Това заяви говорителят на Министерството на външните работи на Руската федерация Мария Захарова, като поясни, че от Лондон не са отправени никакви предложения за разследването на предполагаемото отравяне, предава TACC.\r\n„Още преди изясняването на ситуацията се тиражира традиционната спекулация.", "date": "2018.03.07", "title": "Мария Захарова: Западните медии използват случая със Сергей Скрипал за антируска кампания"}
{"url": "http://www.focus-news.net/news/2018/03/07/2496899/vidin-kmetat-ognyan-tsenkov-izdade-zapoved-za-predpriemane-na-merki-po-povod-ochakvanoto-povishavane-nivata-na-vodnite-baseyni.html", "text": "Във връзка с усиленото снеготопене и хидрометеорологичната прогноза за валежи от дъжд и очакваното повишаване нивата на водните басейни, кметът на Община Видин Огнян Ценков издаде заповед, с която се предприемат мерки за предотвратяване на кризисни ситуации. В нея е указано кметовете и кметските наместници на населените места на територията на Общината да организират наблюдение на водните нива и състоянието на всички хидротехнически съоръжения, на критичните участъци от речните легла, заливните зони в землищата и състоянието на пътищата. Това съобщиха от пресцентъра на Община Видин. Ще се проведат инструктажи на групите за наблюдение, като се уточнят всички конкретни стъпки за действие. Където няма налични групи, ще бъдат сформирани от кметовете по места и изготвят списъци с имена и телефони за връзка. За всяка възникнала кризисна ситуация ще се уведомява дежурния на общинския съвет по сигурност или служителя по сигурността на информацията в Община Видин, с оглед своевременното въвеждане на Общинския план за защита при бедствия. Според заповедта, при наличие на извънредна ситуация, създаваща непосредствена заплаха за населението, инфраструктурата и околната среда при повишаване на оттока в речните корита, незабавно ще се докладва в оперативния център на Регионална дирекция „Пожарна безопасност и защита на населението“ – Видин.\r\nСлед студеното време и обилен снеговалеж в началото на месеца, обстановката на територията на Община Видин се нормализира. Всички пътища към населените места са почистени и проходими. Продължава поетапното събиране и извозване на твърдите битови отпадъци от контейнерите както в град Видин, така и в селищата от Общината. Своевременно се реагира на сигнали на граждани за възникнали проблеми в жилищните квартали.", "date": "2018.03.07", "title": "Видин: Кметът Огнян Ценков издаде заповед за предприемане на мерки по повод очакваното повишаване нивата на водните басейни"}
{"url": "http://www.focus-news.net/news/2018/03/07/2496901/shumen-okrazhniyat-sad-postanovi-uslovna-prisada-za-50-godishna-zhena-ot-novi-pazar-izbegnala-plashtane-na-danatsi-za-blizo-11-000-leva.html", "text": "Състав на Окръжен съд-Шумен с председател Нели Батанова приключи разглеждането на наказателно дело – НОХД № 44/2018г. само в едно съдебно заседание и постанови осъдителна присъда. Това съобщиха от съда. Делото бе внесено в съда в началото на февруари 2018 г. с обвинителен акт, според който Назмия Ниази Хасан, на 50 години, от гр. Нови пазар, в качеството на физическо лице избегнала установяването и плащането на данъчни задължения в големи размери – общо 10 912.16 лв, като не подавала годишни данъчни декларации за периода от 2007 г. до 2011 г. по ЗДДФЛ включително. В обстоятелствената част на обвинителния акт се сочи, че източниците на недекларираните доходи, които са в размер на 50 713.86 евро с левова равностойност 99 187.71 лв са преводи, които подсъдимата е получила през инкриминирания период от различни офиси на фирми, работещи със системата „Уестърн Юнион“. \r\nДелото протече по реда на съкратеното съдебно следствие по чл.371, т.2 от НПК, като подсъдимата призна изцяло фактите, изложени в обстоятелствената част на обвинителния акт и даде съгласие да не се събират доказателства за тези факти.\r\nСъдия Нели Батанова обяви присъдата на съдебния състав, с която призна подсъдимата за виновна, в извършването на гореописаното деяние, което се квалифицира като престъпление по чл.255, ал.1, т.1 от НК във вр. с чл.26, ал.1 от НК и след редукция по чл.58а от НК и наложи наказания 2 години „Лишаване от свобода“ и „Глоба“ в размер на 1000 лева. На основание чл.66, ал.1 от НК отложи изтърпяването на така определеното наказание „Лишаване от свобода“ за срок от 3 години.\r\nПодсъдимата е осъдена да заплати и разноските по делото, които възлизат на 446 лева. Присъдата подлежи на обжалване и протестиране пред Апелативен съд-Варна.", "date": "2018.03.07", "title": "Шумен: Окръжният съд постанови условна присъда за 50-годишна жена от Нови пазар, избегнала плащане на данъци за близо 11 000 лева"}
{"url": "http://www.focus-news.net/news/2018/03/07/2496900/donka-shtilyanova-obshtina-plovdiv-kampaniyata-za-zdravoslovno-hranene-i-sport-da-sme-zdravi-tazi-godina-vklyuchva-razvitieto-na-senzorikata.html", "text": "Кампанията за здравословно хранене и спорт „Да сме здрави“ тази година включва развитието на сензориката, един от принципите на Монтесори педагогиката. Това каза по време на официалното откриване на кампанията в ДГ „Чайка“ в Пловдив началникът на отдел „Образование“ в Общината Донка Щилянова, предаде репортер на Радио „Фокус“ – Пловдив. „Под формата на забавни и подвижни игри децата се запознават със здравословния начин на хранене, който е изключително важен в тяхната възраст, когато е налице затлъстяване при децата и възрастта, в която се изгражда детския организъм и е много важно храненето да е здравословно“, коментира Донка Щилянова. \r\n\"Добрата новина е, че все повече деца започват да се хранят здравословно\", каза Нели Игнатова, медицинска сестра в ДГ „Чайка“. „Наблягаме на плодовете и на зеленчуците, както и на зърнените храни. Прави впечатление, че много пъти от нещата, които се предлагат тук за децата може да е нещо, което е непознато, но впоследствие свикват с вкусовите качества. Определено им харесват, защото явно и във вкъщи се набляга на това. Прави ни впечатление, че нещата не са им непознати, все повече в домовете на децата се коментира и от родителите за всички тези полезни храни и децата наистина са запознати. Плодовете и зеленчуците задължително ги включваме в менюто и това много се харесва на децата. Самите те дори споменават понякога за някои плодове, които са опитвали някъде другаде, дори и тук да не сме ги давали. Здравната култура и на родителите също е много голяма, самите те се интересуват“, посочи Нели Игнатова. По думите й в менюто на децата в детската градина присъства кисело мляко, риба, здравословни гарнитури, яйца, банани и цитрусови плодове, а солта е ограничена до минимум. „Кухнята ни е традиционна, съобразена с Рецептурника за детските градини. Сутрешните закуски са солени, а следобедните-сладки“, каза Нели Игнатова.\r\nКампанията за здравословно хранене и спорт „Да сме здрави“   се провежда за осма поредна година в детските градини в Пловдив и целта й е чрез развлекателни игри децата да се запознават с основните групи храни – зърнени, зеленчуци, плодове, мазнини, месни и млечни, както и с нуждата от разнообразния им и балансиран прием. Кампанията е безплатна за децата и е част от образователната политика на Община Пловдив. В следващите три месеца тя ще обхване децата на възраст от пет до шест години в общо 60 общински детски заведения на територията на град Пловдив. На събитието присъстваха Николай Чунчуков, кмет на район „Източен“, който даде официално старт на образователната кампания и експерти .\r\nВесела КРЪСТЕВА", "date": "2018.03.07", "title": "Донка Щилянова, Община Пловдив: Кампанията за здравословно хранене и спорт „Да сме здрави“ тази година включва развитието на сензориката"}
{"url": "http://www.focus-news.net/news/2018/03/07/2496897/na-balgaro-gratskata-granitsa-trafikat-e-normalen-na-vsichki-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщиха за Радио „Фокус“ – Пирин от ГКПП „Кулата“.\r\nЛора КАЛЧЕВА", "date": "2018.03.07", "title": "На българо-гръцката граница трафикът е нормален на всички контролно-пропускателни пунктове"}
{"url": "http://www.focus-news.net/news/2018/03/07/2496896/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.03.07", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/07/2496903/varhovniyat-kasatsionen-sad-potvardi-nakazanieto-ot-2-godini-i-8-mesetsa-zatvor-na-obvinyaem-za-prichinyavane-na-smartta-na-peshehodets-pri-paten-intsident.html", "text": "Върховният касационен съд остави  в сила решение на Апелативен съд – Пловдив, потвърждаващо присъдата на Окръжен съд – Пловдив, с която  Асен Г. е осъден на 2 години и 8 месеца затвор при общ режим. Това съобщиха от Съдебна палата-Пловдив.\r\nС присъда от 3 юли 2017 г. Окръжен съд – Пловдив  призна Асен Г. за виновен в това, че на 13 април 2017 г. в гр. Пловдив на бул. „Шести септември“ при управляване на моторно превозно средство – лек автомобил марка „Тойота“ модел „РАВ4“, е нарушил правилата за движение по пътищата, като е причинил по непредпазливост смъртта на Б. К. и е избягал от местопроизшествието, а деянието е извършено на пешеходна пътека, поради което на основание чл. 343 ал.3 б. „б“ пр.1, вр. ал.1 б. „в“ вр. чл. 342 ал.1 от НК, вр. с чл. 373 ал.2 от НПК, вр. с чл. 58а, ал.1 вр. с чл. 54 от НК го осъжда на 2 години и 8 месеца затвор при първоначален общ режим.\r\nНа основание чл. 343 г от НК Окръжен съд – Пловдив наложи на подсъдимия Асен Г. и наказанието „лишаване от право да управлява МПС“ за срок от 5 години.\r\nДелото бе разгледано по реда на съкратеното съдебно следствие – глава XXVII, чл. 371, т.2 от НПК, след като подсъдимият призна изцяло фактите, изложени в обстоятелствената част на обвинителния акт, като се съгласи да не се събират доказателства за тези факти.", "date": "2018.03.07", "title": "Върховният касационен съд потвърди наказанието от  2 години и 8 месеца затвор на обвиняем за причиняване на смъртта на пешеходец при пътен инцидент"}
{"url": "http://www.focus-news.net/news/2018/03/07/2496902/sport-bufon-presledva-50-a-suha-mrezha.html", "text": "Вратарят на Ювентус Джанлуиджи Буфон ще се опита да запише изключително постижение тази вечер. 40-годишният ветеран преследва 50-а суха мрежа в кариерата си в Шампионската лига. Буфон е много близо до рекорда на испанеца Икер Касияс, който държи постижението за най-много мачове без допуснат гол във вратата си в турнира на богатите. Дългогодишният страж на Реал Мадрид, който в момента играе в Порто, има 55 сухи мрежи (50 за лос бланкос и 5 за драконите). Късно снощи Икер и съотборниците му гостуваха на Ливърпул на \"Анфилд\", а първата среща между Ювентус и Тотнъм приключи без победител -2:2.", "date": "2018.03.07", "title": "Спорт: Буфон преследва 50-а суха мрежа"}
{"url": "http://www.focus-news.net/news/2018/03/07/2496905/pravitelstvoto-razporedi-50-otchisleniya-ot-pechalbata-na-darzhavnite-predpriyatiya-i-targovskite-druzhestva-v-kapitala-za-finansovata-2017-g-da-badat-vneseni-v-polza-na-darzhavata.html", "text": "Министерският съвет прие Разпореждане за установяване и внасяне в полза на държавата на отчисления от печалбата от държавни предприятия и търговски дружества с държавно участие в капитала за финансовата 2017 година. Това съобщиха от правителствената информационна служба. \r\nВ съответствие със заложените параметри в Закона за държавния бюджет на Република България за 2018 г. процентът на отчисления от печалбата е 50 на сто. При разпределяне на печалбата се спазват приложимите нормативни разпоредби за съответния вид дружества. От обхвата на разпореждането са изключени лечебните заведения за болнична помощ, като се отчита тяхната специфика и изключителната им зависимост от ограничен брой източници на финансиране. Извън обхвата на разпореждането са и дружествата от отрасъл „Водоснабдяване и канализация“ поради изпълнение на предварителни условия във водния сектор за усвояване на средствата от европейските фондове за програмния период 2014 – 2020 година. \r\nСрокът за внасяне на отчисленията и дивидентите за държавата е 31 май 2018 г., а 15 юли 2018 г. – за дружествата, които съставят годишен финансов отчет съгласно чл. 31, ал. 1 от Закона за счетоводството. \r\nС Разпореждането се осигуряват условия за изпълнение на приходната част на държавния бюджет за 2018 г. в частта на неданъчните приходи от дивиденти.", "date": "2018.03.07", "title": "Правителството разпореди 50% отчисления от печалбата на държавните предприятия и търговските дружества в капитала за финансовата 2017 г. да бъдат внесени в полза на държавата"}
{"url": "http://www.focus-news.net/news/2018/03/07/2496907/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "Днешното издание на предаването „Симитли – минало, настояще и бъдеще“ по Радио „Фокус“ – Пирин ще разделим на две части. В първата от тях ще говорим за честванията по повод 140-годишнина от Освобождението на България, които се проведоха в Симитли на 2 и 3 март. По темата ще имате възможността да чуете интервюто ни с кметът Апостол Апостолов за смисъла, значението и символиката на тази важна за всички българи дата. Във втория половин час от днешното издание, точно в навечерието на 8-ми март – Международният ден на майката и жената пък предстои да Ви срещнем с Василка Данжурска, която от години живее в село Крупник и се занимава с шиенето на традиционни български носии.\r\nВ края на предаването по традиция ще направим и обзор на по-важните новини за Община Симитли от последните 7 дни.", "date": "2018.03.07", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/03/07/2496908/a1-on-makedoniya-unitsef-preduprezhdava-do-2041-godina-naselenieto-na-sarbiya-shte-namalee-s-23-protsenta.html", "text": "От 2011 до 2016 г. броят на децата в Сърбия е намалял с почти 40 000, а до 2041 г. общият брой на населението на западната ни съседка ще намалее до 5,5 милиона, което е спад с 23% спрямо данните от преброяването на населението през 2011 година. Това предупреди директорът на УНИЦЕФ за балканската страна Майк Сент Лот по време на бизнес форум в курорта Копаоник, предава скопският телевизионен канал A1 On.\r\nСъгласно думите му, в разглеждания период работната сила в Сърбия ще  намалее с 21%. Майк Сент Лот припомни, че през последните години Сърбия се сблъсква с негативни демографски тенденции. Тереза Герова", "date": "2018.03.07", "title": "A1 On (Македония): УНИЦЕФ предупреждава: До 2041 година населението на Сърбия ще намалее с 23 процента"}
{"url": "http://www.focus-news.net/news/2018/03/07/2496889/afp-targovskite-raznoglasiya-s-obedinenoto-kralstvo-sa-neizbezhni-sled-brekzit-preduprediha-ot-bryuksel.html", "text": "Великобритания трябва да очаква „разногласия“ в търговските отношения с Европейския съюз след Брекзит, въпреки призивите за широкообхватна сделка. Това се казва в проектостановище за преговори, изготвено от председателя на Европейския съвет Доналд Туск.\r\n„Да бъдеш извън митническия съюз и единния пазар неизбежно ще доведе до разногласия\", се казва в документа, представен пред агенцията. Предстои той да бъде одобрен от 27 държави-членки на Общността.Тереза Герова", "date": "2018.03.07", "title": "AFP: Търговските „разногласия“ с Обединеното кралство са неизбежни след Брекзит, предупредиха от Брюксел"}
{"url": "http://www.focus-news.net/news/2018/03/07/2496906/premierat-boyko-borisov-shte-se-sreshtne-s-emira-na-darzhavata-katar-sheyh-tamim-bin-hamad-al-tani-na-8-mart.html", "text": "Министър-председателят Бойко Борисов ще се срещне с емира на държавата Катар Шейх Тамим бин Хамад Ал-Тани на 8 март. Това съобщиха от правителствената информационна служба. \r\nДвамата ще обсъдят задълбочаване на двустранното сътрудничество в широк спектър от области, както и възможностите за съвместни проекти и насърчаването на връзките между инвестиционните, бизнес и академични среди в двете страни.\r\nПри посещението на Шейх Тамим бин Хамад Ал-Тани ще бъдат подписани и три меморандума в областта на енергетиката, младежта и спорта и образованието в Министерския съвет.", "date": "2018.03.07", "title": "Премиерът Бойко Борисов ще се срещне с емира на държавата Катар Шейх Тамим бин Хамад Ал-Тани на 8 март"}
{"url": "http://www.focus-news.net/news/2018/03/07/2496904/tass-iztochnik-saobshtava-za-shestima-zaginali-pri-katastrofata-na-helikopter-na-ruskite-granichni-sluzhbi.html", "text": "Шестима души са загинали при катастрофата на хеликоптер Ми-8 на граничните служби на Руската федерация, предава TACC, като се позовава на информация от източник от властовите структури на Чечения, където се случи инцидентът.\r\n„По предварителни данни в резултат на катастрофа на хеликоптер Ми-8 на граничните служби на Руската федерация е пострадал един човек, двама са загинали, а съдбата на четирима други се изяснява“, поясни по-рано днес източник от регионалните аварийни служби.\r\nИнцидентът се е случил в непосредствена близост до границата с Грузия, допълва източникът на агенцията.Тереза Герова", "date": "2018.03.07", "title": "ТАСС: Източник съобщава за шестима загинали при катастрофата на хеликоптер на руските гранични служби"}
{"url": "http://www.focus-news.net/news/2018/03/07/2496909/gl-prokuror-sotir-tsatsarov-925-litsa-sa-s-neprivedeno-izpalnenie-na-nakazanie-lishavane-ot-svoboda.html", "text": "925 лица са с неприведено изпълнение на наказание \"лишаване от свобода\".  Това каза главният прокурор Сотир Цацаров по време на заседанието на Правна комисия в Народното събрание, предаде репортер на Агенция „Фокус“. „В тези цифри се включват и 3 лица, за които не е приведено изпълнение на наказание \"доживотен затвор\". При проверка 24 лица бяха издирени, задържани и приведени в съответните места за лишаване от свобода. В общия брой лица 925 – 62 са с чуждо гражданство\", допълни Цацаров. Той уточни, че 557 души са с извадена европейска заповед за арест. По думите му относителният дял на укриващите се в чужбина е 700 осъдени лица. Цацаров посочи, че е бил създаден електронен регистър на осъдените лица с неприведени изпълнения на наказанията. \"Целта е регистърът да бъде използван от прокуратурата и от органите на МВР\", заяви Цацаров.  \r\nДеница КИТАНОВА", "date": "2018.03.07", "title": "Гл. прокурор Сотир Цацаров: 925 лица са с неприведено изпълнение на наказание \"лишаване от свобода\""}
{"url": "http://www.focus-news.net/news/2018/03/07/2496910/sofiya-prodalzhava-nablyudenieto-na-nivata-na-rekite-i-obshtinskite-yazoviri.html", "text": "Превенцията при различни кризи при природни бедствия и сигурността е ключова тема за всяко населено място. Това каза кметът на София Йорданка Фандъкова в рамките на Двадесет и петото изложение \"Секюрити експо\" в присъствието зам.-министъра на вътрешните работи Балабанов, комисар Николов, съобщиха от пресцентъра на Столична община. \r\nСтолична община създава иновации в сферата на превенцията. София сформира аварийно-спасително звено, в което в момента работят 34 души и е първата община с доброволно формирование, в което влизат 67 души. \r\nЕкипите на дирекция \"Аварийна помощ и превенция\" са винаги първи на място и оказват помощ. Те се отзовават при сигнали на граждани при различни бедствия, аварии и усложнени метеорологични и пътни условия (обилен снеговалеж, обилни валежи и др.). Дирекцията извършва и превантивна работа чрез следене на нивата на реките на територията на Столична община, наблюдава системата за превенция на горски пожари, която е изградена на територията на Столична община, както и различни други дейности, насочени към недопускане на инциденти. \r\nОт началото на годината до сега екипите на \"Аварийна помощ и превенция\" са получили и обработили 700 сигнали при усложнени метеорологични условия, като само през последните дни във връзка със снеготопенето са се отзовали на 68 сигнала. \r\nЕкипите извършват наблюдение на нивата на реките, общинските язовири, критични места и водостоците на Южната дъга на Околовръстен път. Със повишението на температурите и снеготопенето кметът Фандъкова възложи да има осигурено наблюдение на водните нива. Работата продължава. Кметовете на райони имат задача да осигурят наблюдение и да контролират дейностите. Към момента има нормална проводимост на речните корита. Продължава наблюдението на водните нива и контролираното изпускане на язовирите \"Иваняне\", \"Мърчаево\", \"Суходол\" и \"Мрамор\". \r\nПо думите на кмета Фандъкова много е важно при реакцията при различни кризи взаимодействието между различните институции Столична община, Министерство на вътрешните работи чрез Главна дирекция и Столичната пожарна, както и СДВР. \r\nВ навечерието на Българското председателство на Съвета на ЕС през 2018 г. на територията на Столична община беше въведена в експлоатация иновативна система за видеомониторинг на определени зони в града. Системата е основана на иновативна технология за управление.", "date": "2018.03.07", "title": "София: Продължава наблюдението на нивата на реките и общинските язовири"}
{"url": "http://www.focus-news.net/news/2018/03/07/2496914/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с Христина Пипонкова, директор на Центъра за пълнолетни лица с деменция в село Дъбравите. С нея ще коментираме какъв е капацитетът на центъра, какви грижи се полагат за хората, настанени там и какви възможности имат те да виждат своите близки. \r\nВ предаването ще отделим минути и за работата на читалището в село Голямо Белово. С неговия председател Ана Кехайова ще разговаряме за съхраняването на местните обичаи и традиции. \r\nВъв втората част на предаването „Белово – градът на трита планини“ ще чуете повече за историята на музейното дело в града, тъй като през тази година се навършват 90 години от формирането на първата музейна сбирка в Белово. Повече за човека, който има заслугата за това ще ни разкаже Севдалина Попова, старши специалист „Музейно дело“ в Община Белово. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.03.07", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/03/07/2496916/kanal-5-makedoniya-norvegiya-udvoyava-finansovata-pomosht-za-zapadnite-balkani.html", "text": "Норвежкият външен министър Ине Ериксен Сорейде обяви, че Осло планира да удвои финансовата помощ за страните от Западните Балкани, предава скопският телевизионен канал „Канал 5“, като припомня, че миналата година скандинавската държава задели за страните от региона 175 млн. крони (около 18 млн. евро). \r\nПрез настоящата година ще бъде отпусната помощ в размер на 319 млн. крони (около 33 млн. евро). Средствата ще бъдат използвани за увеличаване на помощта за насърчаване на стабилността, демокрацията и развитието в региона. Помощта е достъпна за Македония, Албания, Босна и Херцеговина, Черна гора, Косово и Сърбия.\r\n„Страните от Западните Балкани трябва да приложат обширни реформи, за да гарантират демокрацията, да укрепят върховенството на закона, да създадат нови работни места и да постигнат икономически и социален напредък. В момента те са сред най-бедните страни в Европа, а в някои младежката безработицата достига до 60%. От жизненоважно значение е държавите да успеят в усилията си да възобновят развитието, сътрудничеството и сигурността в Европа. Това ще бъде в интерес на Норвегия и на Европа като цяло“, обясни първият дипломат на Осло. \r\nТя добави, че норвежката помощ е предназначена за подобряване на сътрудничеството и помирението в региона, за насърчаване на икономическия растеж и откриването на нови работни места, борбата с корупцията, защитата на малцинставата и укрепване на гражданското общество. Приоритетите варират в отделните държави и в зависимост от техните нужди. \r\nЧаст от средствата ще бъдат отпуснати за програми, които ще бъдат финансирани от други донори, включително от ЕС.Тереза Герова", "date": "2018.03.07", "title": "„Канал 5“ (Македония): Норвегия удвоява финансовата помощ за Западните Балкани"}
{"url": "http://www.focus-news.net/news/2018/03/07/2496911/rusofili-i-rusofobi-sred-patriotite-obzor.html", "text": "Посещението на руския патриарх Кирил в България стана причина за разногласие в коалицията „Обединени патриоти”. Поводът - пред журналисти след края на визитата си патриарх Кирил изрази недоволството си от споменаването на воините от други народи, загинали за Освобождението на България и последвало интервю на вицепремиера и лидер на НФСБ Валери Симеонов, в което заяви: „Патриарх Кирил трябва да е ясно на хората какъв е - той не е слязъл от небесата. Той не е слязъл от рая и не е пратеник на Господ Бог, нито на Иисус Христос. Патриарх Кирил е известен като \"цигарения митрополит\" на Русия. От 96-та година той има 14 млрд. долара от внос на безакцизни цигари. Тоя хитрец е внесъл безакцизни цигари и 4 млрд. вино за нуждите на църквата - пак безакцизно. Тоя същият има частен самолет, има вила в Швейцария, на тоя часовникът му е 30 000 и тоя същият да има наглостта да раздава правосъдие пред българския президент?! Недопустимо е духовно лице, когато се споменават жертвите в сраженията, той да им вади костите и да ги изхвърля от историята. Това не е източноправославен духовник. Това е агент Михайлов от съветското КГБ - доказано. Второразрядно съветско ченге да дойде да ми казва кое е истина и кое не, няма как да стане“.\r\nОт Парламентарната група на „Обединени патриоти” разпространиха в кулоарите на парламента позиция, в която се посочва, че групата се разграничава от казаното от Валери Симеонов и определя думите му като „груби и недопустими нападки”. \r\n„Считаме, че е недопустим подобен език към Негово светейшество патриарха на Руската православна църква Кирил, който беше приет официално от премиера на Българи Бойко Борисов, президента Румен Радев и отслужи заедно с българския патриарх Неофит празнична литургия по случай 140 г. от Освобождението на България от турско робство”, се посочваше още в позицията, която завършва с призив към вицепремиера Симеонов да поднесе своите извинения. \r\nПозицията веднага предизвика множество коментари. Заместник-председателят на ПГ на „Обединени патриоти” Валентин Касабов, който е и заместник-председател на НФСБ, коментира: „Това са глупости. Който ги е писал – това са безумни неща”. Той подкрепи вицепремиера Симеонов за казаното от него и подчерта: „Аз лично по същия начин мисля, както и колегите от нашата партия. Оттук нататък, който говори от името на парламентарната група, да си пише името”. Той призова за коментар да бъде търсен председателят на групата Волен Сидеров, тъй като неговото име е написано на разпространената позиция. „Ако продължат с тези декларации, нещата стават лоши. Проблем за момента няма, но може да се появи”, допълни още Касабов. Организационният секретар на ВМРО Юлиан Ангелов също коментира темата. „Смятаме, че все пак трябва да има определено съобразяване в говоренето по определени теми. Не може да носим отговорност за изказаното от някои хора лично мнение. Ние си имаме друго мнение, те си имат друго мнение и това си е тяхно право”. На въпрос дали тази позиция застрашава единството на групата, той отговори: „За момента не виждам да е застрашено. Не знам какви ще бъдат процесите оттук насетне”. Зам.-председателят на АТАКА Десислав Чуколов обясни, че текстът на позицията е бил гласуван на заседание на ПГ на „Обединени патриоти” и приет с необходимото мнозинство, съгласно правилника. „Винаги има разногласия, все пак е демокрация”, коментира той пред журналисти.   \r\nИван ЛАЗАРОВ", "date": "2018.03.07", "title": "Русофили и русофоби сред патриотите (ОБЗОР)"}
{"url": "http://www.focus-news.net/news/2018/03/07/2496918/rakovodstvoto-na-komisiyata-po-evropeyskite-vaprosi-i-kontrol-na-evropeyskite-fondove-v-ns-shte-se-sreshtne-s-delegatsiya-na-komisiyata-po-evropeyskite-vaprosi-na-germanskiya-bundestag.html", "text": "Ръководството на Комисията по европейските въпроси и контрол на европейските фондове в Народното събрание (НС) ще се срещне с делегация на Комисията по европейските въпроси на германския Бундестаг, водена от нейния председател Гунтер Крихбаум. Това съобщиха от пресцентъра на Народното събрание. Разговорът ще се проведе от 11.30 часа на 8 март в зала „Запад” на Народното събрание.", "date": "2018.03.07", "title": "Ръководството на Комисията по европейските въпроси и контрол на европейските фондове в НС ще се срещне с делегация на Комисията по европейските въпроси на германския Бундестаг"}
{"url": "http://www.focus-news.net/news/2018/03/07/2496917/rezultatite-ot-proverkata-v-toplofikatsiya-pernik-ad-shte-badat-opovesteni-v-petak.html", "text": "На 9-ти март, петък, резултатите от проверката на Топлофикация-Перник АД ще бъдат оповестени. Това съобщиха от пресцентъра на Министерството на енергетиката. \r\nСлед разпореждане на министъра на енергетиката Теменужка Петкова, екип на Министерство на енергетиката проверява техническото състояние и експлоатацията на енергийните обекти в Топлофикация-Перник АД, във връзка със  зачестилите аварии и прекъсване на подаването на топлинна енергия. Към момента топлоподаването към абонатите е възстановено и дружеството работи в нормални експлоатационни параметри. Проверката на МЕ включва изпълнение на задължението за набиране и съхраняване на резервите от горива,  както и прилагането на реда и необходимите техническите условия за топлоснабдяване.\r\nВ началото на проверката заместник – министър Красимир Първанов обяви, че сметките на абонатите на Топлофикация Перник ще бъдат коригирани, като периодът, в който топлоподаването е било прекъснато, няма да бъде фактуриран.\r\nСлед констатиране на нередностите, контролните органи ще направят предписания за предприемане на последващи действия от страна на Топлофикация-Перник АД за тяхното изпълнение, с цел гарантиране сигурността на топлоподаването.", "date": "2018.03.07", "title": "Резултатите от проверката в Топлофикация-Перник АД ще бъдат оповестени в петък"}
{"url": "http://www.focus-news.net/news/2018/03/07/2496912/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-dunav-most-ruse-gkpp-kapitan-andreevo-i-gkpp-lesovo.html", "text": "Интензивен е трафикът на изход за товарни автомобили на ГКПП \"Дунав мост-Русе\" на българо-румънската, ГКПП \"Капитан Андреево\" и ГКПП \"Лесово\" на българо-турската граница. Това съобщиха за Агенция \"Фокус\" от ГД \"Гранична полиция\".\r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.03.07", "title": "ГД \"Гранична полиция\": Интензивен е трафикът на изход за товарни автомобили на ГКПП \"Дунав мост-Русе\", ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/03/07/2496919/dobrich-obshtinata-e-izvarshila-proverka-po-signal-za-padnala-mazilka-ot-zhilishten-blok-v-tsentralnata-gradska-chast.html", "text": "Общината е извършила незабавна проверка по сигнал за паднала мазилка от жилищен блок в централната градска част, съобщиха от администрацията. Днес около 10.00 часа е получен сигнал от собственик на търговски обект в партерния етаж на сградата. Става дума за южната фасада на блок „Свобода“ №1. Сигналът е приет от директор на дирекция „Устройство на територията и строителен контрол“. Съгласно разпоредбите на чл. 195, ал. 1 и 3 от Закона за устройство на територията (ЗУТ), собствениците на строежи са длъжни да ги поддържат в добро техническо състояние, а при възникнали обстоятелства, застрашаващи обекта с увреждане или разрушаване, е необходимо да предприемат незабавни мерки за тяхното предотвратяване и възстановяване. Собствениците на обекти носят имуществена отговорност за причинени вреди и пропуснати ползи от своите  виновни действия или бездействия, в резултат на които е настъпила авария на строежа, довела до материални щети или увреждане на трети лица. На собствениците на вх.Б е връчено предписание за незабавно предприемане на действия за отстраняване на опасно подкожушените мазилки по фасадите и балконите на сградата. През годините многократно са връчвани предписания на собствениците бл. „Свобода“, в резултат на което са премахвани опасни елементи и извършвани частични ремонти, припомнят от общинската администрация.", "date": "2018.03.07", "title": "Добрич: Общината е извършила проверка по сигнал за паднала мазилка от жилищен блок в централната градска част"}
{"url": "http://www.focus-news.net/news/2018/03/07/2496920/predsedatelyat-na-grupata-za-priyatelstvo-izrael-balgariya-i-deputat-ot-kneseta-eytan-broshi-shte-se-sreshtne-sas-zamestnik-predsedatelya-na-narodnoto-sabranie-emil-hristov.html", "text": "Председателят на Групата за приятелство Израел – България и депутат в Кнесета Ейтан Броши ще се срещне със заместник-председателя на Народното събрание Емил Христов. Разговорът ще се проведе от 09.30 часа на 8 март 2018 г. Това съобщиха от пресцентъра на Народното събрание.\r\nЕйтан Броши ще се срещне с председателя на Комисията по земеделието и храните Десислава Танева в 10.00 часа, а в 11.30 часа ще разговаря с председателя на Групата за приятелство България – Израел ген. Константин Попов.", "date": "2018.03.07", "title": "Председателят на Групата за приятелство Израел – България и депутат от Кнесета Ейтан Броши ще се срещне със заместник-председателя на Народното събрание Емил Христов"}
{"url": "http://www.focus-news.net/news/2018/03/07/2496913/donald-tusk-ne-iskame-da-izgrazhdame-stena-s-velikobritaniya.html", "text": "Европейският съюз не иска да „изгражда стена“ с Великобритания, след като тя излезе от структурите на Общността. Това увери председателят на Европейския съвет Доналд Туск, след като в Брюксел бе представен проектодокумент за насоките за преговори за отношенията с Лондон след Брекзит, предава AFP.\r\n„Предложението ми показва, че ние не искаме да изграждаме стена между ЕС и Великобритания. Напротив, Великобритания ще бъде нашият най-близък съсед, искаме да запазим приятелството и партньорството си“, увери полският политик в рамките на пресконференция в Люксембург.Тереза Герова", "date": "2018.03.07", "title": "Доналд Туск: Не искаме да изграждаме стена с Великобритания"}
{"url": "http://www.focus-news.net/news/2018/03/07/2496915/gl-prokuror-sotir-tsatsarov-prietite-izmeneniya-v-nakazatelno-protsesualniya-kodeks-imat-izklyuchitelno-pozitiven-efekt.html", "text": "Финалният извод е, че приетите изменения в Наказателно-процесуалния кодекс имат изключително позитивен ефект. Това каза главният прокурор Сотир Цацаров по време на заседанието на Правна комисия в Народното събрание, предаде репортер на Агенция „Фокус“. По думите на главния прокурор само няколко цифри по един показател са достатъчно, за да се потвърди това - случаите, при които е предприето задържане на осъдени лица, незабавно след постановяване на краен акт от върховната инстанция. „За периода от 5 ноември 2017 г. до 27 февруари 2018 г. от ВКС са били получени за изпълнение директно 109 съдебни решения с окончателно наложени наказания \"лишаване от свобода\". По 62 от тях лицата вече са били задържани на друго основание или са търпели и друго наказание. Лица, спрямо които е разпоредено задържане и привеждане в затвор направо от прокурор от ВКС, са 47. От тези 47 са се отклонили само 4. 43 са били задържани и незабавно приведени в затвор“, коментира Цацаров. „Не мога да не направя извода, че ефективността от оперативно-издирвателните мероприятия на територията на страната е ниска. Трудностите произтичат най-вече от липса на възможности за използване на СРС и проследяване и анализиране на информацията от мобилните оператори“, коментира Цацаров. По думите му на база негово писмо е създадена работна група между МВР, Прокуратурата и Министерство на правосъдието, която да изготви проект на инструкция по приложението на чл. 418 в НПК. „Чл. 418 регламентира задържането на осъдения и отвеждането му до място за изпълнение на наказанието. Целта е тази инструкция да премахне или съкрати хартиения обмен и в същото време да създаде ясни правила. Работната група трябва да разработи експертни предложения в Закона за СРС и в Закона за електронните съобщения“, допълни главният прокурор. Той поясни, че предлага към МВР създаване на публичен сайт „Издирва се“ и на практика всяко лице да може ясно да установи при необходимост и справка дали съответното лице се издирва. \r\nДеница КИТАНОВА", "date": "2018.03.07", "title": "Гл. прокурор Сотир Цацаров: Приетите изменения в Наказателно-процесуалния кодекс имат изключително позитивен ефект"}
{"url": "http://www.focus-news.net/news/2018/03/07/2496922/dobrich-kandidatstudentska-borsa-2018-shte-se-provede-v-grada-na-12-i-13-mart.html", "text": "Кандидатстудентска борса ’2018 ще се проведе в града на 12 и 13 март в централното фоайе на Общински младежки център „Захари Стоянов” в град Добрич, пл.”Стария орех” № 1. Това съобщиха от пресцентъра на Общината. \r\nВ борсата ще вземат участие 20 висши училища, образователни организации и фирми. Тя се организира за 24-та поредна година. На борсата  кандидат-студентите:\r\n-ще получат информация, консултация и съвет от специалисти от висшите училища за условията, реда и сроковете за кандидатстване, класиране и записване; за програмите за подготовка на приемните конкурсни изпити; за предварителните и редовните изпити,за признаването на зрелостните изпити, битовото устройване на студентите и социалните придобивки и др.\r\n-ще имат възможност да се снабдят с кандидатстудентски справочници, учебно-помощни и информационни материали.\r\nПрограма на Кандидатстудентската борса в гр. Добрич:\r\n12 март 2018 г. - от 11.00 ч. до 18.00 ч. Официалното откриване ще се състои на 12 март от 11.00 часа. \r\n13 март 2018 г. - от 09.00 ч.  до 14.00 ч.", "date": "2018.03.07", "title": "Добрич: Кандидатстудентска борса ’2018 ще се проведе в града на 12 и 13 март"}
{"url": "http://www.focus-news.net/news/2018/03/07/2496921/gl-prokuror-sotir-tsatsarov-trudno-e-da-se-napravi-geografska-karta-s-preobladavashtite-destinatsii-na-koito-sa-se-ukrili-v-chuzhbina-700-litsa.html", "text": "Трудно е да се направи географска карта с преобладаващите дестинации, на които са се укрили 700 лица  в чужбина. Това каза главният прокурор Сотир Цацаров в отговор на въпрос от заместник-председателят на ПГ на „БСП за България“ Крум Зарков по темата бягство от правосъдие по време на зесаданието на Правна комисия в Народното събрание, предаде репортер на Агенция „Фокус“.  „Трудно е да бъде направена географска карта с преобладаващите дестинации, от които 700 от 925 лица отклонили се от правосъдие, са се укрили. Като включим страни, които са традиционно членки на ЕС, в тези случаи са издадени европейски заповеди за арест“, каза Цацаров. По думите му в много случаи има други причини, с които лицето не може да бъде предадено. „Не може да бъде казано, че има преобладаващо място, което е предпочитано от бегълците от правосъдие“, поясни Цацаров. По отношение на въпроса защо са избягали от правосъдие, Цацаров заяви, че оперативно-издирвателната работа в МВР се нуждае от реорганизация и от подреждане на приоритетите.  По думите му в кръга на издирвани лица са и такива, които са се отклонили от правосъдие и с невлезли в сила присъди \"задържане под стража\" и такива, които са с влезли в сила присъди, но отклонили се от изпълнението им. Цацаров обърна внимание, че оперативно-издирвателната дейност е затрупана с множество други лица. \"Този дуализъм не работи - имам предвид от Министерство на правосъдието и от МВР. Когато един задържа и отвежда, а друг помага и издирва, когато този, който трябва да бъде задържан, не бъде намерен, както взаимодествието, така и времето в обмяна на кореспонденция е много продължително и затруднено. Лично моето мнение е, че задържането и отвеждането до лишаването от свобода, би трябвало да се извършва от МВР\", допълни главният прокурор. \r\nДеница КИТАНОВА", "date": "2018.03.07", "title": "Гл. прокурор Сотир Цацаров: Трудно е да се направи географска карта с преобладаващите дестинации, на които са се укрили в чужбина 700 лица"}
{"url": "http://www.focus-news.net/news/2018/03/07/2496890/shumen-deloto-za-vlakovata-katastrofa-v-hitrino-shte-se-gleda-po-reda-na-sakratenoto-sadebno-sledstvie.html", "text": "В Окръжен съд – Шумен започна второ заседание по делото с обществен интерес – НОХД № 349/2017г., предмет на което е транспортното произшествие в с. Хитрино, обл. Шумен, от 10 декември 2016г. Заседанието бе насрочено с предварително изслушване на страните, с оглед изявлението на защитниците в разпоредителното заседание на 15 януари 2018г., че няма да държат на разпитите на част от свидетелите и вещите лица. Така делото ще се гледа по реда на съкратеното съдебно следствие по чл.371, т.1 от НПК. Днес в съдебно заседание страните се съгласиха да не бъдат разпитвани вещите лица изготвили химичните, физикохимичните, комплексните психоатрични и психологични, както и всички съдебно медицински експертизи. Това съобщиха от съда. Няма да бъдат разпитвани и двама от пострадалите, които са с тежки телесни повреди, вследствие на железопътната катастрофа.\r\nВ предходното съдебно заседание защитата на подсъдимите при решаване на въпросите по чл.248, ал.1 от НПК направи искане за прекратяване на съдебното производство и връщане на делото на прокуратурата. Като основание за това посочиха, факта, че след приключване на разследването не са им предявени видеозаписите по делото. Окръжният съд не уважи това искане, като прие, че допуснатото процесуално нарушение е отстранимо в съдебната фаза и правата на страните могат да бъдат гарантирани с възпроизвеждането на всички файлове при предевяване на веществените доказателства в хода на съдебното следствие.  Определението бе обжалвано през Апелативен съд – Варна. Със свое определение от 01.02.2018г. въззивният съд потвърди това на ШОС. Именно с предевяване на въпросните видеозаписи продължава съдебното заседание днес. Очаква се гледането на видеозаписите да продължи и утре.", "date": "2018.03.07", "title": "Шумен: Делото за влаковата катастрофа в Хитрино ще се гледа по реда на съкратеното съдебно следствие"}
{"url": "http://www.focus-news.net/news/2018/03/07/2496926/sport-yugo-loris-sreshtu-dzhanluidzhi-bufon.html", "text": "На \"Уембли\" днес се задава страхотен вратарски сблъсък. Вън от съмнение е, че Юго Лорис и Джанлуиджи Буфон ще имат ключова роля за изхода от осминафинала в Шампионската лига. Двамата не само ще бъдат последна преграда пред топката, но наред с това имат най-важна роля в отборите си, тъй като са капитани на Тотнъм и Ювентус. Разликата в годините е голяма. Италианецът е от старата школа вратари, през януари стана на 40 години. Лорис е детенце в сравнение с него, той е \"само\" на 31. Французинът призна, че днес в Лондон ще се изправи срещу човека, който е послужил като негово вдъхновение: \"Буфон е един от най-великите на нашия пост в историята. В Торино показахме характер. Ако бяхме допуснали трети гол до почивката, щеше да стане много трудно. Но ние успяхме да се върнем в мача и сме много доволни. Имаме леко предимство. Наясно сме обаче, че нещата могат да се променят много бързо. Всичко е въпрос на детайли. Буфон? Той остави своя отпечатък и можем само да се отнесем с респект към неговата кариера. Когато бях юноша, двама вратари бяха моето вдъхновение. Единият е Буфон, другият е Касияс. Очакваме тежък мач. Миналата година имахме млад отбор, но сега вече натрупахме опит. Нашата цел е да се подобряваме, да се развиваме и да намаляваме разликата, която ни дели от най-добрите в Европа. Вече сме в най-важната част от сезона, в която рискуваме да загубим всичко. Ювентус игра два финала за три години. Сега е моментът да покажем истинското лице на Тотнъм. Бяхме много афектирани от трагичните новини, касаещи смъртта на Давиде Астори. Ако играем за равен, особено срещу опитен тим като Старата госпожа, рискуваме да си навлечем огромни проблеми, така че най-добрият начин е да се наслаждаваме на футбола\", заяви Лорис.\r\nВенцислав ДРАГОМАНОВ", "date": "2018.03.07", "title": "Спорт: Юго Лорис срещу Джанлуиджи Буфон"}
{"url": "http://www.focus-news.net/news/2018/03/07/2496923/ek-balgariya-namalyava-stepenta-na-makroikonomicheskite-si-disbalansi.html", "text": "България вече няма прекомерни макроикономически дисбаланси, каквито се наблюдаваха в периода 2015-2017 г. Това става ясно от публикувания днес доклад за страната за 2018 г. в контекста на Европейския семестър за координация на икономическите, фискалните и социалните политики, съобщиха от Представителството на Европейската комисия (ЕК) в България. Според днешното съобщение България постига известен напредък в изпълнението на специфичните препоръки, отправени през 2017 г. \r\nСтраната продължава да има дисбаланси, свързани най-вече с финансовия сектор и корпоративната задлъжнялост. Стабилността на финансовия сектор продължава да се подобрява въпреки оставащите слабости. Икономическият растеж остава силен, а пазарът на труда се възстановява. \r\nБлагоприятната икономическа ситуация в България би могла да спомогне за изпълнението на мерките по преодоляване на дисбалансите. Силният икономически растеж и солидната фискална позиция представляват възможност за структурни реформи, които да ускорят сближаването с останалата част от Европейския съюз и да намалят трайно високите нива на бедност и неравенство, пише още в анализа.", "date": "2018.03.07", "title": "ЕК: България намалява степента на макроикономическите си дисбаланси"}
{"url": "http://www.focus-news.net/news/2018/03/07/2496924/afp-sasht-ne-iskat-targovska-voyna-uveri-amerikanskiyat-ministar-na-targoviyata.html", "text": "Министърът на търговията в администрацията на Доналд Тръмп Уилбър Рос увери, че САЩ не искат търговска война и решението за въвеждане на вносни мита за стоманата и алуминия е обмислено и внимателно проучено, предава AFP.\r\n„Не се стремим към търговска война“, увери Рос пред телевизионния канал CNBC. Изявлението му бе направо само ден, след като водещият икономически съветник на държавния глава на САЩ Доналд Тръмп – Гари Коен, подаде оставка в знак на протест срещу тарифите.Тереза Герова", "date": "2018.03.07", "title": "AFP: САЩ не искат търговска война, увери американският министър на търговията"}
{"url": "http://www.focus-news.net/news/2018/03/07/2496898/ministar-predsedatelyat-boyko-borisov-poiska-pretsizirane-na-tekstovete-za-neizbezhnata-otbrana-v-nakazatelniya-kodeks.html", "text": "Министър-председателят Бойко Борисов разпореди на министрите на правосъдието и на вътрешните работи прецизиране на текстовете, касаещи неизбежната отбрана в Наказателния кодекс. Това става ясно от стенограмата на седмичното правителствено заседание.  Премиерът Борисов настоява за широка дискусия по темата с представители на неправителствени организации, юристи, магистрати. Министър-председателят настоя промените да се направят разумно, а не емоционално и под натиска на общественото недоволство, което предизвика случая в Пловдив. „Не искам повече дебата да се отлага, защото това е закон, който касае много съдби. Защото е ясно, че е дошло времето за промени, а и темата излиза периодично при всеки подобен инцидент, но да се поддаваме на крайности не съм съгласен. Хората искат справедливост и очакват решения от нас“, заяви по време на заседанието министър-председателят Бойко Борисов.", "date": "2018.03.07", "title": "Министър-председателят Бойко Борисов поиска прецизиране на текстовете за неизбежната отбрана в Наказателния кодекс"}
{"url": "http://www.focus-news.net/news/2018/03/07/2496927/zhgerb-pazardzhik-shte-posetyat-izlozhba-s-tvorbi-na-58-hudozhnichki-po-povod-8-mart.html", "text": "Предстои инициатива за отбелязване на 8-ми март с посещение на изложба „Усещане“, в  Художествена галерия „Ст. Доспевски“ в Пазарджик, каза за Радио „Фокус“ – Пазарджик Лидия Панаюотова, областен председател на ЖГЕРБ-Пазарджик. Тя обясни, че това е експозиция  на произведения на 58 жени-творци, която съдържа 107 художествени произведения на основните видове изящно изкуство – живопис, графика, скулптура. \r\n„Ще се запознаем със „специфичния език“ на жената съзидател, творец и вдъхновител, ще  подкрепим развитието на художествената култура и ще се заредим с онази нежност и сила на изкуството, която ще ни направи по-самоуверени и по-добри“, коментира Панайотова. Тя допълни, че освен това ще се включат и в националната инициатива на НИС на ЖГЕРБ чрез провеждане на семинари обучения от експерти по общини, посветена на киберсигурността, дигиталната свързаност, подобряване на комуникационни капацитет и справяне с фалшивите новини.\r\nВаня НИКОЛОВА", "date": "2018.03.07", "title": "ЖГЕРБ-Пазарджик ще посетят изложба с творби на 58 художнички по повод 8 март"}
{"url": "http://www.focus-news.net/news/2018/03/07/2496928/turtsiya-poredni-aresti-na-ofitseri-v-komandvaniyata-na-vidovete-vaorazheni-sili-zasega-sa-16-izdirvat-se-i-drugi.html", "text": "Извършени са поредните арести на турски офицери, този път – директно в командванията на видовете въоръжени сили – сухопътни войски, ВМС и ВВС, предаде информационната агенция Догу хабер ажансъ (ДХА). Операцията с център Кахраманмараш е срещу членове на т.нар. „Терористична организация на гюленистите/Паралелна държавна структура (ФЕТО/ПДС) и е проведена едновременно в 17 различни турски провинции. Извършени са обиски и изземвания на 21 различни адреси. Задържани са общо 16 офицери: 9 - на действителна военна служба и 7 – уволнени или отстранени от длъжност. Операцията продължава и се очаква броят им да се увеличи. Сред арестуваните са един майор, двама капитани и 6 старши лейтенанти на действителна военна служба; двама отстранени от длъжност майори; петима уволнени и изхвърлени от армията старши лейтенанти, посочва още ДХА.. Георги Димов", "date": "2018.03.07", "title": "Турция: Поредни арести на офицери в командванията на видовете въоръжени сили – засега са 16, издирват се и други"}
{"url": "http://www.focus-news.net/news/2018/03/07/2496930/evropeyski-semestar-balgariya-namalyava-stepenta-na-makroikonomicheskite-si-disbalansi.html", "text": "България вече няма прекомерни макроикономически дисбаланси, каквито се наблюдаваха в периода 2015-2017 г. Това става ясно от публикувания днес доклад за страната за 2018 г. в контекста на Европейския семестър за координация на икономическите, фискалните и социалните политики. Според днешното съобщение България постига известен напредък в изпълнението на специфичните препоръки, отправени през 2017 г., се казва в съобщение от пресслужбата на ЕК.\r\nСтраната продължава да има дисбаланси, свързани най-вече с финансовия сектор и корпоративната задлъжнялост. Стабилността на финансовия сектор продължава да се подобрява въпреки оставащите слабости. Икономическият растеж остава силен, а пазарът на труда се възстановява. \r\nБлагоприятната икономическа ситуация в България би могла да спомогне за изпълнението на мерките по преодоляване на дисбалансите. Силният икономически растеж и солидната фискална позиция представляват възможност за структурни реформи, които да ускорят сближаването с останалата част от Европейския съюз и да намалят трайно високите нива на бедност и неравенство, пише още в анализа.", "date": "2018.03.07", "title": "Европейски семестър: България намалява степента на макроикономическите си дисбаланси"}
{"url": "http://www.focus-news.net/news/2018/03/07/2496934/mrrb-stopanisvanite-ot-darzhavnite-vik-operatori-yazoviri-sa-v-normalno-eksploatatsionno-sastoyanie-nivoto-na-vodata-v-saorazheniyata-se-kontrolira-postoyanno.html", "text": "Всички стени на язовири за питейно-битово водоснабдяване, стопанисвани от ВиК операторите с държавно участие в капитала, са в нормално експлоатационно състояние. Речните легла до 500 метра след тях са почистени, с което е осигурена необходимата проводимост в тези участъци. Няма нарушения в подаваните водни количества за населените места. Това съобщиха от пресцентъра на Министерството на регионалното развитие и благоустройството (МРРБ).\r\nОператорите с принципал Министерството на регионалното развитие и благоустройството отговарят за следните язовирни стени и прилежащите им съоръжения за питейно-битово водоснабдяване:\r\n;\tЯзовир „Студена”, стопанисван от „ВиК” ООД, гр. Перник;\r\n;\tЯзовир „Среченска бара”, стопанисван от „ВиК” ООД, гр. Монтана;\r\n;\tЯзовир „Христо Смирненски”, стопанисван от „ВиК” ООД, гр. Габрово;\r\n;\tЯзовир „Боровица”, стопанисван от „ВиК” ООД, гр. Кърджали;\r\n;\tЯзовир „Камчия ”, стопанисван от „ВиК” ЕАД, гр. Бургас;\r\n;\tЯзовир „Ясна поляна”, стопанисван от „ВиК ” ЕАД, гр. Бургас;\r\n;\tЯзовир „Ново Паничарево”, стопанисван от „ВиК ” ЕАД, гр. Бургас;\r\n;\tЯзовир „Йовковци“, стопанисван от „ВиК Йовковци” ООД, гр. Велико Търново;\r\n;\tЯзовир „Асеновец“, стопанисван от „ВиК - Сливен” ООД, гр. Сливен.\r\nКонтролирано се освобождават обеми в съответствие с определените от Министерството на околната среда и водите водни количества от язовирите „Среченска бара“, „Ясна поляна“, „Ново Паничарево“ „Камчия“, „Йовковци“ и „Боровица“. Свободни обеми имат язовирите „Студена“, „Христо Смирненски“ и „Асеновец“. Няма опасност за населението по поречието на реките, идващи от тези съоръжения. \r\nПрипомняме, че министърът на регионалното развитие и благоустройството Николай Нанков даде указания на ръководствата на ВиК дружествата, чиито принципал е МРРБ, за предприемането на незабавни превантивни действия за осигуряване на нормалното предоставяне на ВиК услуги на населението и за предотвратяване на потенциалния риск. В указанията изрично се изисква от ВиК дружествата, стопанисващи язовири за питейно-битово водоснабдяване, стриктно да изпълняват програмата за технически контрол, проекта за експлоатация и поддържане на язовирните стени и прилежащите им съоръжения, съгласно действащата нормативна уредба, както и да осигуряват контролирано поддържане на водното ниво, съгласно месечния график, даден от Министерството на околната среда и водите.\r\nОсобено внимание е обърнато на това, че при аварийни условия при преминаване на високи вълни и изпускане на води от съоръженията на язовира, се изисква да уведомяват съответната общинска администрация, Басейнова дирекция и органите на Министерството на вътрешните работи.", "date": "2018.03.07", "title": "МРРБ: Стопанисваните от държавните ВиК оператори язовири са в нормално експлоатационно състояние, нивото на водата в съоръженията се контролира постоянно"}
{"url": "http://www.focus-news.net/news/2018/03/07/2496933/kyustendil-ot-9-mart-shte-zapochnat-deynostite-po-podobryavane-na-podzemnata-i-nadzemna-infrastruktura-v-kvartal-bistritsa-v-dupnitsa.html", "text": "От 9 март ще започнат дейностите по подобряване на подземната и надземна инфраструктура в най-големия жилищен квартал на Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му на провелата се среща между представители на Община Дупница, фирми-изпълнители и домоуправители е станало ясно, че предстоят мащабни дейности в жилищен квартал „Бистрица”. От страна на Община Дупница са призовали за търпение и разбиране от страна на живущите в квартала. „Предвидено е в квартала да бъдат поставени информационни табели с дейностите, които ще се предприемат, както и етапите, през които ще се минава. Ще се разпространява и допълнителна информация до живущите в района, касаеща затворените улици”, каза Христо Апостолов.\r\nВенцеслав ИЛЧЕВ", "date": "2018.03.07", "title": "Кюстендил: От 9 март ще започнат дейностите по подобряване на подземната и надземна инфраструктура в квартал „Бистрица” в Дупница"}
{"url": "http://www.focus-news.net/news/2018/03/07/2496932/plovdiv-tyalo-na-35-godishen-mazh-e-otkrito-pod-most-na-patya-mezhdu-rozino-i-klisura.html", "text": "Тяло на 35-годишен мъж е открито под висок мост на пътя между село Розино и град Клисура. Това съобщи за Радио „Фокус“ – Пловдив говорителят на Областна дирекция на МВР-Пловдив. Сигналът за намерено безжизнено тяло е подаден към 12.00 часа. На мястото са пристигнали полиция и линейка. Установена е самоличността на мъжа – той е на 35 години и е от София. Към момента се извършват процесуално-следствени действия, за да се установи причината за настъпване на смъртта. Прокуратурата е уведомена за случая. Мостът, под който е открито тялото на мъжа, е един от най-високите в България. От него се правят бънджи скокове, но от полицията уточниха, че днес е нямало организация за такива. Разследването продължава.\r\nТони МИХАЙЛОВ", "date": "2018.03.07", "title": "Пловдив: Тяло на 35-годишен мъж е открито под мост на пътя между Розино и Клисура"}
{"url": "http://www.focus-news.net/news/2018/03/07/2496935/sofiya-verizhna-katastrofa-mezhdu-4-avtomobila-e-stanala-na-bul-sitnyakovo-predi-presechkata-za-ul-cherkovna-v-posoka-rumanskoto-posolstvo.html", "text": "Верижна катастрофа между 4 автомобила е станала на бул. „Ситняково“ в София, преди пресечката за ул. „Черковна“, в посока Румънското посолство, предаде репортер на Радио „Фокус“. По първоначална информация има нанесени само материални щети по колите. На място има екип на полицията.", "date": "2018.03.07", "title": "София: Верижна катастрофа между 4 автомобила е станала на бул. „Ситняково“, преди пресечката за ул. „Черковна“ в посока Румънското посолство"}
{"url": "http://www.focus-news.net/news/2018/03/07/2496936/afp-balgariya-izostavi-istanbulskata-konventsiya.html", "text": "Българското правителство обяви в сряда, че изоставя опитите за ратифициране на Европейското споразумение за борба с насилието над жени на фона на консервативно недоволство, насочено срещу текста, предава AFP. Премиерът Бойко Борисов заяви в навечерието на Международния ден на жената, че макар неговото правителство да е одобрило договора, е „имало някои много остри реакции“.\r\nПрез януари правителството на Борисов поиска парламента да ратифицира Истанбулската конвенция, която представлява първия в света обвързващ документ за предотвратяване на насилието над жени, припомня агенцията. Към момента тя е ратифицирана от парламентите на 28 страни, 17 от които са членки на ЕС. Но пред София изскочи пречка, състояща се най-вече в проблема как да се преведе терминът gender на български език, като част от коалицията на Борисов обявиха, че текстът е „скандален“.: Цанко Цолов", "date": "2018.03.07", "title": "AFP: България изостави Истанбулската конвенция"}
{"url": "http://www.focus-news.net/news/2018/03/07/2496931/po-razporezhdane-na-premiera-boyko-borisov-zapochva-kontrolirano-izpuskane-na-yazovir-ticha-za-da-ne-se-dopusne-navodnenie.html", "text": "По разпореждане на министър-председателя Бойко Борисов министрите на земеделието, храните и горите и на околната среда и води пътуват към язовир „Тича“, за да следят организацията по контролираното изпускане на водоема. Това съобщиха от правителствената информационна служба. За да се избегнат наводнения на земеделски земи и обществено имущество, двете министерства, в координация с „Напоителни системи“ и „Басейнова дирекция“-Варна, Гражданска защита, Областната управа и кметовете, са създали необходимата организация за информиране на жителите на населените места в района. \r\nОчаква се контролираното изпускане през преливника на язовир „Тича“ да започне късния следобед със скорост 10-12 м3/сек. Експерти от „Напоителни системи“ вече са обходили поречието на река Камчия, като са извършили и почистване. Към момента в района няма опасност от наводнения, тъй като речните корита могат да поемат контролираното изпускане. Жителите на близките населени места вече са информирани за действията на регионалните институции и за всички предприети превантивни мерки.", "date": "2018.03.07", "title": "По разпореждане на премиера Бойко Борисов започва контролирано изпускане на язовир „Тича“, за да не се допусне наводнение"}
{"url": "http://www.focus-news.net/news/2018/03/07/2496929/rzi-smolyan-detskoto-otdelenie-v-smolyanskata-bolnitsa-shte-prodalzhi-da-funktsionira.html", "text": "След инициирана от Регионалната здравна инспекция (РЗИ) – Смолян среща с ръководствата на МБАЛ „Д-р Братан Шукеров“ – Смолян и Регионалната здравноосигурителна каса – Смолян, детското отделение ще продължи да функционира. Това съобщиха от пресцентъра на РЗИ – Смолян. Проблемът с липсата на педиатри е преодолян с ангажирането на двама лекари, които временно ще заместват отсъстващите титуляри в отделението. Дежурства ще дават и други специалисти. Новият Национален рамков договор дава възможност общопрактикуващи лекари със специалност „Педиатрия” да работят в детските отделения на болничните лечебни заведения. Това дава надежди, че част от тях ще се ангажират в помощ на отделението в смолянската болница.\r\nДиректорът на РЗИ – Смолян д-р Мими Кубатева от години алармира за тревожната статистика в региона ни по отношение на недостига на кадри както в болничната, така и в доболничната помощ, и призовава за обединени усилия за задържане и привличане на специалисти. Средната възраст на работещите в момента медици е над 50 години. Очертава се тенденция за  закриване на лекарски практики за първична медицинска помощ, а новооткрити няма. От определените по новата Областна здравна карта 76 практики, само 65 общопрактикуващи лекари имат сключен договор с РЗОК.", "date": "2018.03.07", "title": "РЗИ – Смолян: Детското отделение в Смолянската болница ще продължи да функционира"}
{"url": "http://www.focus-news.net/news/2018/03/07/2496937/veliko-tarnovo-stava-chast-ot-initsiativata-istoricheski-grad-30.html", "text": "Велико Търново става част с културно-историческото си наследство от световната инициатива „Исторически град 3.0”. Партнирайки си с градове като Единбург, Амстердам, Флоренция, Дубровник, Вроцлав и Лвов, Старата столица се присъединява към листата с най-посещаваните градове в Европа с живо културно наследство. Това съобщиха от пресцентъра на Община Велико Търново. Началото на мащабната инициатива бе поставено с подписването на писмо за сътрудничество на международна конференция, провела се в полския град Краков.  От името на Община Велико Търново документът бе подкрепен от ресорния заместник – кмет Ганчо Карабаджаков. По време на форума представители от различни градове обсъждаха още най-новите тенденции в маркетинга на туристическите градове, свързани с отношенията между туристи и местни жители. Фокус бе поставен и върху настъпващите промени в градовете с жива история при увеличаване на организираните посещения на туристи. \r\nПроектът, в който Велико Търново има намерение да се включи активно, предвижда още обмен на добри практики между градовете, подобряване на стандарта на жителите, разработване на съвместни кампании, свързани градския брандинг и т.нар. „смарт“ градове.\r\nКонцепцията 3.0 за градовете с културно наследство е продиктувана от съвременните тенденции в маркетинга. Проектът е фокусиран и върху решаване на проблеми и дискутиране на потенциални конфликтни зони. Следващият мащабен форум по темите на сътрудничеството ще се проведе през 2020 година. До тогава градовете ще работят съвместно в  партньорски проучвания в сферата на туризма и преминаването от културен към творчески туризъм.\r\nВ рамките на гостуването си заместник-кметът на Велико Търново Ганчо Карабаджаков се срещна с ресорния си колега Андржей Кулиг. Двамата обсъдиха бъдещото сътрудничество между Велико Търново и Краков. Ганчо Карабаджаков отправи покана делегация от полския град да гостува за празника на Старата столица и за Международната борса „Културен туризъм”.\r\nВелико Търново и Краков си партнират от 1970. Полският град подкрепи Старата столица при подготовката му в кампанията „Европейска столица на културата”.", "date": "2018.03.07", "title": "Велико Търново става част от инициативата „Исторически град 3.0”"}
{"url": "http://www.focus-news.net/news/2018/03/07/2496940/stara-zagora-turisticheski-pohod-shte-se-provede-v-grada-po-povod-8-mart.html", "text": "Община Стара Загора и Туристическо дружество \"Сърнена гора\" организират първия за тази година общоградски поход. Той е посветен на Международния ден на жената и ще се проведе на 8 март, четвъртък, от 10:00 часа. Това съобщиха от пресцентъра на Община Стара Загора. Сборен пункт е паркингът над болница \"Тракия\", в подножието на Аязмото, до бариерата.\r\nМаршрутът преминава в посока Дъбрава, следва обиколка на Аязмото, езеро \"Загорка\" и завършва при Стария чинар.\r\nПродължителността е около 2 часа, с лека трудност. Водач на групата е Стефка Божинова от ТД \"Сърнена гора\". Със съдействието на ТД \"Сърнена гора\" и Община Стара Загора е организирана почерпка на Стария чинар, около 12:30 - 13:00 часа. За допълнителна информация: тел. 0882 966 462 (Ваня Петкова, Секретар на ТД \"Сърнена гора\"). При дъждовно време походът няма да се състои.", "date": "2018.03.07", "title": "Стара Загора: Туристически поход ще се проведе в града по повод 8 март"}
{"url": "http://www.focus-news.net/news/2018/03/07/2496942/prokuraturata-povdigna-obvinenie-na-bivsh-ekspert-v-direktsiya-avtomobilno-obsluzhvane-i-garazhi-kam-parlamenta-za-imotna-vreda-za-okolo-480-000-lv.html", "text": "Софийска районна прокуратура внесе обвинителен акт за измама, извършена от бивш експерт в дирекция „Автомобилно обслужване и гаражи“ в Народното събрание; причинена е имотна вреда в общ размер на около 480 000 лв. Това съобщиха от пресцентъра на Прокуратурата на Р България. \r\nЗа времето от март 2011 г. до 04.03.2013 г. обв. Десислава Алексиева - Русинова е заемала длъжността „държавен експерт“ в Дирекция „Автомобилно обслужване и гаражи“ в Народното събрание на Република България. В това си качество Русинова не била овластена с каквито и да било правомощия, свързани с провеждането на търгове за продажба на употребявани автомобили - държавна собственост, зачислени към автопарка на Народното събрание, тъй като такива превозни средства били дарявани на държавни органи и учреждения  след  отпадане на необходимостта от употребата им по предназначение и провеждане на нарочна процедура. Въпреки това обаче, тя решила да набави за себе си облага по неправомерен начин, възползвайки се от служебното си положение и непознаването от гражданите П., Р., Ж. и Т. на реда за придобиване на движими вещи, държавна собственост. На различни дати в периода март 2011 г.–септември 2012 г., обвиняемата се свързала с посочените по-горе лица и представяйки се като служител на Парламента им предложила съдействие за участие в търгове за продажба на автомобили – държавна собственост. За целта тя изисквала и респективно получавала от пострадалите лица различни парични суми - в общ размер 480 235 лв. Тъй като пострадалите не получили автомобилите, за закупуването на които им било обещано съдействие, а също така не им била възстановена от обвиняемата паричната сума, която ѝ били предали, те се обърнали за съдействие към органите на МВР, а по случая е образувано досъдебно производство под ръководството и надзора на Софийска районна прокуратура. В хода на производството Русинова е установена, като й е повдигнато обвинение по чл. 210, ал. 1, т. 3 и т. 5, вр. чл. 209, ал. 1, пр. 1, вр. чл. 26, ал. 1 НК (измама, извършена от длъжностно лице, в големи размери)\r\nРазследването е приключено, като на 07.03.2018 г. е внесен обвинителен акт срещу  Русинова за описаното по-горе деяние. За него законът предвижда наказание „лишаване от свобода“ от една до осем години.\r\nПредстои делото да бъде насрочено за разглеждане в Софийски районен съд.", "date": "2018.03.07", "title": "Прокуратурата повдигна обвинение на бивш експерт в дирекция „Автомобилно обслужване и гаражи“ към парламента за имотна вреда за около 480 000 лв."}
{"url": "http://www.focus-news.net/news/2018/03/07/2496944/ebvr-shte-konsultira-mosv-za-aktualizirane-na-predvaritelna-otsenka-za-finansovi-instrumenti-po-opos.html", "text": "Министърът на околната среда и водите Нено Димов подписа споразумение за консултантски услуги с Европейската банка за възстановяване и развитие (ЕБВР). Споразумението e изготвено в изпълнение на Меморандума за разбирателство между Правителството на Република България и ЕБВР за партньорство и подкрепа в усвояването на Европейските структурни и инвестиционни фондове, сключен на 22 юни 2017 г. Това съобщиха от пресцентъра на Министерството на околната среда и водите (МОСВ).\r\nСпоразумението предвижда МОСВ да получи консултантски услуги в подкрепа на изготвянето на актуализация на предварителна оценка на финансови инструменти и инвестиционна стратегия за финансови инструменти по Оперативна програма \"Околна среда 2014-2020 г.\" (ОПОС) от ЕБВР. \r\nЦелта на споразумението е предоставяне на съдействие на Министерството на околната среда и водите за проучване на по-широк кръг от възможности за финансиране, включително анализ на възникнали промени в пазарните условия и публични инвестиционни нужди след 2014 г. по отношение прилагането на финансови инструменти по ОПОС 2014-2020. В резултат от споразумението ще бъде проучена възможността за изготвяне на инвестиционна стратегия по приоритетна ос 5 „Подобряване качеството на атмосферния въздух“ и ще се актуализират инвестиционните стратегии по приоритетни оси 1 „Води“ и 2 „Отпадъци“. Така ще се подпомогнат усилията на страната за насърчаване участието на инвеститори и финансови институции от частния сектор в екологични проекти.", "date": "2018.03.07", "title": "ЕБВР ще консултира МОСВ за актуализиране на предварителна оценка за финансови инструменти по ОПОС"}
{"url": "http://www.focus-news.net/news/2018/03/07/2496941/obshtina-vratsa-na-90-sa-palni-yazovirite-v-obshtinata.html", "text": "На 90 % са пълни язовирите в община Враца. Това установи проверка, извършена от експерти на общинска администрация в града. Инспектирани са всички язовири и реки на територията на Общината, съобщиха от пресцентъра на Община Враца. Установено е, че има повишаване на нивото на водоемите, но няма опасност от преливане през стените на язовирите. Навсякъде водата се изпуска контролирано през основните изпускатели. \r\nИзпратени са писма до всички концесионери на язовири и кметове на населени места да следят нивата на водоемите и тяхното състояние, като ежедневно ще бъде извършван контрол.\r\nНа територията на Община Враца има 21 язовири и един рибарник. От тях 7 се стопанисват от Общината, а останалите са дадени на концесия.", "date": "2018.03.07", "title": "Община Враца: На 90% са пълни язовирите в общината"}
{"url": "http://www.focus-news.net/news/2018/03/07/2496939/die-welt-bundesverat-e-pred-razpad-predupredi-ekspert.html", "text": "Кабинетът в Берлин гласува за разширяването на шест от чуждестранните мисии на германската армия, но според експерта Флориан Клинг от работна група \"Дармщадър Сигнал\" „Бундесверът е пред разпад“, пише националният ежедневник Die Welt.\r\nКоментирайки възможностите на германската армия да изпълни заявките на Берлин за мисиите зад граница Клинг бе категоричен: „Не, тя не може да направи това. Не разполагаме дори със самолети, с които тези войници да летят в тези мисии. Ситуацията е толкова напрегната, че Бундесверът всъщност е пред разпад\".\r\nПо-рано в сряда правителството в Берлин взе решение за разширяване на шест мисии на Бундесвера с включването на около 2600 нови военнослужещи към тях. Бундестагът има последната дума за решението, но одобрението се счита за сигурно.\r\nБерлин предвижда броят на германските войници в Афганистан да бъде увеличен от 980 на 1300. Броят на войниците на Бундесвера в Мали, където Германия е част от мисия на ООН за стабилизиране на кризисната африканска страна, в бъдеще трябва да достигне до 1100. Предвижда се разширяване на мисията на Бундесвера в Ирак. Към настоящия момент тя е ограничена до територията на Кюрдския автономен регион. В бъдеще се предвижда тя да обхване цялата страна..Тереза Герова", "date": "2018.03.07", "title": "Die Welt: Бундесверът е пред разпад, предупреди експерт"}
{"url": "http://www.focus-news.net/news/2018/03/07/2496946/afp-targovskiyat-defitsit-na-sasht-dostigna-nay-visokata-si-tochka-ot-poslednite-devet-godini.html", "text": "Търговският дефицит на САЩ достигна най-високата си точка от последните девет години на фона на намаляващия износ на нефт и по-малко продадени в международен план въздушна техника, показват правителствени данни, предава AFP. \r\nПо-рано Гари Коен, търговският съветник на президент Доналд Тръмп подаде оставка, а държавният глава обяви, че смята да въведе вносни тарифи върху алуминия и стоманата в САЩ. \r\nАмериканският износ е намалял с 1,3% до 200,9 милиарда долара, което освен това е и най-високото намаление в последните 16 месеца. По този начин, показват официалните данни, през януари 2017 г. търговският дефицит е 16,2%. Вносът остава непроменен, представляващ сума, равна на почти 258 милиарда долара. : Цанко Цолов", "date": "2018.03.07", "title": "AFP: Търговският дефицит на САЩ достигна най-високата си точка от последните девет години"}
{"url": "http://www.focus-news.net/news/2018/03/07/2496947/stara-zagora-obshtinata-obyavi-protsedura-za-podbor-na-lichni-asistenti-po-proekt-zaedno-za-nezavisim-zhivot.html", "text": "Във връзка с изпълнението на проект „Заедно за независим живот”, Община Стара Загора обявява набиране и подбор на кандидати за лични асистенти. Това съобщиха от пресцентъра на Общината. Към края на месец февруари обслужваните потребители са 150. Назначени са 128 лични асистенти, 20 социални асистенти, две медицински сестри, един рехабилитатор и един психолог.\r\nПроектът е финансиран по Процедура за директно предоставяне на безвъзмездна финансова помощ „Независим живот”, Приоритетна ос 2 „Намаляване на бедността и насърчаване на социалното изключване“ на Оперативна програма „Развитие на човешките ресурси“ 2014-2020“.\r\nДокументите се подават лично всеки работен ден от 9.00 до 17.00 часа в срок от 07.03.2018г. до 20.03.2018г. включително в сградата на Общинска администрация - Стара Загора на адрес: гр. Стара Загора, бул. „Цар Симеон Велики“ № 107, ет. 7, стая 719.\r\nОбявлението за подбор и образци на документи са публикувани на официалната страница на Община Стара Загора - http://starazagora.bg/konkursi/item/11071-protzedura-za-nabirane-i-podbor-na-kandidati-za-dlazhnostta-lichen-asistent.", "date": "2018.03.07", "title": "Стара Загора: Общината обяви процедура за подбор на лични асистенти по проект „Заедно за независим живот”"}
{"url": "http://www.focus-news.net/news/2018/03/07/2496948/enp-startira-ot-balgariya-initsiativite-na-mestno-ravnishte-za-evropeyskite-izbori-prez-2019-g.html", "text": "На 9 март 2018 г. Европейската народна партия заедно с ПП ГЕРБ ще поставят началото на инициативите на местно равнище за европейските избори през 2019 г. под мотото „Европа започва във Вашето село/град/регион“. Това съобщиха от пресцентъра на ПП ГЕРБ. Като инициатива на местните и регионалните лидери от ЕНП за връщане на доверието и увеличаване на ангажираността спрямо ЕС, тя цели да гарантира възможността на хората, живеещи в европейските градове и региони, да изразят своето мнение за Европа преди изборите за Европейски парламент през 2019 г.\r\nОткриването на инициативата ще се състои на 9.03.2018 г. от 9:00 часа в София Тех Парк. Домакини на форума са министър-председателят на България и председател на ГЕРБ Бойко Борисов, председателят на ЕНП Жозеф Дол и председателят на групата на ЕНП в Европейския комитет на регионите Михаел Шнайдер.\r\nСред основните говорители на конференцията са:\r\n-\tЦветан Цветанов, председател на ПГ на ГЕРБ, заместник-председател на ГЕРБ;\r\n-\tЙорданка Фандъкова, кмет на София;\r\n-\tАндрианоус Джаноу, председател на младежката организация на ЕНП;\r\n-\tДорис Пак, председател на ЕНП - жени, президент на института „Робърт Шуман“;\r\n-\tВирджилио Фалко, председател на Европейски демократични студенти;\r\n-\tЛюдовик Орбан, председател на Национално-либералната партия, Румъния;\r\n-\tДоминик Шрот, Австрийска народна партия;\r\n-\tРафал Чарковски, Гражданска платформа, Полша, заместник-председател на ЕНП.\r\nМодератор на форума ще бъде Дара Мърфи, заместник-председател на ЕНП и директор на кампанията във връзка с европейските избори през 2019 г. Очаква се да присъстват над 400 местни кметове и регионални политици, членове на ЕНП от Европейския парламент и Европейския комитет на регионите, както и видни гости от цяла Европа, които да подкрепят инициативата. \r\nИнициативата предвижда поредица от диалози на ЕНП на местно равнище във всички държави — членки на ЕС. Отзивите от тези прояви ще бъдат споделени с членовете на ЕНП в двете политически асамблеи на ЕС: Европейския парламент и Европейския комитет на регионите, както и с водещия кандидат на ЕНП за председател на Европейската комисия, с цел да се даде принос за следващия мандат на европейските институции.\r\nПървият диалог на местно равнище на ЕНП ще се състои на 9 март. По време на дебата на тема „Европа започва от София – Младежката перспектива и бъдещето на Европа“, гражданите, живеещи и работещи в София, ще имат възможността да споделят своите виждания за Европа. Диалогът ще се проведе от 15:00 до 17:00 часа.\r\nСутринта на 9 март, ще се състои отделен дебат на ЕНП на високо равнище на тема „Регионите и градовете, инвестиращи в образованието с цел укрепване на европейските ценности“, на който ще присъства Мария Габриел, Европейски комисар, отговарящ за цифровата икономика и цифровото общество. Дебатът ще се проведе от 9:20 до 10:20 часа.", "date": "2018.03.07", "title": "ЕНП стартира от България инициативите на местно равнище за европейските избори през 2019 г."}
{"url": "http://www.focus-news.net/news/2018/03/07/2496951/evropeyskiyat-komisar-po-zdraveopazvane-i-bezopasnost-na-hranite-vityanis-andryukaytis-shte-bade-na-poseshtenie-v-sofiya-na-8-mart.html", "text": "На 8 март (четвъртък) европейският комисар по здравеопазване и безопасност на храните Витянис Андрюкайтис ще бъде на посещение в София. Той ще се срещне с министъра на здравеопазването Кирил Ананиев и с министъра на земеделието, храните и горите Румен Порожанов. Това съобщиха от Представителството на ЕК в България .\r\nКомисар Андрюкайтис ще участва в международна среща за ролята на дивеча в контекста на управлението на здравето на животните организирана от Програмата за техническа помощ и обмен на информация техническа помощ (TAIEX) на Европейската комисия и Българското председателство на Съвета на ЕС. \r\nКомисарят ще проведе среща и с координаторите на Европейските референтни мрежи. Предвидено е посещение в Клиниката по нервни болести на УМБАЛ \"Александровска\", където функционира Експертен център по генетични неврологични и метаболитни заболявания  - член на Европейската референтна мрежа по метаболитни заболявания (MetabERN), финансирани от Европейската комисия. \r\nВитянис Андрюкайтис ще проведе също граждански диалог на тема \"Вкусно или здравословно? Качеството на храните в Европейския съюз\". \r\nВъзможност за изявления за медиите: \r\nОт 13:45 ч. комисар Андрюкайтис ще бъде посрещнат от изпълнителния директор на УМБАЛ \"Александровска\" доц. д-р Костадин Ангелов и от проф. д-р Ивайло Търнев - началник на Клиниката по нервни болести. Те направят кратки изявления на втория етаж на Клиниката в УМБАЛ \"Александровска\". След изявленията ще бъде дадена възможност за снимки. \r\nПубличен дебат с комисар Андрюкайтис ще се проведе от 15:00 ч. в зала \"София\" на Гранд Хотел София. В дискусията ще се включи и председателят на Парламентарната комисия по земеделието и храните Десислава Танева, а гостите ще могат да задават въпросите си на място в залата. Събитието е със задължителна предварителна регистрация . С оглед засилените мерки за сигурност, молим всички гости да бъдат пред залата не по-късно от 14:30ч. за регистрация и проверка за сигурност, както и да носят със себе си документ за самоличност.", "date": "2018.03.07", "title": "Европейският комисар по здравеопазване и безопасност на храните Витянис Андрюкайтис ще бъде на посещение в София на 8 март"}
{"url": "http://www.focus-news.net/news/2018/03/07/2496950/blagoevgrad-sled-petgodishno-prekasvane-obshtinata-i-sporten-klub-diamo-vazrazhdat-damsko-rali.html", "text": "След петгодишно прекъсване Община Благоевград и Автомобилен спортен клуб „Диамо” възраждат традиционното състезание „Дамско рали”, посветено на дамите в най-женския месец от годината – март. Това съобщиха от пресцентъра на Общината.\r\nАвтомобилното шоу ще се проведе на 18 март на площад „Македония” от 10,00 часа. Този път то ще премине под мотото „Дамско рали на високи токчета”. Високите токчета, разбира се, не са задължителни. Задължителни обаче са шофьорска книжка и технически изправен автомобил за всички жени, които пожелаят да демонстрират майсторско управление.\r\nЗаписването е до 14 март на телефон 0899 50 60 65. Участие могат да вземат всички дами, които обичат да шофират, без възрастови ограничания. Очаква се за автомобилната надпревара да пристигнат участници от цялата страна, както и от съседните държави Гърция и Македония. \r\nОбщина Благоевград и Автомобилен спортен клуб „Диамо” са подготвили купи, грамоти и много награди за победителите. Не се изисква такса за участие. \r\n„Дамско рали на високи токчета” ще разчупи стереотипите и ще докаже, че дамите зад волана са също толкова добри шофьори, колкото и мъжете. \r\nСъстезателните екипажи ще се състоят от пилот и навигатор. Те ще бъдат разделени в два класа според кубатуратата на двигателя на автомобилите. Екипажите ще демонстрират майсторско управление в три етапа по приложени схеми.  \r\nВъзроденото автомобилно шоу обещава атрактивни демонстрации и добро настроение. Дамското рали е подкрепено и от Българската федерация по автомобилен спорт.", "date": "2018.03.07", "title": "Благоевград: След петгодишно прекъсване Общината и Спортен клуб „Диамо” възраждат „Дамско рали”"}
{"url": "http://www.focus-news.net/news/2018/03/07/2496943/dimitris-papadimuilis-lider-na-evrogrupata-na-siriza-mezhdunaroden-nadkonstitutsionen-dogovor-e-nay-dobroto-reshenie-po-spora-za-imeto.html", "text": "Най-добрият начин да се постигне решение по спора за името е като се сключи международен договор, който да е надконституционен, това заяви Димитрис Пападимуилис, вицепредседател на Европейския парламент и лидер на еврогрупата на управляващата в Гърция партия Сириза, предава Македонската информационна агенция. Гръцкият политик е заявил това в интервю за радио „247“. \r\n„Най-добрият начин (да се реши проблемът) е с международен договор с надконституционална сила, с пълни и обезпечени международни гаранции, по подобие на Лозанския договор“, отбеляза Пападимуилис. Според него е нужно да се постигнат две неща – едното е взаимноприемливо име, което да се използва навсякъде и второ – прекратяване на всякакъв вид иредентизъм. : Цанко Цолов", "date": "2018.03.07", "title": "Димитрис Пападимуилис, лидер на еврогрупата на Сириза: Международен надконституционен договор е най-доброто решение по спора за името"}
{"url": "http://www.focus-news.net/news/2018/03/07/2496955/gl-prokuror-sotir-tsatsarov-nastoyashtiyat-sastav-na-vss-raboti-izklyuchitelno-dobre.html", "text": "Настоящият състав на ВСС работи изключително добре. Това каза главният прокурор Сотир Цацаров пред журналисти във връзка с изминалите 100 дни от конституирането на ВСС, предаде репортер на Агенция „Фокус“. Според него има огромни позитиви в работата на Прокурорската колегия на Съвета. „Пленумът също работи доста добре. Опроверга се твърдението, че едва ли не Прокурорската колегия, едва ли не в частност аз, диктуват, определят решенията. Както се видя, Съветът и колегията работят спокойно при този нов състав“, посочи Цацаров. По отношение на председателя на ВКС Лозан Панов, Цацаров каза: „Ние с г-н Панов имаме различна ценностна система. Имаме различни представи за справедливост и може би за работа на органите за съдебната власт. Само че ние с г-н Панов сме длъжни да работим, както работят главен прокурор и председател на ВКС. Различната ни ценностна система очевидно не означава, че ние трябва да сме в противоборство. С г-н Панов приятел никога няма да стана, но това не означава, че не трябва да работя с него“, заяви Цацаров. По отношение на акта „Магнитски“, Цецаров заяви: „С или без акта „Магнитски“ ще си върша работата. Не ме касае актът „Магнитски“, касае ме моята си работа\". \r\nДеница КИТАНОВА", "date": "2018.03.07", "title": "Гл. прокурор Сотир Цацаров: Настоящият състав на ВСС работи изключително добрe"}
{"url": "http://www.focus-news.net/news/2018/03/07/2496953/devet-novi-elektronni-uslugi-shte-predostavi-na-grazhdanite-i-biznesa-agentsiya-po-vpisvaniyata.html", "text": "Агенцията по вписванията ще предоставя 9 нови електронни услуги на гражданите и бизнеса с финализиране на надграждането на Имотния регистър и връзката му с кадастралния регистър. Това заяви днес изпълнителния директор на Агенцията Зорница Даскалова по време на пресконференция за стартирането на проект „Надграждане на имотния регистър за интеграция с кадастралния регистър и предоставяне на допълнителни е-услуги“, съобщават от пресцентъра на Агенция по вписванията.\r\n„Този проект е изключително важен. С успешната му реализация  ще се подобри обслужването  за гражданите и бизнеса“, допълни заместник-министърът на правосъдието Десислава Ахладова, като подчерта, че намаляването на административната тежест е сред основните приоритети на правителството, по които активно и последователно работят Министерството на правосъдието и Агенция по вписванията.\r\nПо думите на изпълнителния директор Зорница Даскалова сред бъдещите електронни услуги, които ще предоставя Агенцията са:\r\n•регистриране на заявление за предстояща сделка за предварително деклариране на предстояща сделка;\r\n•проверка на статус на заявление, осигуряващ видимост на подготвителни действия за сделки с недвижим имот;\r\n•автоматизирано известяване на заинтересовани страни на посочен e-mail адрес;\r\n•уведомления за общините и техните бази данни за данъчни цели;\r\n•искане за издаване на преписи;\r\n•искане за издаване на удостоверение за лице;\r\n•искане за издаване на удостоверение за имот;\r\n•искане за издаване на удостоверение за период;\r\n•калкулатор за изчисление на дължимите държавните такси.\r\nПроектът се осъществява с финансова помощ „Приоритетни проекти в изпълнение на пътната карта за изпълнение на Стратегията за развитие на електронното управление в Република България за периода 2016-2020 г.“ с финансовата подкрепа на Оперативна програма „Добро управление”, съфинансирана от Европейския съюз чрез Европейския социален фонд.\r\nОбщата му стойност е в размер на 1 500 000 лева, а срокът за изпълнението му е 18 месеца.", "date": "2018.03.07", "title": "Девет нови електронни услуги ще предостави на гражданите и бизнеса Агенция по вписванията"}
{"url": "http://www.focus-news.net/news/2018/03/07/2496925/shumen-ochakva-se-gledaneto-na-videozapisite-po-deloto-za-vlakovata-katastrofa-v-hitrino-da-prodalzhi-i-utre.html", "text": "Очаква се гледането на видеозаписите по делото за влаковата катастрофа в Хитрино в Окръжен съд-Шумен да продължи и утре, тъй като материалите, сред които има и снимки и аудиозаписи, са много, предаде репортер на Радио „Фокус“-Шумен. Второто заседание по делото в  Окръжен съд-Шумен започна по-рано днес с предварително изслушване на страните. След даденото съгласие от тяхна страна, съдът прие да не бъдат разпитвани пострадалите с тежки телесни повреди и наследниците на загиналите. Ще бъдат изслушани показанията на свидетелите със средни телесни повреди, с изключение на двама. Страните се съгласиха да не бъдат разпитвани вещите лица изготвили химичните, физикохимичните, комплексните психоатрични и психологични, както и всички съдебно медицински експертизи.  \r\nДелото се води по реда на съкратеното съдебно следствие по чл.371, т.1 от НПК- без признаване на вина от страна на обвиняемите машинисти Димитър Михнев и Радослав Петков, без разпит на част от свидетелите или вещите лица. Прокурор Маргарита Георгиева прочете диспозитива на обвинителния акт. Двамата машинисти ще дават показания в края на съдебното следствие. Заседанието продължи с преглед на видео материал, предявен като част от веществените доказателства. В първото заседание, защитата на подсъдимите поиска  прекратяване на съдебното производство и връщане на делото на прокуратурата с мотив, че след приключване на разследването не са им предявени видеозаписите по делото. Окръжен съд-Шумен не уважи това искане, като прие, че допуснатото процесуално нарушение е отстранимо в съдебната фаза и правата на страните могат да бъдат гарантирани с възпроизвеждането на всички файлове при предявяване на веществените доказателства в хода на съдебното следствие.  Решението на съда е потвърдено и от въззивния съд. Именно с предявяване на въпросните видеозаписи продължава съдебното заседание днес. То е водено от съдия Румяна Райкова, с участието на подсъдимите, техните защитници, част от конститураните като частни съдебни обвинители и представляващия ги адвокат Петра Свиленова.\r\nИвелина ИВАНОВА", "date": "2018.03.07", "title": "Шумен: Очаква се гледането на видеозаписите по делото за влаковата катастрофа в Хитрино да продължи и утре"}
{"url": "http://www.focus-news.net/news/2018/03/07/2496945/predsedatelyat-na-bsp-korneliya-ninova-provede-telefonen-razgovor-s-ministar-valentin-radev-otnosno-informatsiya-za-postradal-politsay-na-protesta-stanalo-e-yasno-che-tya-ne-e-vyarna.html", "text": "Председателят на БСП Корнелия Нинова проведе телефонен разговор с вътрешния министър Валентин Радев във връзка с информация за тежко пострадал полицай по време на днешния протест. Това съобщиха от пресцентъра на НС на БСП. От разговора е станало ясно, че разпространената в някои медии информация не отговаря на истината.", "date": "2018.03.07", "title": "Председателят на БСП Корнелия Нинова проведе телефонен разговор с министър Валентин Радев относно информация за пострадал полицай на протеста, станало е ясно, че тя не е вярна"}
{"url": "http://www.focus-news.net/news/2018/03/07/2496958/ombudsmanat-maya-manolova-shef-manchev-miro-aneliya-desi-bakardzhieva-i-titi-mesiha-kozunatsi-za-baba-i-dyado-kampaniyata-velikden-za-vseki-startira-za-treta-poredna-godina.html", "text": "Омбудсманът Мая Манолова, заедно с възпитаници на Софийската гимназия по хлебни и сладкарски технологии и ученици от 51 СОУ „Елисавета Багряна“, лицата на кампанията – Миро, Анелия, баскетболният треньор Тити Папазов и актрисата Деси Бакърджиева стартираха третото издание на националната кампания „Великден за всеки – Дари празник на баба и дядо“ с месене на козунаци и кифлички, които по-късно занесоха на възрастни хора в три социални домове в столицата. Това съобщиха от пресцентъра на Омбудсмана на Република България.\r\nПриготвянето на козунаците и кифличките се проведе под вещото ръководство на шеф Манчев, който също застана зад кампанията на омбудсмана и инструктори от Кулинарната академия HRC, където се проведе събитието. И тази година кампанията има за цел да събере средства за българските пенсионери, които няма да получат надбавка от правителството за големия християнски празник.\r\nНа събитието присъстваха и партньорите на националната кампания – Български Червен кръст, Националният осигурителен институт, „Български пощи“ ЕАД, Българската хранителна банка, Националният алианс за работа с доброволци (НАРД), Национално сдружение „Младежки глас“, представители на хранителния бранш, на хранителни вериги и др. \r\n„Искам да кажа от сърце, че всеки един от вас е изключително важен за нас, ние ви обичаме и без вас кампанията не би могла да се случи. На децата, на академията, на лицата на кампанията, на партньорите и на бизнеса. А посланието е ясно – децата, с много любов, с много признателност, с много уважение, ще изработят сами най-яркия символ на великденския празник и трапеза – козунака, който ще занесем заедно на баба и дядо“, заяви омбудсманът Мая Манолова.\r\n„Всяка година кампанията „Великден за всеки“ има съпътстваща обществено значима кауза. През първата година това беше борбата за падане на ДДС върху дарените храни, през втората година – двойните стандарти при храните в ЕС. Сега фокусът на кампанията ще бъде насочен към каузата срещу пилеенето на храни и здравословното хранене при децата“, допълни Манолова.\r\nТя изнесе данни, според които всяко българско домакинство унищожава около 90 кг. храна на година или една минимална заплата над 500 лв. Сред причините са неразумното пазаруване и липсата на механизми за споделяне на храна.\r\n„Уважението към храната започва от семейството, така че ние ще се насочим и към българските домакинства, които за съжаление пилеят половината от тези 700 000 тона храна, която се унищожава в България“, подчерта общественият защитник. \r\nСъпътстващата кауза към „Великден за всеки“ през тази година е под наслов „БезОСТАТЪЧНО щастливи“, тъй като по думите на Манолова, храната освен необходимост е щастие, удоволствие и съпреживяване, един момент, който споделяме с любимите си хора. „Иска ни се децата да помислят, преди да изхвърлят с лека ръка в коша остатъка от кифлата, сандвича си, защото някъде другаде техен връстник гладува“, допълни омбудсманът.\r\nПо отношение на здравословното хранене при децата, общественият защитник заяви, че ще бъде предизвикателство да се обясни на учениците как е по-добре да се храним и кои храни са здравословни.\r\n„По-добре е една наранена ябълка и един презрял банан да се превърнат в здравословен шейк, отколкото да бъдат изхвърлени в боклука“, категорична бе Манолова.\r\nВ третото издание на „Великден за всеки“ отново ще се набират парични средства и хранителни продукти за възрастните хора, които няма да получат надбавка за големия християнски празник. Идеята е да бъдат подпомогнати хората, чиято пенсия надвишава с малко минималния праг. По утвърдени списъци на НОИ средствата ще бъдат обърнати във ваучери, всеки на стойност по 20 лева, с които пенсионерите ще имат възможност да пазаруват в 5 000 обекта в цялата страна. Възрастните хора ще получават своите ваучери в пощенските клонове по места. Със съдействието на социалния патронаж по общини в седмицата преди Великден ще се раздават хранителни продукти на социално слаби и бедни хора.  \r\nВ предишните две издания, кампанията събра близо 2 млн. лева в пари и храни, с които бяха зарадвани десетки хиляди пенсионери.\r\nСредствата се набират по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст: \r\nIBAN: BG53UNCR70001522802795\r\nБанков код: UNCRBGSF.\r\nСредства се приемат и със SMS 1255 - на стойност 1 лев, освободен от ДДС, както и чрез on-line дарения от България и чужбина на сайта на БЧК – www.redcross.bg.", "date": "2018.03.07", "title": "Омбудсманът Мая Манолова, шеф Манчев, Миро, Анелия, Деси Бакърджиева и Тити месиха козунаци за баба и дядо, кампанията „Великден за всеки“ стартира за трета поредна година"}
{"url": "http://www.focus-news.net/news/2018/03/07/2496956/blagoevgrad-detsata-ot-dg-rosa-tvoriha-v-sapunena-laboratoriya.html", "text": "Възпитаниците на ДГ № 4 „Роса“ в Благоевград изработваха красиви сапунчета в първата „Сапунена лаборатория“. Тя бе организирана по повод 8 март - Международен ден на жената. Това съобщиха от пресцентъра на Община Благоевград. Сапуните са специално изработени с помощта на заведенията за социални услуги в Община Благоевград. Инициативите ще продължат да събират млади и възрастни чрез различни тематични ателиета за всички празници. В първата от тях участие взеха децата от предучилищните групи на детската градина.\r\nС помощта на възрастни дами от Домашен социален патронаж, Дневен център за стари хора и Дом за стари хора, които гостуваха на детското заведение, малчуганите се забавляваха и създаваха от сапунената база различни сапунчета, използвайки креативността и въображението си. Изработените сапуни ще се подарят на всички жени, ползващи социалните услуги в община Благоевград.", "date": "2018.03.07", "title": "Благоевград: Децата от ДГ „Роса“ твориха в „Сапунена лаборатория“"}
{"url": "http://www.focus-news.net/news/2018/03/07/2496954/interfaks-na-myastoto-na-razbiliya-se-helikopter-v-checheniya-be-nameren-otselyal.html", "text": "На мястото на разбилия се хеликоптер в Чечения е бил намерен оцелял, това са съобщили за руската агенция Интерфакс от центъра по премахване на последствията от инцидента. \r\n„По последни данни, в резултат на аварията са се намирали шест души, единият от които е намерен жив“, е заявил източникът на агенцията, според който в момента се действа за да се укаже медицинска помощ на оцелелия. \r\nПо-рано стана ясно, че военен хеликоптер Ми-8 се е разбил в Чечения, като към момента се смяташе, че нито един от тях не е оцелял.: Цанко Цолов", "date": "2018.03.07", "title": "Интерфакс: На мястото на разбилия се хеликоптер в Чечения бе намерен оцелял"}
{"url": "http://www.focus-news.net/news/2018/03/07/2496949/gl-prokuror-sotir-tsatsarov-promenite-v-nakazatelniya-kodeks-za-neizbezhnata-otbrana-tryabva-da-badat-praveni-s-misal-napred-a-ne-na-parche.html", "text": "Промените в Наказателния кодекс за неизбежната отбрана трябва да бъдат правени с мисъл напред, а не за всеки случай на парче. Това каза главният прокурор Сотир Цацаров пред журналисти за случая с лекаря, обвинен за убийството на крадец в Пловдив и идеята за промяна на Наказателния кодекс, предаде репортер на Агенция „Фокус“. „Добре е да се помисли трябва ли да се променя чл. 12 за неизбежната отбрана. Наказателният кодекс показва немалко дефицити или би предизвикал огромни затруднения в една следваща норма – чл. 12а  - задържането на престъпник. Това, което се нарича граждански акт. Много ми се иска да вярвам, че искането за промени в Наказателния кодекс ще бъдат извършени след внимателно обмисляне на положенията в наказателното право, на решенията на Конституционния съд в областта на неизбежната отбрана. Спомняме си преди години част от така приети много бързо норми бяха обявени за противоконституционни. Иска ми се да вярвам, че тези призиви за промени в Наказателния кодекс са породени от истинска загриженост за приложението на закона, а не са плод на поредната конюнктура или поредното гонене на случая или са предизвикани от елементи на популизъм\", каза Цацаров и отчете, че напоследък по темата са се изказали много хора. \"Изказаха се колеги юристи. Изказаха се много политици, които общо взето без да имат каквато и да е информация за събитията, при цялото ми уважение към тях, спекулираха със справедливия гняв на много хора. Това дали трябва да се променя чл. 12, оставям на вниманието на хората в тази сграда\", посочи главният прокурор и визира сградата на Народното събрание. По думите му работата на прокуратурата и съда, е да прилага закони. Главният прокурор заяви, че му е било странно съчетаването на искания за промени в чл. 12, комбинирани с предишни искания за тотално либерализиране на носене на огнестрелно оръжие и с призива на една политическа партия, елемент от управляващата коалиция, според която свободният човек, е въоръженият. Главният прокурор не назова политическата сила, за която говори и благодари на прокуратурата в Пловдив за работата по случая с лекаря, обвинен в убийството на крадец. По думите му гневът на хората е  използван от някои политици съвсем тенденциозно. Цацаров обърна внимание, че е имало искане за срещи с наблюдаващ прокурор, водени от народен представител от управляващата коалиция. \r\nДеница КИТАНОВА", "date": "2018.03.07", "title": "Гл. прокурор Сотир Цацаров: Промените в Наказателния кодекс за неизбежната отбрана трябва да бъдат правени с мисъл напред, а не на парче"}
{"url": "http://www.focus-news.net/news/2018/03/07/2496960/ministar-nikolina-angelkova-provede-rabotna-sreshta-s-dzheysan-uong-izpalnitelen-direktor-na-tsentara-za-izsledvaniya-kam-globalniya-forum-za-turizam-i-ikonomika.html", "text": "Министърът на туризма Николина Ангелкова проведе работна среща с Джейсън Уонг, изпълнителен директор на  центъра за изследвания към “Глобалния форум за туризъм и икономика”. Това съобщиха от пресцентъра на министерството. Двамата разговаряха в рамките на най-значимия туристически форум  ITB Берлин, където България се представя с национален щанд. \r\nМинистър Ангелкова представи събитията на министерството в рамките на Българското председателство на Съвета на ЕС. Тя информира г-н Джейсън Уонг за резултатите от съвета на министрите на туризма, който се проведе в София средата на февруари. Във форума участваха Елжбета Биенковска, еврокомисар по вътрешен пазар, промишлеността и предприемачеството,  Зураб Пололикашвили, генерален секретар на Световната организация по туризъм към ООН и над 500 делегати и гости. Министър Ангелкова посочи, че сред основните дискутирани теми е била инициативата „2018 г. – Година на туризма ЕС – Китай“. Потенциалът на китайския пазар е огромен, през 2017 г. в европейските страни са отчетени 12,4 млн. туристически посещения на китайски граждани с ръст от 18% спрямо 2016 г. , каза министърът. \r\nТя отбеляза, че България ще бъде домакин на 7-ата среща на върха на държавните и правителствените ръководители на страните от Централна и Източна Европа и Китай през втората половина на 2018 г. Министърът информира, че в рамките на събитието ще бъде проведен и Китайско-Български туристически форум и предложи на г-н Джейсън Уонг да бъдат съорганизатори. \r\nНа срещата бе дискутирана и възможността за коопериране между южната провинция Гуангдонг, която е с най- висок брутен вътрешен продукт на глава от населението. \r\nМинистър Ангелкова запозна събеседника си с подготовката за 2-рото издание на „Международния конгрес на световните цивилизациите и древните маршрути“ през ноември тази година и покани г-н Джейсън Уонг на форума. Министърът посочи, че ведомството и правителството водят последователна политика за утвърждаване на България като туристическа дестинация на четири сезона и за популяризиране на културни-историческите ни богатства. \r\nГ-н Джейсън Уонг поздрави министър Ангелкова за усърдната работа за развитие на туризма в България. И посочи, че планираните събития през тази година ще окажат положителен ефект за привличане на повече китайски туристи в Европа и България. \r\nВ рамките на ITB – Берлин, министър Ангелкова проведе работна среща и с министъра на туризма на Република Мавриций Анил Гаян. През миналата година общият брой чуждестранни посетители в България са близо 8,9 млн., което е със 7,6 на сто повече от 2016 г. Приходите от международен туризъм в страната през 2017 г. възлизат на 6,895 млрд. лв. с 9,3% повече спрямо рекордната до момента 2016 г., информира българският министър. \r\nДвамата обсъдиха варианти за разширяване на сътрудничество в туризма както и инвестиционната карта, съдържаща 32 български проекта, които биха били интересни за инвеститорите.", "date": "2018.03.07", "title": "Министър Николина Ангелкова проведе работна среща с Джейсън Уонг, изпълнителен директор на центъра за изследвания към “Глобалния форум за туризъм и икономика”"}
{"url": "http://www.focus-news.net/news/2018/03/07/2496961/sliven-zasilva-se-nablyudenieto-varhu-yazovirite-v-oblastta-po-razporezhdane-na-oblastniya-upravitel-chavdar-bozhurski.html", "text": "Областният управител на Сливен Чавдар Божурски изпрати писма до сдруженията за напояване, в които се препоръчва засилено наблюдение на притежаваните от тях язовири предвид обилното снеготопене. Общото им състояние е добро с изключение на язовирите „Старите лозя“ и „До летището“, намиращи се в землището на новозагорското с. Млекарево. Това съобщиха от Областната администрация. В Сливенска област са създадени 8 сдружения за напояване, които са собственици на 13 язовира – 11 от тях са в община Нова Загора, 2 са в община Твърдица.\r\nНа 7 март от Държавната агенция по метрология и технически надзор издадоха актове на сдружението за напояване, което е собственик на двата язовира, тъй като не е изпълнило дадените му предписания за отстраняване на нередности.\r\nПисма за превантивен контрол бяха изпратени в края на миналата седмица и до общините. Специалисти информираха областния управител, че местните администрации са извършили проверки на язовирите си. Някои преливат през преливниците и изпускателите им са отворени, предимно в община Нова Загора. Опасност няма, тъй като високата вълна от снеготопенето вече преминава.\r\n94 са общинските язовири на територията на Сливенска област. Най-много язовири притежава община Нова Загора – 69. Община Сливен има 11 язовира, като 7 са за стопански цели, а 2 са в процедура на ликвидация. Язовирите в община Котел са 6, а в община Твърдица – 8.\r\nПрез последното денонощие нивото на язовир „Жребчево“ се покачи с 20 см в резултат на снеготопенето и падналите валежи, съобщи инж.Пламен Иванов, управител на „Напоителни системи – клон Средна Тунджа“-Сливен. Към момента в язовира има 171 млн. кубика вода.\r\nТе представляват близо 43 на сто от общия обем на язовира, възлизащ на 400 млн.куб.м. Годината е по-благоприятна в сравнение със сушавата 2017 г. и прогнозите са, че до средата на май в язовира ще постъпят още 70-80 млн.кубика вода. По данни на „В и К“-Сливен,  в язовира за питейна вода „Асеновец“ има 20 млн. при капацитет от 28 млн.кубика вода.", "date": "2018.03.07", "title": "Сливен: Засилва се наблюдението върху язовирите в областта по разпореждане на областния управител Чавдар Божурски"}
{"url": "http://www.focus-news.net/news/2018/03/07/2496963/d-r-vladimir-vladimirov-kmet-na-obshtina-kula-yazovirite-v-obshtinata-imat-svoboden-obem.html", "text": "Язовирите в общината имат свободен обем и могат да поемат при снеготопенето допълнително количество вода, каза за Радио „Фокус“ – Видин д-р Владимир Владимиров, кмет на Община Кула. “Няма опасност от преливане на язовирите. Малщко е количеството вода и в реките, които преминават през територията на общината, те също ще могат да поемат допълнително количество вода при снеготопенето“, каза д-р Владимиров. На територията на общината три язовира са общински и два са държавни, като съоръженията са под постоянно наблюдение.\r\nАнна ЛОЗАНОВА", "date": "2018.03.07", "title": "Д-р Владимир Владимиров, кмет на Община Кула: Язовирите в общината имат свободен обем"}
{"url": "http://www.focus-news.net/news/2018/03/07/2496965/kyustendil-povishena-e-opasnostta-ot-padashti-kamani-vav-visokoplaninskite-rayoni-v-oblastta.html", "text": "Повишена е опасността от падащи камъни във високопланинските райони в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по Автомагистрала „Струма” и път Е-79. Слабо натоварено е движението в посока ГКПП – „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 9 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.07", "title": "Кюстендил: Повишена е опасността от падащи камъни във високопланинските райони в областта"}
{"url": "http://www.focus-news.net/news/2018/03/07/2496964/dzhan-haydzhou-poslanik-na-kitay-v-balgariya-v-shanhay-mezhdu-5-i-10-noemvri-2010-g-shte-se-provede-mezhdunarodnoto-ekspo-na-vnosni-stoki-v-kitay.html", "text": "От 2018-та година Китай ще провежда международно експо за вносни стоки, това е обявено от Президента на  Китайската народна република Си Дзинпин на Форума на високо равнище за международно сътрудничество по инициативата “Един пояс, Един път” през май миналата година. Това бе заявено от Джан Хайджоу, посланик на Китай в България, предаде репортер на Агенция \"Фокус\"\r\n\"Първото експо ще се проведе в Шанхай в периода от 5-ти до 10-ти ноември 2018г. Организирането на експото е една от важните мерки от страна на китайското правителство за категоричната си подкрепа на свободната търговия и глобализацията, както и за по-нататъшното откриване на пазара си към света, която е в унисон със стимулирането на търговско-икономическото сътрудничество между различните държави, облекчение на международната търговия, растежа и откритото развитие на световната икономика\", съобщи посланикът по време на презентация, посветена на експото, изнесена в посолството на Китай в София.\r\n Експото се състои от три части: Изложение на търговията и инвестициите, Изложение на стоки от различните предприятия и компании, и Форума за международна търговия. Това е първото мащабно експо в Китай, дори в целия свят, което е специализирано към вноса. Целта му е насърчаване на търговията между различните държави и изграждане на нова международна платформа за разширяване на международното сътрудничество, както и израз на решителността на Китай за стимулиране на задълбочено развитие на икономическата глобализация и изграждане на открита и споделена световна икономика. \r\n\"Може да се каже, че експото е емблема на Китай за нов рунд отваряне към света и подкрепа на икономическата глобализация към откритост, инклузивност, преференции, баланс и съвместна изгода. Също така е важен проект за задълбочаване на изграждането на “Един пояс, Един път” и изграждането на Общност със споделена съдба. През следващите 5 години, Китай ще внесе от различните държави стоки и услуги на стойност над 10 трилиона долара , като се предвижда участието на над 100 държави и региони\", уточни посланикът.\r\nВ Експото има включена платформа и за културни презентации, която ще създаде великолепна възможност за българските културни компании, коите се занимават с традиционно майсторство, изобретателни проекти, анимационни игри, както и с организиране на изложения и спектакли, да представят своите продукти пред потециалните си китайски партньори. \"Убеден съм, че експото ще бъде още една платформа за взаимноизгодно сътрудничество и важен шанс за откриване на китайския пазар за българските предприятия, особено за средните и малките предприятия\", смята Джан Хайджоу. \r\n\"Посолство на Китай в България ще се координира с българското правителство, търговските организации и предприятията, ще оказва на българските фирми, участващи в експото, необходимата подкрепа и облекчение. Благодаря на представителите от съответните български ведомства, търговските организации и компаниите, както и на приятелите от медиите за присъствието Ви на днешната презентация\", допълни той.\r\nВиктор ТУРМАКОВ", "date": "2018.03.07", "title": "Джан Хайджоу, посланик на Китай в България: В Шанхай между 5 и 10 ноември 2010 г. ще се проведе Международното експо на вносни стоки в Китай"}
{"url": "http://www.focus-news.net/news/2018/03/07/2496967/veliko-tarnovo-yazovir-yovkovtsi-se-izpuska-kontrolirano-s-mezhdu-4-i-15-kub-msek.html", "text": "Язовир „Йовковци“ се изпуска контролирано с между 4 куб. м/сек. и 15 куб. м/сек., за да се осигури плавен оток на река Веселина. Това съобщиха за Радио „Фокус“ – Велико Търново от Областна администрация. От там посочват, че за момента няма постъпили сигнали за критични нива на водни басейни на територията на областта. Областният управител проф. д-р Любомира Попова е разпоредила със свое писмо, от 06 март, повишено внимание към нивата на водните басейни, наблюдение и изпълнение на указанията на Държавна агенция за метрологичен и технически надзор във връзка с предупрежденията за сериозен приток на водни маси в язовирите и повишаване на нивата в речните корита в страната. Създадена е необходимата организация, кметовете на общини своевременно да получават актуална метеорологична прогноза, указанията на компетентните органи, както и данни за състоянието на комплексните и значими язовири на територията на областта и страната.\r\nРазпоредено е да се предприемат мерки за проследяване на водните нива на язовирите на територията на съответната община. В Областна администрация – Велико Търново постъпва информация от общините, че е създадена необходимата организация и има готовност за действия при усложняване на обстановката. Наблюдават се водните нива в рисковите участъци, има осигурени чували с пясък за изграждане на диги при необходимост. Язовирите са със свободен обем и осигурена нормална проводимост на речните корита.\r\nОбластният управител обменя информация с колегите си от съседните области, както и с всички териториални структури.\r\nНадежда КРЪСТЕВА", "date": "2018.03.07", "title": "Велико Търново: Язовир „Йовковци“ се изпуска контролирано с между 4 и 15 куб. м/сек."}
{"url": "http://www.focus-news.net/news/2018/03/07/2496968/ria-novosti-ruskiyat-poslanik-v-sasht-obvini-kongresa-v-rusofobiya.html", "text": "Руският посланик в САЩ Анатолий Антонов обвини американския конгрес в русофобия в рамките на свое интервю, съобщава РИА Новости. \r\nПред изданието „Политико“, дипломатът е заявил, че „Конгресът, завладян от русофобия, бива воден от емоции, а не от ясна мисъл“. Посланикът разкри, че е получил изключително топло и конструктивно посрещане, след като е бил назначен, но по неговите думи, „конструктивното отношение на моите американски колеги не успя да премине от думи в действия“. \r\nАнтонов встъпи в длъжност през август 2017 г., наследявайки бившия посланик Сергей Кисляк, който бе определян от някои медии като „проводник на руско влияние“, припомня агенцията. : Цанко Цолов", "date": "2018.03.07", "title": "РИА Новости: Руският посланик в САЩ обвини Конгреса в русофобия"}
{"url": "http://www.focus-news.net/news/2018/03/07/2496959/the-guardian-eksperti-sa-razpoznali-veshtestvoto-s-koeto-e-bil-otroven-sergey-skrapal-saobshti-ambar-rud.html", "text": "Експерти са разпознали веществото, с което бе отровен бившият руски шпионин Сергей Скрапал в неделя, заяви вътрешният британски министър Амбър Руд в сряда, съобщава електронното издание на вестник Guardian. \r\nПравейки изявление след съвещание със специалният правителствен комитет „Кобра“ в сряда, Руд заяви, че „ние знаем повече относно веществото и полицията ще направи изявление по-късно днес (сряда, седми март – бел. пр.) за да разкрият част от информацията“. В интервю за местна телевизия освен това министърът увери, че страната „има възможностите, необходимите средства и знания“ за да пазят гражданите.  Агенция \"Фокус\" припомня: \r\nБившият полковник от руското Главно разузнавателно управление (ГРУ) Сергей Скрапал и неговата 30-годишна дъщеря бяха хоспитализирани в неделя, след посещение на търговски център в Солзбъри, където двамата живеят. Скрапал е 66-годишен бивш агент на ГРУ, който е шпионирал в полза на британското разузнаване . : Цанко Цолов", "date": "2018.03.07", "title": "The Guardian: Експерти са разпознали веществото, с което е бил отровен Сергей Скрапал, съобщи Амбър Руд"}
{"url": "http://www.focus-news.net/news/2018/03/07/2496957/bsp-borisov-da-se-razgranichi-ot-izkazvaneto-na-valeri-simeonov.html", "text": "БСП осъжда изказването на Валери Симеонов по адрес на руския Патриарх. Това съобщиха от пресцентъра на партията и призоваха правителството да се разграничи от вицепремиера.", "date": "2018.03.07", "title": "БСП: Борисов да се разграничи от изказването на Валери Симеонов"}
{"url": "http://www.focus-news.net/news/2018/03/07/2496970/dzhan-haydzhou-poslanik-na-kitay-v-balgariya-rozovoto-maslo-vinata-mlechnite-produkti-proizvedeni-v-balgariya-veche-sa-na-kitayskiya-pazar-i-se-haresvat-ot-kitayskite-potrebiteli.html", "text": ". Китайската и българската икономика взаимно се допълват, с разширяване на отвореността на Китай, търговско-икономическото сътрудничество ще освободи още по-голям потенциал, а търсенето на висококачествени български продукти и услуги от страна на Китай устойчиво ще се повиши. Розовото масло, вината, млечните продукти, произведени в България вече са на китайския пазар и се харесват от китайските потребители.Това бе заявено от Джан Хайджоу, посланик на Китай в България, предаде репортер на Агенция \"Фокус\"\r\nБългария се намира на кръстопътя между Европа и Азия, България активно участва в инциативата “Един пояс, Един път”, както и в сътрудничеството 16+1. \r\nВиктор ТУРМАКОВ", "date": "2018.03.07", "title": "Джан Хайджоу, посланик на Китай в България: Розовото масло, вината, млечните продукти, произведени в България вече са на китайския пазар и се харесват от китайските потребители"}
{"url": "http://www.focus-news.net/news/2018/03/07/2496972/aktsenti-v-sutreshniya-blok-dobro-utro-balgariya-na-radio-fokus-za-8-mart.html", "text": "Близо седмица след убийството в Пловдив, извършено от д-р Иван Димитров, случаят продължава да отеква. Въпросителните около него са много, а като че ли отговорите им стават и все по-трудни след последните разкрития около случая. Стана ясно, че медикът е притежавал незаконно оръжие. Колко лесно е да се сдобиеш с такова у нас, има ли необходимост от промяна на съществуващите текстове на закони, рамкиращи подобни случаи, и колко лесно е да се установи кога правомощията при неизбежна самоотбрана са превишени? Тези и още теми ще коментираме с Арлин Антонов, бивш директор на РДВР-Пазарджик и началник на „Национална служба сигурност“. \r\nТекстът на Истанбулската конвенцията се изтегля и от Народното събрание. Паралелно в парламента депутатите решиха да отхвърлят предложението на БСП за провеждане на референдум по темата. Ще снеме ли част от създалото се напрежение изтеглянето на документа и ще има ли и други спорни моменти, в които правителството ще трябва да отстъпи? Отговорите ще потърсим с политическия анализатор проф. Михаил Константинов. \r\nЩе обърнем поглед и към Международния празник на жената - 8 март. Традиционно той ще бъде отбелязан и в Дома за възрастни хора във Велинград, а повече ще ни разкаже колегата от Радио „Фокус“-Пазарджик Албена Жилекова. \r\nАнна Лозанова от Радио „Фокус“-Видин ще насочи вниманието ни към друго предстоящо събитие - конните надбягвания, които ще се проведат в град Дунавци в края на месеца. \r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Виктория Месробович.", "date": "2018.03.07", "title": "Акценти в сутрешния блок „Добро утро, България“ на Радио „Фокус“ за 8 март"}
{"url": "http://www.focus-news.net/news/2018/03/07/2496969/ministar-angelkova-pred-deyvid-ryuts-izpalnitelen-direktor-na-itb-berlin-germaniya-e-v-top-3-na-vodeshtite-turisticheski-pazari-za-balgariya.html", "text": "Германия е в топ 3 на водещите пазари за входящ туризъм за България. През 2017 г. германските туристи у нас са повече от 870 хил. и нарастват с 5,3 на сто спрямо година по-рано. Това каза министърът на туризма Николина Ангелкова на работна среща с Дейвид Рюц, изпълнителен директор на ITB Берлин, съобщиха от пресцентъра на министерството. Тя отбеляза, че през 2017 г. чуждестранните посетители в България  са надхвърлили с над 1 млн. души населението на страната, достигайки до 8,882 млн. Това е увеличение от 7,6 на сто спрямо рекордната доскоро 2016 г. Министър Ангелкова допълни, че резултатите за първия месец на 2018 г. също са обещаващи. През януари общият брой  туристически  посещения  на  чужденци  в  България е близо 438 хил. и се отбелязва ръст от 18,8% спрямо същия месец година по-рано. В първия месец на 2018 г. посетителите от Германия са близо 12 хил. като се увеличават със 7,7% в сравнение с януари миналата година.\r\nМинистър Ангелкова представи пред събеседника си възможностите за туризъм в България. Традиционен за страната е морският туризъм, който е и основно търсен от германските туристи. В страната ни има повече от 40 хил. артефакта, което е основа за успешно развитие на културно-исторически туризъм. Министърът акцентира и на природните богатства у нас - близо 600 минерални извора и около 40 планински масива. Те са условие за предлагане на качествен продукт  в сферата на балнео-, СПА и уелнес зимния, ски, еко и селски туризъм. \r\nДейвид Рюц поздрави България за дългогодишното и последователно участие на ITB Берлин. И посочи, че това е един от начините България да се рекламира като туристическа дестинация не само през германските професионалисти и любители, но и пред представители на държави от цял свят.", "date": "2018.03.07", "title": "Министър Ангелкова пред Дейвид Рюц, изпълнителен директор на ITB Берлин: Германия е в топ 3 на водещите туристически пазари за България"}
{"url": "http://www.focus-news.net/news/2018/03/07/2496952/reuters-silvio-berluskoni-obyavi-che-shte-podkrepi-liderat-na-severna-liga-za-premierskiya-post.html", "text": "Бившият италиански министър-председател и лидер на партията „Давай, Италия“ Силвио Берлускони обяви в сряда, че неговата формация ще подкрепи дясната партия „Северна Лига“ в опита ѝ да формира правителство, предава Reuters. \r\nНа изборите в неделя нито една партия или коалиция не спечели  абсолютно мнозинство, което постави Италия в политическа несигурност. Най-много мандати спечели коалицията между „Северна Лига“, водена от Матео Салвини и „Давай, Италия“ на Берлускони. Бившият премиер заяви, че „с оглед на нашите споразумение, ние ще подкрепим лоялно опити на Салвини да формира правителство“. Берлускони, който не може да бъде назначен на обществена длъжност заради издадена срещу него съдебна присъда добави още, че „аз съм тук за да го подкрепя, да гарантирам солидарността на коалицията и изпълня нашите обещания пред гласоподавателите“. : Цанко Цолов", "date": "2018.03.07", "title": "Reuters: Силвио Берлускони обяви, че ще подкрепи лидерът на „Северна лига“ за премиерския пост"}
{"url": "http://www.focus-news.net/news/2018/03/07/2496971/aktualna-patna-obstanovka-kam-1730-chasa.html", "text": "Температурите са в интервала от +4° до +22°. Времето над страната е с разкъсана облачност. Слаб до умерен е вятърът в областите Кърджали, Перник и Търговище. Слаб дъжд вали на проход „Петрохан“ /обл. Монтана/. Пътните настилки са мокри, по усойните и планински места – частично заледени и обработени. Това съобщиха от пресцентъра на Агенция \"Пътна инфраструктура\". \r\nІІ. Състояние на автомагистралите: \r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nДвижението по АМ \"Тракия\" в тунел \"Траянови врата\" посока София е ограничено поради аварийно запълване на появили се деформации на пътната настилка. Движението се извършва двупосочно в дясната тръба на тунела /посока Бургас/. Срок до 09.03.2018 г.\r\nОбласт Бургас: Временно движението по АМ Тракия Деветак – Ветрен от км 308+107 до км 359+475 се осъществява с повишено внимание поради аварийно запълване на появили се деформации на пътната настилка със студена смес. Участъкът е сигнализиран с пътни знаци. Срок до 09.03.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ \"Люлин\" в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел \"Люлин\" до първи тунел \"Мало бучино\" където движението на всички МПС се осъществява двупосочно в платното посока София - Перник. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало бучино - Суходол и обратно. Срок 09.03.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Котленски” - отворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\nОбласт Благоевград: Ограничава движението по път I-1 /E-79/ „Благоевград - Кулата” при км 370+614 в района на тунел Железница във връзка с аварийни ремонтни дейности. \r\nОбходен маршрут: Благоевград – Железница по стария (общински) път. Движението в района се регулира от сигналисти. Срок до 08.03.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; движение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 09.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: \r\nПът ІІІ-1306: Двупосочно движение в една лента по път ІІІ-1306 Горно Пещене - /път ІІ-15/ при км 58+000, поради приток на вода от топенето на снеговете. Участъка е сигнализиран с пътни знаци Срок до 10.03.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът III-1306: Временно движението по път III-1306 Горно Пещене – Враца при км 58+000 се извършва двупосочно в една лента, поради наводнено пътното платно. Участъка е сигнализиран с пътни знаци. Срок до 08.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента, поради пропадане и срутване на земна маса. Мястото е обезопасено с пътни знаци. Срок до 09.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 /разклона за с.Подвис/ се осъществява в една лента поради срутване на скална маса на пътното платно. Участъка се регулира с пътни знаци. Срок до 08.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-861: Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за движение на МПС без вериги, а автомобилите с маса над 12 т. трябва да са задължително без ремаркета и полуремаркета. Срок до 31.03.2018 г.\r\nПът ІІІ-8631: Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. Срок до 06.03.2018 г.\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради непрекъснато падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 12:00 ч на 08.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.07", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/07/2496966/dzhan-haydzhou-poslanik-na-kitay-v-balgariya-priyatelstvoto-mezhdu-kitay-i-balgariya-ima-dalga-traditsiya.html", "text": "Приятелството между Китай и България има дълга традиция. От толкова години насам правителствата на двете държави обръщат голямо внимание върху засилване на комуникацията в областта на политиката, икономиката, търговията, културата, науката и технологиите, особено в рамките на инициативата “Един пояс, Един път” и сътрудничеството между Китай и държавите от Централна и Източна Европа 16+1, сътрудничеството между двете ни страни в различни области постигна удовлетворяващо развитие.Това бе заявено от Джан Хайджоу, посланик на Китай в България, предаде репортер на Агенция \"Фокус\"\r\n По статистически данни от китайските митници, стокообменът  между Китай и България през 2017г. е 2.13 млрд. долара. с ръст 29 процента, сред тях износът от България в Китай е 960 млн. долара, с ръст 65% а вносът от Китай в България е 1.17 млрд долара с ръст 9 %. Металът мед и медните продукти са основните продукти за износ от България в Китай, през 2017 година тази сума е 590 млн. долара, увеличавайки се с 138 процента спрямо 2016г., а машините, оборудването, частите, генераторите и електронните съоръжения, както и органичните химикали са основните стоки, внесени от Китай в България.\r\n\"Главните сектори на китайските инвестиции в България са: земеделието, автомобилостроенето, IT и комуникациите, соларната индустрия. Обемът на китайските инвестици с натрупване възлиза на 400 млн. долара., а във финансовия сектор Китайската банка за развитие и EXIM BANK, имат сключени договори за кредитна линия с Българската банка за развитие, съответно на стойност 80 млн евро и 50 млн евро. В сектор туризъм над 30 000 китайци са посетили България през миналата година, освен това през месец ноември  2017г. първият Логистичен Център на земеделските продукти между Китай и ЦИЕ бе създаден в България. През същия месец Първият Китайски Културен Център в Централна и Източна Европа бе открит в София\", уточни посланикът. \r\nВиктор ТУРМАКОВ.", "date": "2018.03.07", "title": "Джан Хайджоу, посланик на Китай в България: Приятелството между Китай и България има дълга традиция"}
{"url": "http://www.focus-news.net/news/2018/03/07/2496974/veliko-tarnovo-diskusiya-na-tema-poznay-razlichiyata-uvazhavay-razlichiyata-se-provede-v-obshtina-svishtov.html", "text": "Дискусия на тема „Познай различията, уважавай различията!“ се проведе в Община Свищов. Срещата е част от проекта „Да успеем всички заедно“, съобщиха от пресцентъра на Общината.\r\nТемата на дискусията е по дейност 14 от проекта:   „Работа с родители от двете партньорски училища без разлика от етническия им произход за разясняване ползите от образователната интеграция. Преодоляване на негативни обществени нагласи, основани на етнически произход и културна идентичност чрез провеждане на информационни кампании, насочени към недопускане на дискриминация, основана на раса, етнически произход или религиозна принадлежност“. Срещата бе открита от кмета на община Свищов Генчо Генчев, който благодари на екипите по проекта за добрата координация по между им и подчерта значимостта на всяка от дейностите заложени в него. „Изключително съм радостен, че този проект се реализира в нашата община и ще  помогне за изграждането на толерантност, взаимност и уважение между децата. Ще изгради в тях разбиране за екипност, ще им помогне да разбират различните от тях и заедно със своите ръководители, родители и учители да преодоляват негативните обществени нагласи. Всъщност различията са условни, защото всички български деца са с равни пред законите на нашата страна и дискриминация, по какъвто и да е признак, е недопустима спрямо тях.“ – отбеляза кметът Генчев. Заедно с него на срещата присъстваха и ресорният заместник-кмет Анелия Димитрова, и началник отдел „Образование“ Румяна Кузева.\r\nПо време на дискусията, директорките на Средно училище „Цветан Радославов“ и Основно училище „Филип Сакелариевич“ – като представители на двете училища партньори, родители и учители категорично определиха проекта като полезен и споделиха, че наблюдават в децата първите резултати от извънкласните занимания. Сплотеност, постоянство, засилен интерес към групови занимания и изяви са само част от положителните признаци за това, че проектът постига своите цели. На срещата присъстваха и партньорите от сдружение „Нова възможност“, които изразиха компетентно мнение в презентация за дискриминацията и нуждата от интеграция, и приемане на различията.", "date": "2018.03.07", "title": "Велико Търново: Дискусия на тема „Познай различията, уважавай различията!“ се проведе в Община Свищов"}
{"url": "http://www.focus-news.net/news/2018/03/07/2496976/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в Габрово се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал \"Чехлевци\" е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление-Габрово. Условията за пътуване в областта са нормални за сезона. Настилките са предимно сухи, в по-усойните места – мокри. Времето е облачно, без превалявания. Трафикът в края на работния ден е интензивен. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nЛуиза ТРАНЧЕВА", "date": "2018.03.07", "title": "Габрово: Ограничено е движението в участък от път Велико Търново – Стара Загора, в района на град Габрово"}
{"url": "http://www.focus-news.net/news/2018/03/07/2496975/pregled-na-mezhdunarodnite-novini-do-18-chasa-agentsiya-fokus.html", "text": "Съветът за сигурност на ООН проведе заседание при затворени врати за Сирия в сряда, по инициатива на Франция и Великобритания. Заседанието е предизвикано от факта, че Сирия и Русия не се съобразяват с приетата преди 11 дни резолюция, призоваваща за 30-дневно примирие в близкоизточната държава. \r\nРезолюцията бе приета на 24 февруари, като първият хуманитарен конвой, носещ храна и медикаменти, достигна блокирания и контролиран от бунтовници квартал Източна Гута. Според данни на ООН обаче, почти половината от хуманитарните пратки са били премахнати от камионите от сирийските власти. Според данни на базираната в Сирийска обсерватория за човешки права от 18 февруари насам в блокирания квартал са загинали около 800 цивилни.\r\n*** Руският посланик в САЩ Анатолий Антонов обвини американския конгрес в русофобия в рамките на свое интервю. \r\nПред изданието „Политико“, дипломатът е заявил, че „Конгресът, завладян от русофобия, бива воден от емоции, а не от ясна мисъл“. Посланикът разкри, че е получил изключително топло и конструктивно посрещане, след като е бил назначен, но по неговите думи, „конструктивното отношение на моите американски колеги не успя да премине от думи в действия“. \r\nАнтонов встъпи в длъжност през август 2017 г., наследявайки бившия посланик Сергей Кисляк, който бе определян от някои медии като „проводник на руско влияние“, припомня агенцията. \r\n*** Белият дом съобщи в сряда, че скоро ще разкрие допълнителни детайли относно въвеждането на тарифите върху вноса на стоманата и алуминий в САЩ. \r\n„Ние все още се намираме на пътя на официалното обявление в края на тази седмица“, заяви говорителят на Белия дом Сара Сандърс пред журналисти в сряда. \r\nПо-рано американският президент Доналд Тръмп обяви, че смята да въведе 25% вносна тарифа върху стоманата и 10% върху алуминия. Намеренията му предизвикаха остри реакция от важни търговски партньори на САЩ, сред които Канада и Япония, а ЕС заплаши с въвеждането на мита върху някои американски стоки на свой ред. \r\n*** Експерти са разпознали веществото, с което бе отровен бившият руски шпионин Сергей Скрапал в неделя, заяви вътрешният британски министър Амбър Руд в сряда. \r\nПравейки изявление след съвещание със специалният правителствен комитет „Кобра“ в сряда, Руд заяви, че „ние знаем повече относно веществото и полицията ще направи изявление по-късно днес (сряда, седми март – бел. пр.) за да разкрият част от информацията“. В интервю за местна телевизия освен това министърът увери, че страната „има възможностите, необходимите средства и знания“ за да пазят гражданите.  Агенция \"Фокус\" припомня: \r\nБившият полковник от руското Главно разузнавателно управление (ГРУ) Сергей Скрапал и неговата 30-годишна дъщеря бяха хоспитализирани в неделя, след посещение на търговски център в Солзбъри, където двамата живеят. Скрапал е 66-годишен бивш агент на ГРУ, който е шпионирал в полза на британското разузнаване . \r\n*** Търговският дефицит на САЩ достигна най-високата си точка от последните девет години на фона на намаляващия износ на нефт и по-малко продадени в международен план въздушна техника, показват правителствени данни. \r\nПо-рано Гари Коен, търговският съветник на президент Доналд Тръмп подаде оставка, а държавният глава обяви, че смята да въведе вносни тарифи върху алуминия и стоманата в САЩ. \r\nАмериканският износ е намалял с 1,3% до 200,9 милиарда долара, което освен това е и най-високото намаление в последните 16 месеца. По този начин, показват официалните данни, през януари 2017 г. търговският дефицит е 16,2%. Вносът остава непроменен, представляващ сума, равна на почти 258 милиарда долара. \r\n*** Кабинетът в Берлин гласува за разширяването на шест от чуждестранните мисии на германската армия, но според експерта Флориан Клинг от работна група \"Дармщадър Сигнал\" „Бундесверът е пред разпад\".\r\nКоментирайки възможностите на германската армия да изпълни заявките на Берлин за мисиите зад граница Клинг бе категоричен: „Не, тя не може да направи това. Не разполагаме дори със самолети, с които тези войници да летят в тези мисии. Ситуацията е толкова напрегната, че Бундесверът всъщност е пред разпад\".\r\nПо-рано в сряда правителството в Берлин взе решение за разширяване на шест мисии на Бундесвера с включването на около 2600 нови военнослужещи към тях. Бундестагът има последната дума за решението, но одобрението се счита за сигурно.\r\nБерлин предвижда броят на германските войници в Афганистан да бъде увеличен от 980 на 1300. Броят на войниците на Бундесвера в Мали, където Германия е част от мисия на ООН за стабилизиране на кризисната африканска страна, в бъдеще трябва да достигне до 1100. Предвижда се разширяване на мисията на Бундесвера в Ирак. Към настоящия момент тя е ограничена до територията на Кюрдския автономен регион. В бъдеще се предвижда тя да обхване цялата страна.\r\n*** Европейският съюз не иска да „изгражда стена“ с Великобритания, след като тя излезе от структурите на Общността. Това увери председателят на Европейския съвет Доналд Туск, след като в Брюксел бе представен проектодокумент за насоките за преговори за отношенията с Лондон след Брекзит.\r\n„Предложението ми показва, че ние не искаме да изграждаме стена между ЕС и Великобритания. Напротив, Великобритания ще бъде нашият най-близък съсед, искаме да запазим приятелството и партньорството си“, увери полският политик в рамките на пресконференция в Люксембург.\r\n*** Марокански гражданин, информатор на Абделхамид Абаауд, предполагаемия ръководител на терористичните атентати в Париж от 2015 г., е арестуван в Полша през 2016 г. и вече срещу него са повдигнати обвинения за членство в „Ислямска държава“, предава.\r\n„По време на разследването бе установено, че обвиняемият Мурад Т. в периода от декември 2014 г. до септември 2016 г. е бил член на въоръжена организирана престъпна група - международната терористична организация „Ислямска държава\", съобщиха в сряда от Прокуратурата на Полша.\r\nСпоред полските медии Мурад Т. е арестуван преди осемнадесет месеца. Ако бъде признат за виновен, той ще бъде изправен пред лишаване от свобода между шест месеца и 11 г. \r\n***", "date": "2018.03.07", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/03/07/2496978/riosv-montana-sprya-deynostta-na-instalatsiya-za-proizvodstvo-na-ekobriketi-vav-vidin.html", "text": "РИОСВ – Монтана приложи принудителна административна мярка, за спиране на инсталация за производство на екобрикети във Видин, кв. “Триъгълника“, която е връчена на представляващия юридическото лице – оператор, съобщиха от РИОСВ. Мярката е постановена през февруари 2018 г. При проверка в края на 2017 г. е установено, че инсталацията е без необходимите съгласувателни и разрешителни документи, съгласно екологичното законодателство, за което е проведено административно наказателно производство. Наложената заповед за пломбиране е последващо действие от страна на РИОСВ – Монтана.", "date": "2018.03.07", "title": "РИОСВ-Монтана спря дейността на инсталация за производство на екобрикети във Видин"}
{"url": "http://www.focus-news.net/news/2018/03/07/2496977/kmetat-na-bansko-georgi-ikonomov-shte-vzeme-uchastie-v-debat-na-visoko-ravnishte-organiziran-ot-enp-v-grad-sofiya-na-9-mart.html", "text": "Кметът на Община Банско, Георги Икономов, ще вземе участие в дебат на високо равнище, организиран от ЕНП в град София на 9 март. Това съобщиха от пресцентъра на Общината. Форумът ще бъде на тема „Регионите и градовете инвестират в образованието за укрепване на ценностите на ЕС”. В изнесеното заседание на Групата на ЕНП в Европейския комитет на регионите се очаква да вземат участие председателят на ЕНП Жозеф Дол, министър-председателят Бойко Борисов, Михаел Шнайдер – председател на Групата на ЕНП в Комитета на регионите, Райнер Виеланд – зам.-председател на ЕП, както и българския еврокомисар за дигитална икономика Мария Габриел. Заедно с представители на местните власти от различни точки на ЕС, ще се дискутират как да се укрепят ценностите на ЕС чрез инвестиции в образованието, уменията, предприемачеството и цифровизацията на регионално ниво.\r\nКметът на Банско, Георги Икономов, ще се включи в официалната делегация на министъра на туризма – Николина Ангелкова, по време на посещението й в Москва. Той ще вземе участие в поредица от срещи с представители на туристически организации и публичната власт от Руската федерация. Делегацията ще гостува в руската столица на 10 и 11 март в рамките на Международното туристическо изложение „Интурмаркет 2018“.\r\nКметът на Банско, Георги Икономов, ще присъства на заседание на Регионалния съвет за развитие на Югозападен район, което ще се проведе на 14-15 март в гр. Кюстендил. Под председателството на областния управител на Софийска област – Николай Пехливанов, ще бъдат обсъждани приоритетите пред регионалната сигурност и механизмите за борба с организираната престъпност. Ще бъде представен също новоприетия Закон за противодействие на корупцията и за отнемане на незаконно придобитото имущество, който обединява Закона и механизма му на действие срещу корупционните практики.\r\nКметът на Банско, Георги Икономов, ще вземе участие в открито заседание на Постоянните комисии на НСОРБ по Икономическо развитие и туризъм, Култура, гражданско общество и медии, Общинска собственост” и Регионално развитие и местно самоуправление. Ще бъдат дискутирани актуални проблеми, свързани с националната нормативна уредба и по-конкретно Законопроекта за гробищата и гробищните паркове, Проект на нов закон за В и К отрасъла, новият Закон за концесиите и други. Заседанията са предвидени за 15 март в гр. Ловеч.", "date": "2018.03.07", "title": "Кметът на Банско Георги Икономов ще вземе участие в дебат на високо равнище, организиран от ЕНП в град София на 9 март"}
{"url": "http://www.focus-news.net/news/2018/03/07/2496980/sliven-nyama-preleli-reki-i-yazoviri-v-obshtina-kotel.html", "text": "Няма прелели реки и язовири в Община Котел, обстановката е спокойна, съобщиха от Общината. Към настоящия момент състоянието на реките и на десетте язовира на територията на община Котел е в рамките на нормалното. Повишаването в нивото на водите е в нормите за сезона. Няма предпоставки същите да доведат до извънредни ситуации. През последните години са взети мерки за поддържането на язовирните стени, преливниците и изпускателните кранове на всички водни обеми на територията на общината и към момента няма данни за нарушения по тях, съобщиха от общинското ръководство.\r\nСъс Заповед на кмета на община Котел, Коста Каранашев, до всички кметове на кметства, на чийто територии има водни обеми, са изпратени предписания за поддържането им в изправност, които трябва да се спазват и изпълняват.\r\nПо данни на Община Котел,  два от язовирите – в Мокрен и Пъдарево, разполагат с налични свободни обеми, а останалите са под наблюдение.", "date": "2018.03.07", "title": "Сливен: Няма прелели реки и язовири в община Котел"}
{"url": "http://www.focus-news.net/news/2018/03/07/2496981/blagoevgrad-spokoyno-se-osashtestvyava-dvizhenieto-v-oblastniya-tsentar.html", "text": "Спокойно се осъществява движението в Благоевград, предаде репортер на Радио ‘‘Фокус’’ – Пирин. Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание.\r\nКристина МИТКОВА", "date": "2018.03.07", "title": "Благоевград: Спокойно се осъществява движението в областния център"}
{"url": "http://www.focus-news.net/news/2018/03/07/2496979/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурен от Областно пътно управление. Трафикът по основните направления в областта е изключително интензивен. Най-натоварено е движението по пловдивския участък на АМ „Тракия“, както и по пътищата Пловдив-Асеновград-Смолян, Пловдив-Пещера и Пловдив-Карлово. Проходът Троян-Кърнаре остава затворен за движение на всички моторни превозни средства. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа \"Момчил юнак\". Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март.\r\nДвижението на територията на град Пловдив е натоварено към този час на деня. Задръствания се образуват по булевардите „Цар Борис III Обединител“, „Христо Ботев“, „Васил Априлов“, „Източен“, „Санкт Петербург“, „Шести септември“ и „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.03.07", "title": "Пловдив: Пътищата в областта са сухи и нормално проходими"}
{"url": "http://www.focus-news.net/news/2018/03/07/2496962/afp-beliyat-dom-planira-da-obyavi-ofitsialno-vnosnite-tarifi-za-aluminiya-i-stomanata-v-kraya-na-sedmitsata.html", "text": "Белият дом съобщи в сряда, че скоро ще разкрие допълнителни детайли относно въвеждането на тарифите върху вноса на стоманата и алуминий в САЩ, предава AFP. \r\n„Ние все още се намираме на пътя на официалното обявление в края на тази седмица“, заяви говорителят на Белия дом Сара Сандърс пред журналисти в сряда. \r\nПо-рано американският президент Доналд Тръмп обяви, че смята да въведе 25% вносна тарифа върху стоманата и 10% върху алуминия. Намеренията му предизвикаха остри реакция от важни търговски партньори на САЩ, сред които Канада и Япония, а ЕС заплаши с въвеждането на мита върху някои американски стоки на свой ред. : Цанко Цолов", "date": "2018.03.07", "title": "AFP: Белият дом планира да обяви официално вносните тарифи за алуминия и стоманата в края на седмицата"}
{"url": "http://www.focus-news.net/news/2018/03/07/2496982/ministar-nikolina-angelkova-pred-euronews-rabotim-za-tova-informatsionnite-tehnologii-da-se-izpolzvat-vse-poveche-v-turizma.html", "text": "Работим за това информационните технологии да се използват все повече в туризма. Това заяви министърът на туризма Николина Ангелкова в интервю за Euronews по време на международното туристическо изложение ITB в Берлин, съобщиха от пресцентъра на министерството. Николина Ангелкова отбеляза, че  Министерството на туризма е първото не само в страната, но и в международен план, което пуска услуга с възможност за директно споделяне на туристически обекти чрез Chat Extension на \"Вайбър\". Тя е съвместен проект на Министерството на туризма и iLoveBulgaria.  Дигиталната трансформация на българския туризъм като начин за гарантиране на дългосрочната му конкурентоспособност бе основен фокус на кръглата маса за дигитализацията, която Министерството на туризма организира преди по-малко от месец. Международният форум бе част от събитията в календара на Българското председателство на Съвета на ЕС, което страната ни пое за първи път от началото на 2018 г., каза още българският министър. \r\nИнформацията на Еuronews достига до над 430 млн. домове в 166 държави. 12 нейни издания покриват световните новини на 11 езика. Екипът е от 500 журналисти от 30 националности.", "date": "2018.03.07", "title": "Министър Николина Ангелкова пред Euronews:  Работим за това информационните технологии да се използват все повече в туризма"}
{"url": "http://www.focus-news.net/news/2018/03/07/2496984/vidin-mokri-sa-patnite-nastilki-v-oblastta.html", "text": "Мокри са пътните настилки във Видинска област, трафикът по главен път Е-79 е натоварен, каза за Радио „Фокус“ – Видин дежурният служител в Областно пътно управление – Видин. Той посочи, че предимно тежкотоварни автомобили пътуват в посока от и за граничен пункт „Дунав мост 2“, най-много автомобили се движат в участъка Дунавци – Видин. \r\nВъв Видин трафикът е интензивен в централната градска част, по булевард „Панония“ и на входно изходните артерии на града. Проходими са пъптните участъци към трите гранична пункта в областта – „Дунав мост 2“, „Връшка чука“ и „Брегово“.\r\nАнна ЛОЗАНОВА", "date": "2018.03.07", "title": "Видин: Мокри са пътните настилки в областта"}
{"url": "http://www.focus-news.net/news/2018/03/07/2496985/pazardzhik-sled-poveche-ot-30-godini-velingrad-shte-ima-nov-tsentar.html", "text": "След повече от 30 години Велинград ще има нов център, съобщи за Радио „Фокус“ – Пазарджик Бояна Кирилова от Общината. Тя обясни, че днес от кмета д-р Костадин Коев, е направена първата копка на мащабния ремонт по преобразяването на центъра на Велинград. \r\n„Проектът „Нова визия на централна градска част, местата за отдих, ремонт и реконструкция на уличната мрежа в гр.Велинград” е на стойност 4 812 941 лева. Малко над 4 млн. са финансирани от Европейски фонд за регионално развитие, а останалите 721 941 лева са от национално съфинансиране“, допълни Кирилова. Тя припомни, че предишният ремонт, /преди повече от 30 години/ започва на 12 юни 1985 година и завършва на 30 юни 1988 година.Първата част от дейностите по новия ремонт включва подмяна на ВиК съоръженията и цялата подземна инфраструктура по бул. “Съединение” от пресечката с ул. “Юндола” до Горско стопанство “Алабак” и от фонтаните до старата сграда на Общината. Проектът включва още изграждане на зона за обществен отдих около складовете на Централния пазар и реконструкция и рехабилитация на улиците „Георги Кирков”, „Милеви скали” и „Христо Смирненски”. \r\nЦелта на този проект е да създаде нова визия и качествена промяна на цялостния облик на Централната градска част и да подобри физическата среда в града, чрез ремонти на улици, тротоари и пешеходни зони. За честването на двете големи събития – 10 години СПА столица на Балканите и 70 години от създаването на Велинград, които ще се състоят на 1-ви и 2-ри септември, гостите ще бъдат посрещнати в напълно обновения център на града. Реалните действия по ремонта ще започнат веднага след като времето позволи, а срокът, в който новата визия на централната градска част трябва да бъде завършена е 90 дни.\r\nВаня НИКОЛОВА", "date": "2018.03.07", "title": "Пазарджик: След повече от 30 години Велинград ще има нов център"}
{"url": "http://www.focus-news.net/news/2018/03/07/2496983/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79.html", "text": "Нормално натоварен е трафикът по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са предимно сухи. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонтни дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.07", "title": "Благоевград: Нормално натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/03/07/2496986/veliko-tarnovo-mokri-i-hlazgavi-sa-patnite-nastilki-v-grada.html", "text": "Предимно мокри, на места и хлъзгави са пътните настилки на територията на града. Времето е облачно, без валежи. Трафикът в края на работния ден е интензивен, движението се осъществява нормално, предаде репортер на Радио „Фокус“ – Велико Търново. Допълнително въведени ограничения няма. Светофарите навсякъде работят. В по-голямата част от областта времето също е облачно. На места превалява слаб дъжд. Видимостта е нормална. Настилките са частично мокри. От Агенция „Пътна инфраструктура“ съветват водачите да карат внимателно и със съобразена скорост. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по  път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е  60 км/ч. Втората камера също е по път I-4, но при км 133+490 м в дясно, до складовата база  в землището на село Шереметя.\r\nЛуиза ТРАНЧЕВА", "date": "2018.03.07", "title": "Велико Търново: Мокри и хлъзгави са пътните настилки в града"}
{"url": "http://www.focus-news.net/news/2018/03/07/2496987/mia-nikola-dimitrov-se-sreshtna-s-federika-mogerini-v-bryuksel.html", "text": "Македонският външен министър Никола Димитров се срещна с върховния представител на Европейския съюз по въпросите на външните работи и политиката на сигурност Федерика Могерини, съобщава Македонската информационна агенция. От македонското ведомство на външните работи разкриха, че двамата са провели разговор относно стабилността на Западните Балкани и европейската интеграция на Македония. \r\nСпоред Димитров, Скопие се намира „на европейски път, както с вътрешният реформаторски дневен ред, така и с решителното изграждане на приятелство със съседите“. : Цанко Цолов", "date": "2018.03.07", "title": "МИА: Никола Димитров се срещна с Федерика Могерини в Брюксел"}
{"url": "http://www.focus-news.net/news/2018/03/07/2496973/afp-savetat-za-sigurnost-na-oon-provede-zasedanie-pri-zatvoreni-vrati-za-siriya.html", "text": "Съветът за сигурност на ООН проведе заседание при затворени врати за Сирия в сряда, по инициатива на Франция и Великобритания, предава AFP. Заседанието е предизвикано от факта, че Сирия и Русия не се съобразяват с приетата преди 11 дни резолюция, призоваваща за 30-дневно примирие в близкоизточната държава, съобщава още агенцията. \r\nРезолюцията бе приета на 24 февруари, като първият хуманитарен конвой, носещ храна и медикаменти, достигна блокирания и контролиран от бунтовници квартал Източна Гута. Според данни на ООН обаче, почти половината от хуманитарните пратки са били премахнати от камионите от сирийските власти. Според данни на базираната в Лондон Сирийска обсерватория за човешки права от 18 февруари насам в блокирания квартал са загинали около 800 цивилни.: Цанко Цолов", "date": "2018.03.07", "title": "AFP: Съветът за сигурност на ООН проведе заседание при затворени врати за Сирия"}
{"url": "http://www.focus-news.net/news/2018/03/07/2496988/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.07", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/07/2496938/gl-prokuror-sotir-tsatsarov-shte-se-izvarshi-proverka-po-signala-na-bsp-za-privatizatsiyata-na-chez.html", "text": "Ще се извърши проверка по искането от сигнала на БСП за приватизацията на ЧЕЗ. Това каза главният прокурор Сотир Цацаров пред журналисти за сигналите на БСП за ЧЕЗ, предаде репортер на Агенция „Фокус“. „Сигналът е постъпил вчера. Той се състои от две части. Първата представлява едно изречение, в което се настоява прокуратурата да провери произхода на средства на купувача на ЧЕЗ. Втората е малко по-обемна. В нея се настоява прокуратурата да провери всички сделки, които са довели до приватизацията на ЧЕЗ. По отношение на първата част или първото изречение, с което се претендира да бъдат проверени всички средства, с които купувачът на ЧЕЗ разполага, бих казал следното: такава проверка в момента се върши. Тя се върши по разпореждане на министър-председателя и от ДАНС и от органите на НАП. Следователно механизмът е, ако те открият каквито и да е нарушения, включително и данни за престъпления, естествено е, че ние ще бъдем сигнализирани. Да бъде извършвана проверка от наша страна и по отношение на сделката, мисля, че такъв дебат бе воден“, коментира Цацаров. По думите му, ако сега това искане бъде изпълнено това означава прокуратурата да разпореди същата проверка на същите органи. \r\nГлавният прокурор призова да се прави разграничение между товаренето на прокуратурата с това, което е нейна работа и елементите от политическия спектър. „Ще ми се да вярвам, че в качеството си на колега, включително бивш следовател, г-жа Нинова не би подписала такова искане. Отнасям го към всички елементи на политическата дискусия, които се използват в тези дни, включително и в днешния ден“, поясни Цацаров. По думите му в изречението от два реда в сигнала на БСП не се твърди каквото и да е престъпление, а се иска проверка на произхода на средствата за закупуване на ЧЕЗ. \r\nДеница КИТАНОВА", "date": "2018.03.07", "title": "Гл. прокурор Сотир Цацаров: Ще се извърши проверка по сигнала на БСП за приватизациятa на ЧЕЗ"}
{"url": "http://www.focus-news.net/news/2018/03/07/2496991/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-gkpp-lesovo-i-na-gkpp-dunav-most-ruse.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. Това съобщиха от пресцентъра на ГД \"Гранична полиция\". На българо-румънската граница на ГКПП \"Дунав мост Русе\" трафикът също е интензивен на изход за товарни автомобили.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.03.07", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\", ГКПП \"Лесово\" и на ГКПП \"Дунав мост Русе\""}
{"url": "http://www.focus-news.net/news/2018/03/07/2496993/pazardzhik-seriozno-pokachvane-na-tsenite-na-tsvetyata-se-otchita-v-grada-po-povod-predstoyashtiya-8-mart-denya-na-zhenata.html", "text": "Сериозно покачване на цените на цветята се отчита в Пазарджик, предаде репортер на Радио „Фокус“ – Пазарджик. Причината е утрешният празник – 8-ми март и повишеното търсене на цветя и букети за празника. Най-евтини са зюмбюлите, които се търгуват на цена от 2 до 3 лева, когато са в саксии. Най-скъпи са орхидеите – 25 лева, а само преди дни цената им беше 15 лева. Подобна е и тенденцията при други видове цветя, които са поскъпнали двойно. Игликите, които до преди два дни се продаваха на цени от 1,50 лева, сега струват вече 3 лева. Цикламите от 6 лева се продават вече  за 10, а азалията от 8 е поскъпнала на 13 лева. Букетите от рози също са със завишени цени. Една роза струва 5 лева, а букет от 3 се продава за 15 лева. Единичните гербери също вече са на цена от 3 лева. Много от желаещите да купят цветя за празника се насочват към по-евтините цветя – до 10 лева.\r\nВаня НИКОЛОВА", "date": "2018.03.07", "title": "Пазарджик: Сериозно покачване на цените на цветята се отчита в града по повод предстоящия 8 март – Деня на жената"}
{"url": "http://www.focus-news.net/news/2018/03/07/2496989/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Илинден “, както и на останалите пунктове по българо-гръцката граница.\r\nКристина МИТКОВА", "date": "2018.03.07", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/03/07/2496996/sliven-intenzivno-e-dvizhenieto-po-patishtata-v-oblastta.html", "text": "Интензивно е движението по пътищата в Сливенска област. Няма въведени ограничения за пътуващите, съобщиха от Областното пътно управление. Затворени за тежки автомобили над 10 т са проходите Твърдишки и Вратник. Отворен е пътят Котел – Омуртаг.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч. Движението по пътя Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци. Срокът и на двата ремонта е 31 март.", "date": "2018.03.07", "title": "Сливен: Интензивно е движението по пътищата в областта"}
{"url": "http://www.focus-news.net/news/2018/03/07/2496995/ria-novosti-nato-shte-provede-mashtabni-ucheniya-kray-granitsite-na-rusiya-prez-oktomvri.html", "text": "НАТО ще проведе мащабни военни учения край границите на Русия през октомври 2018 г., в които ще участват около 45 хиляди души, това е съобщил главнокомандващият на морската пехота на САЩ генерал Робърт Нелер, предава РИА Новости. \r\n„Тази есен, през октомври, ще бъде проведено мащабно учение на НАТО, което е може би най-голямото амфибийно учение от пика на Студената война“ насам, заяви Нелер. Генералът е разкрил, че то ще носи името „Съединението на тризъбеца“, като освен това добави, че маневрите ще бъдат проведени край бреговете на Норвегия и недалеч от руските граници. Нелер обаче не е предложил по-точна информация относно конкретното място. „Убеден съм, че от страна на Русия ще има контра учения“, добави още генералът.: Цанко Цолов", "date": "2018.03.07", "title": "РИА Новости: НАТО ще проведе мащабни учения край границите на Русия през октомври"}
{"url": "http://www.focus-news.net/news/2018/03/07/2496999/blagoevgrad-golyamo-raznoobrazie-ot-tsvetya-se-predlaga-v-grada-za-mezhdunarodniya-den-na-zhenata.html", "text": "Голямо разнообразие от цветя се предлага за Международния ден на жената, предаде репортер на Радио „Фокус“- Пирин. Цените им започват от 2 лева. Търговците предлагат хризантеми, гербери, фрезии и орхидеи. В магазините се предлагат и саксийни цветя, чиито цени са в широка гама. Цената на розата е около 7 лева, букетите варират около 15 лева. Предлагат се и различни кошнички с теменужки. В някои от търговките обекти се наблюдава увеличение на цените.\r\nЛора КАЛЧЕВА", "date": "2018.03.07", "title": "Благоевград: Голямо разнообразие от цветя се предлага в града за Международния ден на жената"}
{"url": "http://www.focus-news.net/news/2018/03/07/2496997/predstoyashti-sabitiya-v-stranata-za-8-mart-agentsiya-fokus.html", "text": "***\r\nЕмирът на Държавата Катар Шейх Тамим бин Хамад Ал-Тани ще бъде на първото си държавно посещение в България по покана на президента Румен Радев. Церемонията по официалното посрещане на Шейх Тамим бин Хамад Ал-Тани ще се състои от 10.00 часа пред сградата на президентската институция на „Дондуков“ 2, след което двамата държавни глави ще проведат среща „на четири очи“.\r\n***\r\nМинистър-председателят Бойко Борисов ще се срещне с емира на държавата Катар Шейх Тамим бин Хамад Ал-Тани.\r\n***\r\nОт 09.00 часа Народното събрание ще проведе заседание. \r\n***\r\nОт 09.00 часа в зала „София“ в хотел „Маринела“ ще бъде открита двудневна Международна среща за ролята на дивеча в контекста на управлението на здравето на животните, организирана от Българското председателство със съдействието на ГД САНТЕ на ЕК.\r\n***\r\nОт 9.00 часа в зала „Универсум“ на International Business School (ул. Винсент ван Гог, № 7) председателят на Държавната агенция „Електронно управление“ Атанас Темелков ще даде начало на 19-ата конференция по електронно управление.\r\n***\r\nОт 9.00 часа 4 състав на Специализирания наказателен съд ще гледа делото срещу Радослав Р., Любомир Е., Петър В., Иво П., Симеон Д., Трайчо Тр., обвинени в безстопанственост в особено големи размери. \r\n***\r\nОт 9.30 часа ще се проведе заседание на Пленума на Висшия съдебен съвет. \r\n***\r\nОт 9.30 часа 2 състав на Софийския градски съд ще гледа делото срещу прокурор Димитър Захариев (чл. 143, ал. 1, чл. 338, ал. 1 НК).\r\n***\r\nОт 10.00 часа в зала „Запад” на Народното събрание председателят на Групата за приятелство Израел – България и депутат в Кнесета Ейтан Броши ще се срещне със заместник-председателя на Народното събрание Емил Христов. Ейтан Броши ще се срещне с председателя на Комисията по земеделието и храните Десислава Танева в 10.00 часа, а в 11.30 часа ще разговаря с председателя на Групата за приятелство България – Израел ген. Константин Попов.\r\n***\r\nОт 10.00 часа в сградата на КЕВР, бул. \"Княз Ал. Дондуков\" № 8-10, ет. 4 ще се проведе обществено обсъждане на доклад относно актуализация на списък с важни точки от газопреносната система на \"Булгартрансгаз\" ЕАД и проект на актуализиран списък с важни точки от газопреносната система на \"Булгартрансгаз\" ЕАД.\r\n***\r\nОт 10.30 часа 10 състав на Специализирания наказателен съд ще гледа делото срещу Атанас Д., Мартин В., Стоян А. и др., обвинени в организиране и ръководене на организирана престъпна група. \r\n***\r\nОт 11.00 часа в Кино „Люмиер Лидл“ ще се състои прес-прожекция на филма „Проектът „Флорида”.\r\n***\r\nОт 11.00 часа в галерията на ул. „Славянска“ 2 ще се състои откриването на изложбата „През три морета … в пето”.\r\n***\r\nОт 11.00 часа в Националния политехнически музей ще бъде открита изложбата „Техниката у дома през първата половина на XX век“.\r\n***\r\nОт 11.00 часа в Циркова Академия София ще се проведе безплатна тренировка за всички жени.\r\n***\r\nОт 11.00 часа в Двореца, Бална зала, ще се проведе пресконференция, посветена на 70-годишнината на Националната галерия.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група.\r\n***\r\nОт 11.00 часа 8 състав на Специализирания наказателен съд ще гледа делото срещу Георче В., Борис Б. и др., обвинени в организиране и ръководене на организирана престъпна група.\r\n***\r\nОт 11.00 часа в Национален пресклуб БТА Инициатива „Граждани за устойчиво развитие“ ще даде начало на кампанията „Балканите – зона свободна от оръжие”.\r\n***\r\nОт 12.30 часа пред Министерски съвет ще се проведе протест в защита на Национален парк Пирин.\r\n***\r\nОт 13.30 часа 17 състав на Специализирания наказателен съд ще гледа делото срещу Александър В., Георги Ст. и др., обвинени в организиране и ръководене на организирана престъпна група.\r\n***\r\nОт 13.30 часа 11 състав на Специализирания наказателен съд ще гледа делото срещу Николай И., Производство за определяне на общо наказание по чл. 23-27 НК. \r\n***\r\nОт 15.00 часа състав на Специализирания наказателен съд ще гледа делото срещу Петър Ст., Боян Т. и др., обвинени в организиране и ръководене на организирана престъпна група.\r\n***\r\nОт 15.00 часа в зала \"София\" на Гранд Хотел София ще се проведе публичен дебат с Витянис Андрюкайтис, европейски комисар по здравеопазване и безопасност на храните. В дискусията ще се включи и председателят на Парламентарната комисия по земеделието и храните Десислава Танева.\r\n***\r\nОт 18.00 часа в началото на пешеходната зона на бул. „Витоша“, на ъгъла на бул. „Патриарх Евтимий“ и бул. „Витоша“, за втора поредна година Български фонд за жените организира Шествие за правата на жените. Очаква се Шествието да тръгне в 18.30 часа и да продължи до Президентството. \r\n***\r\nОт 18.00 часа в Мраморно фоайе – партер на Столична библиотека ще бъде открита документалната изложба „75 години от спасяването на българските евреи“.\r\n***\r\nОт 18.00 часа в Мраморно фоайе – партер на Столична библиотека ще бъде открита документалната изложба „75 години от спасяването на българските евреи“.\r\n***\r\nОт 18.30 часа в Дома на киното режисьорът Роман Балаян ще представи пред българската публика „Полети насън и наяве“.\r\n***\r\nОт 09.30 часа в зала 2 на Районния съд ще се проведе заседание по делото срещу Гюлтен А. Ф. и Ремзи Н. Ф., обвинени за склоняване на свидетел да потвърди неистина пред надлежен орган на властта. \r\n***\r\nОт 14.00 часа в зала 2 на Районния съд ще се проведе заседание по делото срещу Фериде И. Т., обвинена в причиняване на имотна вреда на 15 лица. \r\n***\r\nОт 12.30 часа Камерна опера – Благоевград организира Осмомартенски концерт.\r\n***\r\nОт 10.00 часа в пресцентъра на УМБАЛ „Св. Марина“ – Варна ще се проведе пресконференция по повод Световния бъбречен.\r\n***\r\nОт 15.00 часа в Щаба на Военноморските сили командването на ВМС ще поздрави жените военнослужещи и цивилни служители, по случай 8 март – Международния ден на жената.\r\n*** \r\nОт 11.30 часа в сградата на Областна дирекция на МВР - Велико Търново ще се проведе годишния отчет - анализ за дейността на ОДМВР - В. Търново за 2017 г. \r\n*** \r\nОт 17.00 часа в ХГ „Недялко Каранешев“ ще бъде открита Художествена изложба „Майка и дете”- представя Гергана Рахнева.  \r\n***\r\nОт 14.00 часа в хотел „Маринела“, зала „Витоша“, в Дом на културата „Енергетик“ в Гълъбово Росица Кирилова и Панайот Панайотов ще изнесат безплатен за жители и гости на Общината концерт.\r\n***\r\nОт 08.30 часа в парк-хотел „Кюстендил” ще бъде открит семинар на тема „Устойчиво управление на горите в Осогово – обмен на опит и добри практики в борбата с корояда“. \r\n***\r\nОт 17.00 часа В Етнографската експозиция на Регионален исторически музей – Пазарджик ще се открие изложбата „Вотиви”.\r\n***\r\nОт 10.00 часа в Дома на културата ще се проведе пресконференция с участието на кмета на Пловдив инж. Иван Тотев по актуални теми.\r\n***\r\nОт 11.00 часа в зала 1 на Апелативния съд ще се проведе заседание по делото образувано по жалба на подсъдимия Николай Н. срещу присъда на Окръжен съд – Хасково, с която е признат за виновен в това, че е причинил смърт по непредпазливост, шофирайки в пияно състояние, след което е избягал от местопроизшествието.\r\n***\r\nВ 18.00 ч. в Конферентната зала на библиотека „Иван Вазов“ ще се проведе празник „Танц с мама“ по случай 8 март.\r\n***\r\nОт 11.00 часа във фоайето на Комплексния онкологичен център по повод Международния ден на жената музикантите от Оперно-филхармоничното дружество – Русе ще поздравят служителите и пациентите на диспансера с кратък концерт.\r\n***\r\nОт 18.00 часа в зала „Княз Александър I“ „Виртуална“ Регионален исторически музей – Русе организира феминистична разходка.\r\n***\r\nОт 10.00 часа от паркинга над болница \"Тракия\" Община Стара Загора и Туристическо дружество \"Сърнена гора\" организират първия за тази година общоградски поход.\r\n***\r\nОт 17.00 часа в галерията при НЧ „Съгласие 1869г.“ ще бъде открита изложбата „Венера“.", "date": "2018.03.07", "title": "Предстоящи събития в страната за 8 март (Агенция „Фокус“)"}
{"url": "http://www.focus-news.net/news/2018/03/07/2496990/smolyan-patishtata-smolyan-srednogortsi-i-rudozem-smolyan-ostavat-zatvoreni-zaradi-srutishta.html", "text": "Заради преовлажняване на почвите през последните дни е повишена опасността от падащи камъни и свличане на земни маси по всички пътища в област Смолян, съобщи за Радио „Фокус“ – Смолян дежурният в Областно пътно управление (ОПУ) – Смолян. Заради срутище остава затворен пътят Рудозем – Смилян. Обходният маршрут е Рудозем – Серафимово – Чокманово – Смилян и обратно. Срутена скална маса затвори днес и пътя Смолян – Средногорци, при разклона за село Тикале. Разчистването на скалните отломки продължи през целия ден, но пътят ще бъде затворен до 12.00 часа на 8 март или до второ нареждане на ОПУ – Смолян. Обходният маршрут е Смолян – Рудозем – Фатово – Средногорци и обратно. На разклона за Черна и на изхода на Смолян полицаи спират автомобилите и осведомяват за затворения път.\r\nОстава в сила ограничението по направленията Лъки – Рожен и Момчиловци – местност „Момина вода“,където товарните автомобили трябва да са с вериги и под 12 тона и да са без ремаркета и полуремаркета. Пътните настилки в областта са предимно мокри и проходими при зимни условия.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. По направлението Бял извор – Изгрев – Неделино движението също се осъществява в едната лента поради пропаднал банкет и подкопано пътно платно. Трите участъка са сигнализирани с пътни знаци.\r\nВ Смолян пътните настилки са предимно сухи на места. Автомобилният трафик в по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.03.07", "title": "Смолян: Пътищата Смолян – Средногорци и Рудозем – Смолян остават затворени заради срутища"}
{"url": "http://www.focus-news.net/news/2018/03/07/2496998/ministar-nikolina-angelkova-uchastva-v-berlin-v-8-ata-sreshta-na-ministrite-na-turizma-ot-programa-po-patya-na-koprinata.html", "text": "Исторически „Пътят на коприната“ свързва две от най-големите световни икономически сили и древни култури - Европа и Китай. Днес работим активно за разработване на нови инициативи и проекти по него в тясно сътрудничество със Световната организация по туризъм (СОТ) към ООН, институции, частни и неправителствени организации и академични среди. Това заяви министърът на туризма Николина Ангелкова на 8-ата среща на министрите на туризма от Програма „По пътя на коприната“ на СОТ, която се проведе в рамките на международното изложение ITB в Берлин, съобщиха от пресцентъра на министерството. \r\nМинистър Ангелкова отбеляза, че България председателства Съвета на ЕС за първите шест месеца на 2018 г. По време на неформалната среща на министрите на туризма от ЕС, проведена в София, бе издигната идеята за създаване на Карта на 100-те европейски туристически обекта, като се използва българският опит с Картата на 100-те национални туристически обекта. Форумът включи и специален панел за инициативата „ЕС – Китай 2018 – година, посветена на туризма“, на който бяха обсъдени прогнози и перспективи в отношенията помежду им.\r\nЕдин от приоритетите е популяризирането на България като конкурентна целогодишна дестинация не само в Европа, но и за далечни пазари като Китай, каза още министърът. По отношение на китайския пазар България регистрира огромен ръст от над 41% за 2017 г. Активно работим за популяризирането на страната ни на китайския пазар и затова през септември 2017 г. се откри първи туристически информационен център на България в Шанхай, допълни тя.\r\nНиколина Ангелкова коментира още, че страната ще бъде домакин на Седмата среща на държавните и правителствените ръководители от Централна и Източна Европа и Китай през втората половина на 2018 г. Затова се планира организиране на Форум по туризъм на високо равнище по време на срещата. Събитието е в рамките на „ЕС-Китай 2018 - година, посветена на туризма“ и ще бъде нова възможност за диалог между институциите, бизнеса, изследователската общност и неправителствените организации за сътрудничество в туризма.\r\nТя отбеляза също, че се работи активно с Гърция за създаване на съвместни туристически продукти и транснационални маршрути, насочени към потенциални посетители от далечни пазари. Предвижда се такова сътрудничество да се развива с Турция, Сърбия, Хърватия, Румъния и Черна гора.\r\nМинистър Ангелкова посочи, че министерството беше изключително ангажирано през изминалата година и по отношение  Инициативата на СОТ за развитие на т. нар. Западен път на коприната. През юни 2017 г. съвместно със СОТ то бе домакин на Втория международен семинар „По Западния път на коприната“.  В рамките на проекта \"Подобряване на разбирането за европейския туризъм\", разработен от СОТ в сътрудничество с Европейската комисия, събитието подчерта важността на създаването на обособени туристически маршрути „По Западния път на коприната“. България ще бъде домакин на Международния конгрес на световните цивилизации и древните маршрути през ноември 2018 г., съобщи министър Ангелкова. Той се организира съвместно от СОТ и Министерството на туризма и ще се съсредоточи върху значението на концепцията за древните маршрути като ефективни връзки между хората, цивилизациите и културите. Пътят на коприната е още една възможност да се съживят древните маршрути като концепция, основана на взаимно опознаване и изгода, обобщи българският министър.", "date": "2018.03.07", "title": "Министър Николина Ангелкова участва в Берлин в 8-ата среща на министрите на туризма от програма „По пътя на коприната“"}
{"url": "http://www.focus-news.net/news/2018/03/07/2497000/kardzhali-vazstanoveno-e-dvizhenieto-po-pat-i-5-haskovo-kardzhali-v-selo-chernoochene.html", "text": "Възстановено е движението по път I-5 Хасково - Кърджали в село Черноочене. Това съобщиха от пресцентъра на Агенция \"Пътна инфраструктура\".", "date": "2018.03.07", "title": "Кърджали: Възстановено е движението по път I-5 Хасково - Кърджали в село Черноочене"}
{"url": "http://www.focus-news.net/news/2018/03/07/2497003/stara-zagora-prokuraturata-povdigna-obvinenie-na-16-godishno-momiche-umartvilo-novorodenoto-si-dete-obzor.html", "text": "Районна прокуратура-Казанлък провежда разследване по досъдебно производство за убийство на новородено дете от неговата майка – 16-годишно момиче с инициали П. Л. Според данните, оповестени от Апелативна прокуратура-Пловдив, на 5 март т.г., около 15.00 часа, в Районно управление на МВР в Казанлък е получен сигнал от лекари от МБАЛ „Д-р Хр. Стамболски“ за приета жена след раждане, която не дава обяснение къде е новороденото. При прегледа е установено, че на 1 март 2018 г., в къща в с. Средногорово непълнолетната е родила момченце. Събраните до момента от държавното обвинение доказателства сочат, че родилката е умъртвила детето чрез удушаване с ръце. Мъжът, който съжителствал с нея на семейни начала, е сложил новороденото в найлонова торба и го е занесъл в постройка в землището на селото, където го оставил в неработещ хладилник. Извършен е оглед на местопроизшествието, при който в полиетиленова торба е открит трупа на новороденото дете и плацента. Те са предадени за съдебно-медицинска експертиза в МБАЛ-Стара Загора. \r\nСъгласно разпоредбите в Наказателния кодекс, тъй като извършителят на престъплението е непълнолетно лице, се предвижда наказание „лишаване от свобода“ до две години. Извършени са и разпити на свидетели. Изготвена е съдебно-медицинска експертиза, която установила причината за смъртта на новороденото. Активните действия по събиране на доказателства под ръководството на прокурор от Районна прокуратура - Казанлък продължават. Назначена е и комплексна психолого-психиатрична експертиза, при която ще се установи психичното състояние на майката преди и по време на извършване на деянието.", "date": "2018.03.07", "title": "Стара Загора: Прокуратурата повдигна обвинение на 16-годишно момиче, умъртвило новороденото си дете (ОБЗОР)"}
{"url": "http://www.focus-news.net/news/2018/03/07/2497005/dobrich-obshtinata-i-obshtinskiyat-mladezhki-tsentar-zahari-stoyanov-organizirat-dvudnevna-kandidatstudentska-borsa.html", "text": "Община град Добрич и Общинският младежки център (ОМЦ) „Захари Стоянов“ организират двудневна кандидатстудентска борса, която ще се проведе на 12 и 13 март, предаде кореспондентът на Радио „Фокус” – Варна. Борсата се организира за 24-та поредна година, в нея ще участват 20 висши училища, образователни организации и фирми. Мястото на провеждане е централното фоайе на ОМЦ. Ще бъде отворена на 12 март от 11.00 до 18.00 часа и на 13 март от 9.00 до 14.00 часа. На борсата  кандидат-студентите и техните родители ще получат информация, консултация и съвет от специалисти от висшите училища за условията, реда и сроковете за кандидатстване, класиране и записване, за програмите за подготовка на приемните конкурсни изпити, за предварителните и редовните изпити, за признаването на зрелостните изпити, битовото устройване на студентите и социалните придобивки и други актуални въпроси.\r\nЖулиета НИКОЛОВА", "date": "2018.03.07", "title": "Добрич: Общината и Общинският младежки център „Захари Стоянов“ организират двудневна кандидатстудентска борса"}
{"url": "http://www.focus-news.net/news/2018/03/07/2497006/nimh-utre-shte-preobladava-oblachno-vreme-s-prevalyavaniya-ot-dazhd.html", "text": "През нощта започналото от запад увеличение на облачността ще обхване цялата страна. Почти тихо. Утре ще преобладава облачно време с превалявания от дъжд, на повече места и по-значителни ще са валежите в планинските райони и Югоизточна България. Ще се появи до умерен северозападен, в Източна България – североизточен вятър. Минималните температури ще са предимно между 0 и 5°, максималните в повечето места ще са между 8 и 13°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се повиши, но ще остане по-ниско от средното за месеца.    \r\nПо Черноморието ще е предимно облачно и с валежи от дъжд, по-значителни по южното крайбрежие. Максималните температури ще са между 8-11°. Температурата на морската вода е 5-7°. Вълнението на морето ще е 2-3 бала.\r\nНад планините ще бъде облачно и с валежи от сняг, под около 1800 метра валежите ще са от дъжд. Ще духа умерен и силен вятър от северната четвърт. Максималната температура на височина 1200 метра – около 6°, на 2000 метра – около 0°.\r\nВ петък облачността ще се разкъса и ще намалее до слънчево. Вятърът ще отслабне. Ще започне затопляне, по-чувствително и в цялата страна ще бъде през почивните дни и в началото на следващата седмица, когато вятърът отново ще е южен, слаб. Максималните температури ще достигат, а в отделни райони и ще надхвърлят 20°. В събота ще бъде предимно слънчево, а в неделя ще започне заоблачаване.", "date": "2018.03.07", "title": "НИМХ: Утре ще преобладава облачно време с превалявания от дъжд"}
{"url": "http://www.focus-news.net/news/2018/03/07/2496994/shumen-organizirano-e-nablyudenie-na-reka-kamchiya-pri-smyadovskoto-selo-byal-bryag.html", "text": "Организирано е наблюдение на река Камчия при смядовското село Бял бряг. Това съобщи за Радио „Фокус“ - Шумен Иванка Петрова, кмет на Община Смядово. Населеното място е сред критичните точки при повишение на речните нива и преливане на язовир „Тича“. \"От 18.00 часа тази вечер през цялата нощ е разпоредено дежурство на доброволното формирование\", заяви Иванка Петрова. „Преди около час бях в селото, видях докъде е стигнала водата, разпоредила  съм дежурство и наблюдение“, каза Иванка Петрова. Тя посочи, че кметът на село Бял бряг е обходил местните жители и ги е информирал за ситуацията и очакваното контролирано изпускане на „Тича“. По думите на Иванка Петрова, до преливане на реката при моста на селото има резерв от 1,5-2 метра. Тя припомни, че селището е било наводнено през 2005 година, критична ситуация е имало и през 2015 година.\r\nИвелина ИВАНОВА", "date": "2018.03.07", "title": "Шумен: Организирано е наблюдение на река Камчия при смядовското село Бял бряг"}
{"url": "http://www.focus-news.net/news/2018/03/07/2497007/gursesintourcom-zimniyat-kurort-saklikent-v-antaliya-shte-raboti-dori-i-prez-toplata-prolet.html", "text": "Разположената на бреговете на Средиземно море турска провинция Анталия е известна дестинация за любителите на морските почивки, но благодарение на  ски-курорта Сакликент потокът от туристи не отслабва и през студените месеци на годината. Анталия вероятно е единственото място, в което през март гостите може да поплуват в морето, а след това да се качат на ски, коментират в редакцията на специализираният портал за туристически новини от Турция Gursesintour.com. \r\nОказва се, че посетителите може да се насладят на предимствата на два сезона само в един ден. Почиващите в Анталия може да си почиват на плажа \"Коняалтъ\", да играят голф в Белеке и да се развличат със ски в Сакликент, който се намира на около 45 минути шофиране от центъра на града. И всичко това само в рамките на един ден от отдиха им в Турция, \r\nВ Сакликент има четири писти, които работят от средата на декември до април. Основан през 1971 г. от тогавашния губернатор на вилаета Хюсейн Огуртчен, курортът се намира на 2400 метра надморска височина. През миналата година зимният център бе посетен от 45 хил. души. Курортът има сериозен капацитет за настаняване на туристи - в него има 45 вили, във всяка от които може да бъдат посрещнати по 250 посетители. Местните представители на бранша обаче са категорични, че ще работят за превръщането на Сакликент в център за зимен туризъм и спорт, като целта е в курорта да бъдат създадени условия за посрещането на един милион туристи.", "date": "2018.03.07", "title": "Gursesintour.com: Зимният курорт Сакликент в Анталия  ще работи дори и през топлата пролет"}
{"url": "http://www.focus-news.net/news/2018/03/07/2497010/esmc-zemetresenie-s-magnitud-ot-54-po-skalata-na-rihter-e-registrirano-v-yuzhnata-chast-na-iran.html", "text": "Земетресение с магнитуд от 5,4 по скалата на Рихтер е регистрирано в южната част на Иран, съобщава Европейският средиземноморски сеизмологичен център. Епицентърът на труса се е намирал на около 110 километра от град Минаб. Минути след земетресението е последвало второ, което е било със сила от 4,9 по скалата на Рихтер. Към момента не се съобщава за жертви или разрушения, но на мястото са изпратени няколко екипа на Червения полумесец, които да огледат ситуацията, съобщава агенция Reuters. \r\nПрез ноември миналата година земетресение с магнитуд от 7,3 по скалата на Рихтер бе регистрирано край границата между Иран и Ирак, вследствие на което най-малко 620 души загинаха, а стотици други бяха ранени.: Цанко Цолов", "date": "2018.03.07", "title": "ESMC: Земетресение с магнитуд от 5,4 по скалата на Рихтер е регистрирано в южната част на Иран"}
{"url": "http://www.focus-news.net/news/2018/03/07/2497011/ministar-nikolay-nankov-kachestvoto-na-patnoto-stroitelstvo-shte-se-podobri-s-uvelichavane-na-garantsionniya-srok-na-obektite-do-6-7-godini.html", "text": "Удължаване на гаранционните срокове с 6-7 години е една от стъпките за подобряване на качеството на пътното строителство. Не може да има гаранционни срокове от 6 месеца или година. Трябва да бъдат до 6-7 години, за да работят фирмите по-прецизно и качествено, защото всички деформации след това ще са за тяхна сметка. Това каза министърът на регионалното развитие и благоустройството Николай Нанков в предаването „Още от деня“ по БНТ днес, съобщиха от пресцентъра на МРРБ.   \r\nВ предаването министърът информира, че през месеците май и юни т.г. започва строителството на участък от 16 км от АМ „Хемус“ между п.в. „Белокопитово“ и Бухово, като така ще се работи по „Хемус“ и от източна посока. На 20 или 21 март ще бъде направена и първа копка за строителството на 9,3 км от магистралата между Ябланица и разклона за Тетевен. Паралелно с това в момента тече проектирането на още 52 км от магистралата между Боаза и главния път за Плевен и Ловеч. Министърът уточни, че в резултат на новото проектиране за отсечката ще бъдат спестени 300 млн.лв., които ще бъдат насочени към изграждането на други участъци от аутобана. До 15 март ще стартира и обществена поръчка за изборна на изпълнител на най-тежкия участък от скоростния път София – Видин, между Ботевград - Мездра. „Декември 2021 г. е срокът за завършване на целия скоростен път с магистрални участъци от Ботевград до Видин. Ако имаме забавяне при обществените поръчки, ще сме готови до средата на 2022 г.“, обясни министър Нанков. „Пътят е изключително важен както за икономическото развитие на Северозападна България, така и за безопасността на пътуващите, защото на денонощие от „Дунав мост 2“, който бе построен от правителството „Борисов 1“, преминават по над 2500 ТИР-а, каза той. Министърът поясни, че индикативната стойност на проекта е близо 1.6 млрд.лв. Финансирането ще е през държавния бюджет на база приходите от тол системата, които се очаква да бъдат над 1 млрд.лв. годишно. Министър Нанков добави, че в момента се изготвят геоложките проучвания за изграждането на тунел под „Петрохан“, а през месец май ще започнат прединвестиционни проучвания, на база които ще се направи бъдещ концесионен анализ за цената на съоръжението, което ще се изгражда чрез публично-частно партньорство. \r\nСпоред министър Нанков правителството и протестиращите от Северозападна България са били на една страна по отношение на исканията за добра инфраструктура. „Хората в Северозапада поискаха магистрала от Видин до София и тунел под Петрохан. Днес има документално придвижване от страна на кабинета. Още август месец сме взели решение на Министерски съвет, с което одобрихме управленската програма, в която като основен приоритет в Северна България, наред с АМ \"Хемус\", е именно скоростният път от Ботевград до Видин. Обществото трудно разбира бавните, тежките, тромавите процедури, които извървява всеки голям проект по отношение на екологичното законодателство и обжалванията на обществените поръчки, които забавиха проекта с 2 години и три месеца, отбеляза министърът. \r\nРегионалният министър посочи още, че с повечето приходи от тол таксите ще се инвестира и повече в пътни ремонти. „ По третокласната пътна мрежа има пътища, които не са ремонтирани 40 години и след всяка зима са проблемни“, коментира той.", "date": "2018.03.07", "title": "Министър Николай Нанков: Качеството на пътното строителство ще се подобри с увеличаване на гаранционния срок на обектите до 6-7 години"}
{"url": "http://www.focus-news.net/news/2018/03/07/2496992/deustche-welle-targovskite-voyni-se-gubyat-lesno-smyata-donald-tusk.html", "text": "В сряда Европейската комисия представи своята стратегия за противодействие срещу планираните от американския президент Доналд Тръмп тарифи върху вноса на стомана и алуминий в САЩ, предава Deutsche Welle. Планът включва възможни мерки срещу идващите от САЩ бърбън, фъстъчено масло, портокалов сок и някои производители на дрехи. В сряда, в рамките на посещението си в Люксембург, председателят на Европейския съвет Доналд Туск заяви, че Тръмп „наскоро каза, цитирам: „търговските войни са хубави и лесни за печелене“, но истината е, че те са точно обратното“ предупреди полският политик, пояснявайки, че всъщност търговските войни „са нещо лошо и лесно се губят“. Според Туск, новите тарифи на американския президент могат да доведат „до сериозен търговски спор“ между Вашингтон и останалия свят.: Цанко Цолов", "date": "2018.03.07", "title": "Deustche Welle: Търговските войни се губят лесно, смята Доналд Туск"}
{"url": "http://www.focus-news.net/news/2018/03/07/2497013/ekapijacom-sarbiya-v-belgrad-otvori-vrati-parviyat-hotel-ot-verigata-hiltan.html", "text": "В началото на месец месец март в сръбската столица бе официално открит първият хотел от веригата \"Хилтън\", предава белградският портал за икономически новини eKapija.com. \r\nОфициалната церемония по откриването на петзвездния хотел се състоя на 1 март 2018 г., а на нея присъства лично държавният глава на Сърбия Александър Вучич. \r\nНовооткритият хотел разполага с 242 стаи и 19 апартамента, конферентни зали с обща площ от 656 квадратни мета, както и бална зала. Гостите на белградския \"Хилтън\" ще имат възможност да разпускат с различни спа процедури, сауна, фитнес център. В хотела работят два ресторанта, в които може да бъдат опитани специалитети както от сръбската национална, така и от интернационалната кухня. Освен това на последния етаж на хотела има т.нар. sky lounge, в което се сервират блюда от азиатската кухня, \r\nОт редакцията на портала припомнят, че \"Хилтън\" е водеща в света верига, която разполага с 5100 хотела с близо 838 хил. стаи, в общо 103 страни по света. Първата копка на белградския \"Хилтън\" бе направена през април 2016 г. В хотела ще работят около 300 души персонал, а изпълнителите са главно компании от Сърбия.", "date": "2018.03.07", "title": "eKapija.com (Сърбия): В Белград отвори врати първият хотел от веригата \"Хилтън\""}
{"url": "http://www.focus-news.net/news/2018/03/07/2497014/kyustendil-raznoobrazie-ot-tsvetya-se-predlaga-ot-targovtsite-v-grada-za-mezhdunarodniya-den-na-zhenata.html", "text": "Разнообразие от цветя се предлага от търговците в Кюстендил за Международния ден на жената, предаде репортер на Радио „Фокус” – Кюстендил. В навечерието на Осми март цветя се продават навсякъде в града. Временни търговски обекти са разкрити в жилищните квартали и централната градска част, както и около хранителните магазини. Най-голям е изборът от цветя на площад „Велбъжд” и улица „Демокрация”, където до скоро се продаваха мартеници. Цените на цветята за женския празник започват от 2 лева и достигат до 10 лева. Както всяка година най-евтини са карамфилите, лалетата и зюмбюлите. Цената на една роза е между 3 и 7 лева, в зависимост от аранжировката. Търговците предлагат хризантеми, гербери, фрезии и орхидеи. Освен рязан цвят в магазините се предлагат и саксийни цветя, чиито цени са в широка гама.\r\nВенцеслав ИЛЧЕВ", "date": "2018.03.07", "title": "Кюстендил: Разнообразие от цветя се предлага от търговците в града за Международния ден на жената"}
{"url": "http://www.focus-news.net/news/2018/03/07/2497004/the-guardian-sergey-skripal-nay-veroyatno-e-bil-otroven-s-vliyaeshto-na-nervnata-sistema-veshtestvo.html", "text": "Британската полиция смята, че бившият руски шпионин Сергей Скрипал и неговата дъщеря са били отровени с влияещо на нервната система вещество, макар следователите да не са разкрили кое точно вещество е в центъра на техните подозрения, пише електронното издание на британския вестник Guardian. Изданието отбелязва, че най-известните материали, които отговарят на описанието са заринът и нервнопаралитичният газ VX. Разследването ще продължи, като в него ще влезе проследяване на възможното наличие или липсата на използваното вещество на територията на Великобритания, и къде и от кого то може да се набави. : Цанко Цолов", "date": "2018.03.07", "title": "The Guardian: Сергей Скрипал най-вероятно е бил отровен с влияещо на нервната система вещество"}
{"url": "http://www.focus-news.net/news/2018/03/07/2497001/the-new-york-times-es-obeshta-da-otvarne-na-tarifite-na-donald-tramp-na-fona-na-zadavashta-se-targovska-voyna.html", "text": "Европейският съюз официално разкри редица тарифи в сряда, които от Брюксел смятат да наложат на идващи от САЩ стоки, ако американската администрация изпълни плана за въвеждане на такси на вносния алуминий и стомана, което повдига въпроса за възможна търговска война, коментира американското издание The New York Times. Обявеният от ЕС план е поредната остра реакция на предложените от Доналд Тръмп тарифи, които бяха посрещнати с повдигане на вежди в САЩ и със заплахи в международен план, пише още вестникът. Най-вероятно заради плана на държавния глава, главният икономически съветник на Тръмп Гари Коен подаде и оставка във вторник, припомня изданието. В международен план срещу възможните нови тарифи на САЩ застанаха не само близки съюзници като Канада и Великобритания, но освен това и Китай. Европейският съюз от своя страна обяви, че смята да предприеме противодействия миналата седмица, като те бяха обявени в сряда. \r\nПо думите на Сесилия Малмстрьом, европейският комисар отговарящ за търговията, ако Вашингтон предприеме такъв ход, той би „изложил на риск хиляди европейски работни места“, като комисарят подчерта, че такива действия „трябва да срещне твърд и реципрочен отговор“. Малмстрьом разкри също така, че европейски официални лица се провеждали няколко срещи с представители на администрацията на Тръмп, надявайки се да променят решението на Белия дом. \r\nШведският политик заяви още, че ако САЩ въведат такива тарифи, то ЕС ще има три възможности – да отнесе случая пред Световната търговска организация, добави защитни механизми за да защити европейската стоманена индустрия, и трето - да наложи тарифи на редица идващи от САЩ стоки. \r\nСред продуктите, които ще бъдат обложени с вносни мита от ЕС са редица стоки, сред които дрехи, бърбън, фъстъчено масло, стомана, някои видове тютюн и други. \r\nОфициални лица от ЕС побързаха да подчертаят, че организацията не търси търговска война, въпреки думите на председателя на Европейския съвет Доналд Туск, който направи препратка към изказване на Доналд Тръмп и заяви, че „търговските войни са лошо нещо и лесно се губят“. Той добави, че цел на ЕС е „да се поддържа световната търговия жива и ако се наложи да се защитава европейската такава чрез реципрочни мерки“. : Цанко Цолов", "date": "2018.03.07", "title": "The New York Times: ЕС обеща да отвърне на тарифите на Доналд Тръмп на фона на задаваща се търговска война"}
{"url": "http://www.focus-news.net/news/2018/03/07/2497015/blagoevgrad-oblastta-e-na-predposledno-myasto-v-stranata-po-pokazatel-sredna-brutna-rabotna-zaplata-v-kraya-na-2017-godina.html", "text": "Област Благоевград е на предпоследно място в страната по показател средна брутна работна заплата в края на 2017 година. Това каза за Радио „Фокус“- Пирин Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. „По предварителни данни на Националния статистически институт наетите лица по трудово и служебно правоотношение в област Благоевград към края на декември 2017 г. намаляват с 0.1% спрямо края на септември 2017 г., като достигат до 88.6 хиляди. В края на декември 2017 г. в сравнение със същия период на предходната година общият брой на наетите лица по трудово и служебно правоотношение нараства с 1.1%“, каза Илиева. По думите й през четвъртото тримесечие на 2017 г. средната месечна заплата за областта нараства спрямо третото тримесечие на 2017 г. с 3.5% – до 733 лева. За обществения сектор средната месечна заплата е 981 лв., а за частния – 658 лева.  В сравнение с останалите области на страната през четвъртото тримесечие на 2017 г. област Благоевград е на предпоследно място по показател средна брутна работна заплата, като само в област Видин получават по-ниско заплащане – 693 лева. Най-висока средна месечна работна заплата получават наетите в областите София (столица) – 1 476 лв., Варна – 1 062 лева и Стара Загора – 1 060 лева.\r\nЛора КАЛЧЕВА", "date": "2018.03.07", "title": "Благоевград: Областта е на предпоследно място в страната по показател средна брутна работна заплата в края на 2017 година"}
{"url": "http://www.focus-news.net/news/2018/03/07/2497034/haaretz-sled-70-godishna-zabrana-mezhdunarodni-poleti-kam-izrael-veche-mogat-da-preminavat-prez-vazdushnoto-prostranstvo-na-sauditska-arabiya.html", "text": "В сряда на самолет на „Еър Индия“ бе позволено да извърши полет между Ню Делхи и Тел Авив през въздушното пространство на Саудитска Арабия, разкриха официални лица от авиокомпанията, като това слага край на 70-годишна политика на Рияд, коментира израелското издание Haaretz. Вестникът припомня, че Саудитска Арабия не признава Израел и не позволява извършване на международни полети към Израел през саудитското въздушно пространство, но промяната на тази политика може да бъде знак на размразяване на отношенията между Израел и кралството, смята изданието, като отбелязва, че и двете страни споделят загриженост относно иранското влияние в района. \r\nВ понеделник израелският премиер Бенямин Нетаняху заяви, че индийската авиокомпания е получила разрешение да прелети над Саудитска Арабия, но неговите думи не бяха първоначално потвърдени нито от Рияд, нито от седалището на „Еър Индия“. Новият маршрут спестява около два часа път между Ню Делхи и Тел Авив, като компанията смята да извършва по няколко такива полета седмично. Не е съобщено, дали други авиокомпании също ще получат това право или то важи само и единствено за самолети на \"Еър Индия\". : Цанко Цолов", "date": "2018.03.07", "title": "Haaretz: След 70-годишна забрана, международни полети към Израел вече могат да преминават през въздушното пространство на Саудитска Арабия"}
{"url": "http://www.focus-news.net/news/2018/03/07/2497036/veliko-tarnovo-rezervirani-sa-povecheto-mesta-v-zavedeniya-v-grada-za-8-mart-denya-na-zhenata.html", "text": "Резервирани са повечето места в заведения във Велико Търново за 8 март – Деня на жената, показа репортерска проверка на Радио „Фокус“ – Велико Търново. Управителите посочват, че голяма част от резервациите са направени от женски колективи на фирми, въпреки че не липсват и мъже, предпочели да изненадат своите нежни половинки с вечеря навън. Местата са запазени още преди седмица. Няма куверти и изготвени менюта. Консумацията е свободна. Някои от заведенията  са подготвили специална програма с певица, диджей и танцови формации. Нощните заведения в града също предлагат специални промоции за нежната половина от човечеството. Входът за дамите е безплатен, а някъде дори черпят със специално дамско питие. Жените могат да участват и в различни томболи със специални награди.\r\nНадежда КРЪСТЕВА", "date": "2018.03.07", "title": "Велико Търново: Резервирани са повечето места в заведения в града за 8 март – Деня на жената"}
{"url": "http://www.focus-news.net/news/2018/03/07/2497035/ministar-neno-dimov-nyama-prelivane-na-yazovir-ticha.html", "text": "Искахме на място да се убедим как стоят нещата с язовир „Тича“. Дойдохме по нареждане на премиера, за да се убедим лично какво е състоянието. На практика няма преливане, опасност няма, всичко е под контрол. Това заяви министърът на околната среда и водите Нено Димов след проверката за състоянието на язовир „Тича“, съобщиха от пресцентъра на министерството. „Създадохме необходимата организация и в 15.00 часа от Басейнова дирекция „Черноморски район“ са се обадили на областните управители и на всички кметове в района. Били са предупредени, че има потенциална опасност за населението“, обясни министър Димов пред журналисти. \r\nМОСВ излезе с предписание за понижаване на нивото на всички комплексни и значими язовири в края на февруари, именно с оглед очакваното снеготопене, каза министърът. Благодарение на взетите навреме мерки и намалените нива на язовирите, сега няма опасност, категоричен беше Димов. „Плановото изпускане е трябвало да започне малко по-рано, очаквахме по 13 м3/сек приток, а в един момент бяха по 132. Въпреки това предвиденото намаляване се оказа достатъчно и искахме да се уверим на място, че всичко е наред“, заяви министърът на околната среда и водите.", "date": "2018.03.07", "title": "Министър Нено Димов: Няма преливане на язовир „Тича“"}
{"url": "http://www.focus-news.net/news/2018/03/07/2497032/shumen-nablyudava-se-reka-golyama-kamchiya-v-rayona-na-preslavskoto-selo-han-krum.html", "text": "Организирано е наблюдение на река Голяма Камчия в района на преславското село Хан Крум. Това съобщи за Радио „Фокус“- Шумен Александър Горчев, кмет на община Велики Преслав. Той посочи, че една значителна част от река Тича или Голяма Камчия, която минава покрай Велики Преслав, в ниските части в района на село Хан Крум излиза от коритото и се разлива по съседните пасища и мери. По думите му това е обичайна ситуация, дори когато няма обилни снегове. Разлив при село Хан Крум има и сега. Организирано е наблюдение на реката при населеното място. „Община Велики Преслав е информирана за започващото преливане на язовир „Тича“ от съответните служби, към настоящия момент нямаме притеснения“, каза Горчев.\r\nИвелина ИВАНОВА", "date": "2018.03.07", "title": "Шумен: Наблюдава се река Голяма Камчия в района на преславското село Хан Крум"}
{"url": "http://www.focus-news.net/news/2018/03/07/2497038/reuters-velikobritaniya-i-sauditska-arabiya-tselyat-targovski-i-investitsionni-vrazki-na-obshta-stoynost-65-miliarda-paunda.html", "text": "Великобритания и Саудитска Арабия поставиха цел да развият търговски и инвестиционни връзки на стойност 65 милиарда паунда (90 млрд. долара) в следващите няколко години, разкриха от Лондон в сряда, предава Reuters. Говорител на премиера Тереза Мей определи сделката като вот на доверие за британската икономика на фона на Брекзит. \r\nДвете страни са се договорили в рамките на посещението на саудитския престолонаследник Мохамад бин Салман, който пристигна на визита в британската столица.\r\nСпоред съобщение от офиса на министър-председателя, „срещата поставя крайъгълен камък на амбиция за около 65 милиарда паунда на двустранната търговия и възможности за инвестиции в следващите години, включително и директни инвестиции във Великобритания и нови саудитски доставки за британската икономика“.: Цанко Цолов", "date": "2018.03.07", "title": "Reuters: Великобритания и Саудитска Арабия целят търговски и инвестиционни връзки, на обща стойност 65 милиарда паунда"}
{"url": "http://www.focus-news.net/news/2018/03/07/2497037/prof-plamen-pavlov-istorik-v-dumite-na-moskovskiya-patriarh-kiril-sa-kodirani-geopoliticheskite-interesi-na-rusiya-na-balkanite.html", "text": "В думите на московския патриарх Кирил са кодирани геополитическите интереси на Русия на Балканите. Това коментира за вечерния блок „Това е България“ на Радио „Фокус“ проф. Пламен Павлов за критиките на патриарха на Москва и цяла Русия Кирил към българския държавен глава Румен Радев и България за пренебрегването на руското участие в Освобождението ни от турско робство. Историкът уточни, че реакцията му към българското отношение трябва да бъде прочетена през призмата на руските интереси не само у нас, но и на целия полуостров. \r\n„Хубаво е, че президентът Румен Радев е възразил още на самата среща. Добре е и че патриархът все пак се е полу-извинил. Очевидно е, че тази пропагандна маневра на патриарха завърши с фиаско. Ако Московският патриарх Кирил е целял да засили руското влияние, симпатии или нещо друго, най-малкото би трябвало да се държи по този начин. Ако изведем полза от вредата – ние видяхме истинското лице на Руската църква: думите за сестринство между църквите, за християнско православно единство на практика бяха сведени до нула от това поведение и най-вече от липсата на подкрепа за напълно нормалните усилия на Българската и Македонската Църква да се намери някакъв благоприятен изход и нещата да се решат по справедлив начин“, уточни проф. Пламен Павлов. Той допълни, че когато геополитическите интереси са над всичко и са диктувани от претенции за господство, не може да се очаква друг тип поведение. Историкът подчерта, че най-важното в създалата се ситуация е да се изведат правилните изводи и отговорът от българска страна да е твърд и подобаващ, независимо дали от другата страна стои Русия, САЩ, Китай или която и да е световна сила.", "date": "2018.03.07", "title": "Проф. Пламен Павлов, историк: В думите на московския патриарх Кирил са кодирани геополитическите интереси на Русия на Балканите"}
{"url": "http://www.focus-news.net/news/2018/03/07/2497040/elena-aleksandrova-rim-blagoevgrad-zhenite-sa-imali-vazhna-rolya-v-osvoboditelnite-borbi.html", "text": "Жените са имали важна роля в освободителните борби. Това каза за Радио “Фокус“ – Пирин Елена Александрова, уредник в Регионален исторически музей – Благоевград. По думите й за ролята на жените в освободителните борби на българския народ се знае сравнително добре. „Преди всичко се набляга на участието на жените в епични боеве, демонстриране на равностойни на мъжете бойни умения. Такива са легендарните жени хайдутки - Румяна Войвода, Сирма Войвода и други, възпети в народните песни и във фолклора“, допълни тя. Александрова каза, че другият важен момент от женското участие в революционното дело е било подготвянето и изработването на въстаническите знамена. Тя добави, че с тази дейност са се занимавали предимно просветените в делото учителки. „Безспорно първото име, което излиза в съзнанието ни е на Райна Попгеоргиева, която е ушила знамето на Панагюрски революционен окръг по време на Априлското въстание. В деня на обявяване на въстанието тя го развява редом с Бенковски“, подчерта уредникът. Тя каза още, че историята знае и помни още други велики жени, които изработвали знамената на четите. „В историческата памет влиза и Недялка Шилева, изработила знамето на Съединението на четата на годеника си Продан Тишков Чардафон. Самата Недялка Шилева, облечена в четниковска униформа участва във всенародното надигане на Източна Румелия на 6 септември 1885 година“, продължи Александрова. Тя допълни, че важна роля в четите на Дончо Златков и капитан Йордан Стоянов е имала и четничката Екатерина Арнаудова от село Либяхово, Неврокопско днес Гоце Делчевско, която е участвала и като доброволка в Балканските войни през 1912-1913 година в Неврокопската опълченска дружина.\r\nКристина МИТКОВА", "date": "2018.03.07", "title": "Елена Александрова, РИМ – Благоевград: Жените са имали важна роля в освободителните борби"}
{"url": "http://www.focus-news.net/news/2018/03/07/2497042/stara-zagora-zhitelite-na-kazanlak-podavat-kam-obshtestveniya-posrednik-nay-chesto-zhalbi-svarzani-sas-zdraveopazvane-i-sotsialni-deynosti.html", "text": "Най-често казанлъчани подават жалби към обществения посредник, свързани със здравеопазване и социални дейности, каза за Радио „Фокус“ Гинка Щерева, обществен посредник на Казанлък. Тя поясни, че в резултат на натрупания опит се налага изводът, че на гражданите продължава да им е „размито“ понятието, кои са услугите, които се предлагат от Общинска администрация и кои услуги се предлагат от държавни институции на общинско ниво. Такъв е примерът с услугите, които предлага Дирекция „Социално подпомагане“. Пример е дублирането при услугите за ползване на личен асистент от лица с увреждане. „Има програми, на които бенефициент е Общината и програми, на които бенефициент е Дирекция „Социално подпомагане“. Но понякога гражданите не правят разлика, те възприемат, че всичко, което е на територията на общината е общинска служба“, каза Щерева. Тя поясни, че проблеми произтичат и от това, че е редуциран броят на комисиите за експертиза на работоспособността, т.нар. ТЕЛК комисии. След падането на специализираните комисии, се налага доста да се чака. Има общо негодувание от това, че бавно идва ред на гражданите за съответната комисия. Има и неясноти по отношение на това, след издаване на експертното решение, кога то влиза в сила, защото оттук нататък всяко едно забавяне има последствия. „Ако не се вземе навреме експертното решение с гриф „влязло в сила решение“, това означава, че не може да се кандидатства за интеграционни добавки и всички последици от това“, каза общественият посредник на Казанлък. Тя поясни, че твърде често гражданите са неудовлетворени от намаляване на процента на тяхната нетрудоспособност, което рефлектира върху обезщетението, което ще получават и върху вида интеграционни добавки. Все още не са ориентирани как да си търсят правата по обжалване. Изобщо процедурата „обжалване на административни актове“ и органът, пред който трябва да се обжалва, за някои е изобщо неизвестно. \r\nЩерева поясни, че нараства броят на хората, които са с експертни решения за психични заболявания. „Има разписано правило, че примерно в 4 процента от списъчния състав в дадена фирма могат да бъдат назначавани лица с решения от ТЕЛК. Твърде често, обаче, това може би е пропуск на самите комисии, не се упоменава подробно лицето на какъв тип дейност има право, което много препятства постъпването на работа на това лице. И при кандидатстване за работа, личният лекар подготвя медицинско свидетелство. Той не може да укрие, че дадено лице страда от психично заболяване, а дори само описването на тази диагноза, на няколко пъти вече имам такива случаи, става предпоставка за неназначаване на работа на такива лица. В тези случаи дори да се обърне човек към Комисията за дискриминация или към националния Омбудсман, това не са навременни мерки, които могат да се вземат, така че да бъде удовлетворено лицето, което търси работа. И тези хора остават безработни. А има и такива, които са все още под опеката на своите родители и там е нещо страшно, защото родителят докато е жив, полага грижи за детето си. Тук пък отиваме до момента „вменяем“ – „невменяем“, „физически дееспособен“ и „недееспособен“, необходимо ли е поставяне под запрещение“, коментира Щерева.\r\nГолям процент жалби и сигнали  са свързани с Националния осигурителен институт, Национална агенция по приходите и Бюрото по труда.\r\nСлавяна ГАЙДАРОВА", "date": "2018.03.07", "title": "Стара Загора: Жителите на Казанлък подават към обществения посредник най-често жалби, свързани със здравеопазване и социални дейности"}
{"url": "http://www.focus-news.net/news/2018/03/07/2497043/predstoyashti-mezhdunarodni-sabitiya-za-8-mart-agentsiya-fokus.html", "text": "Насрочена е среща между престолонаследникът на Саудитска Арабия Мохамад бин Салман и британският премиер Тереза Мей. Турският външен министър ще се срещне с австрийския си колега.  Инаугурация на спечелилия втори мандат като чешки президент Милош Земан. Международен ден на Жената", "date": "2018.03.07", "title": "Предстоящи международни събития за 8 март (Агенция „Фокус“)"}
{"url": "http://www.focus-news.net/news/2018/03/07/2497033/pravitelstvoto-prie-reshenie-za-izgrazhdane-na-pat-vidin-botevgrad-i-tunel-pod-prohoda-petrohan-obzor.html", "text": "Правителството прие решение за изграждане на път Видин – Ботевград и тунел под прохода Петрохан. Това стана на седмичното заседание на Министерски съвет. Министърът на регионалното развитие и благоустройството Николай Нанков посочи, че най-оптимистичният вариант е пътят, който в голямата си част ще бъде магистрала, да е разделен на шест участъка, които да са готови до 2021 г. Той съобщи, че общата стойност на проекта е 1,6 млрд. лв., които ще бъдат осигурени от бъдещи постъпления от тол такси и електронни винетки.\r\nМинистър Нанков обясни още, че е планирано проектното трасе на скоростния път да бъде разположено извън населените места по направлението и ще изведе транспортното движение от моста над р. Дунав при гр. Видин към гр. София. „Част от трасето до Монтана е планирано да бъде с габарити на магистрала – с по две платна за движение и аварийна лента. В тежкия участък от Мездра до Ботевград ще бъде изграден скоростен път с по две ленти за движение във всяка посока“, посочи той.\r\nМинистерският съвет прие и решение за подкрепа реализацията на проект за тунел под прохода Петрохан, който ще бъде подготвен за концесия. Предвижда се още през месец май тази година Агенция „Пътна инфраструктура“ да проведе процедура за избор на изпълнител на прединвестиционно проучване за тунелно преминаване през прохода. „За Петрохан сме се разбрали – държавата го подготвя за концесия. Ще предлагаме проекта на инвеститори, които идват в България“, каза министър-председателят Бойко Борисов. Той посочи, че в момента средства от бюджета не могат да бъдат обещани, но може да се подготвят всички процедури, да е готов за концесиониране и да се направи опит за публично-частно партньорство. Той отбеляза, че от забавянето на въвеждането на тол система заради обжалвания дневните загуби са от 1,5 млн. лв. „Сметнете по 1,5 млн. лв. на ден, ако даваме един ден на Видин, един ден на Монтана и един ден на Враца“, добави премиерът. \r\nВицепремиерът Валери Симеонов отбеляза, че решенията не се взимат заради протести или под натиск. „Двата проекта са заложени в програмата на коалиционното правителство и ще бъдат изпълнени в срок“, коментира той.\r\nЦветилена СИМЕОНОВА", "date": "2018.03.07", "title": "Правителството прие решение за изграждане на път Видин – Ботевград и тунел под прохода Петрохан (ОБЗОР)"}
{"url": "http://www.focus-news.net/news/2018/03/07/2497041/afp-zimna-burya-udari-sasht-predizvikvayki-otlaganeto-na-nad-dve-hilyadi-poleta.html", "text": "Втора зимна буря в рамките на по-малко от седмица удари североизточната част на САЩ в сряда, предизвиквайки отмяната на повече от две хиляди полета, съобщава AFP. \r\nКъм 19:00 часа българско време около 520 полета от международното летище „Джон Кенеди“ в Ню Йорк са отменени, което представлява над 40% от общия им брой. Други 650 са засегнати на летище „Нюмарк“, и още над 600 от „Ла Гардия“, също в Ню Йорк.\r\nЗасегнати са освен това летищата в Бостън и Филаделфия, където около 20% от общия брой полети са били отменени или забавени. В Ню Йорк, според Националната метеорологична служба на САЩ, се очакват между 20 и 33 сантиметра сняг, и още поне толкова в някои райони в щата Ню Йорк. Властите предупреждават за \"обилни снеговалежи, наводнения на крайбрежието и силен вятър\". : Цанко Цолов", "date": "2018.03.07", "title": "AFP: Зимна буря удари САЩ, предизвиквайки отлагането на над две хиляди полета"}
{"url": "http://www.focus-news.net/news/2018/03/07/2497044/plovdiv-v-grada-zapochvat-novi-kampanii-za-sobstvenitsite-na-domashni-kucheta-i-kotki.html", "text": "В Пловдив започват нови кампании за стимулиране на собствениците на домашни кучета и котки по повод Международния ден за защита на безстопанствените животни – 4 април. Това съобщиха за Радио „Фокус“ – Пловдив от отдел „Връзки с обществеността“ на Общината. На 12 март стартира кампанията „Регистрирай куче и спечели награда”. Тя ще се проведе за четвърта поредна година. Насочена е към собствениците на домашни кучета, които стриктно спазват законовите разпоредби и надлежно декларират притежаването на домашното си куче. Целта на кампанията е да стимулира активността на собствениците на кучета в това им задължение. Предвидено е 12 изрядни притежатели на кучета, да получат пакет подаръци за своя любимец с разнообразни аксесоари и груминг услуги, ако до 10 декември регистрират своето домашно куче в районната администрация по местоживеене. За 19 март е предвидено началото на втората кампания, която е за подпомагане кастрацията на домашни кучета и котки, отглеждани в Пловдив. В нея могат да се включат собственици на идентифицирани домашни кучета с извършена административна регистрация, както и собственици на домашни котки, притежаващи надлежно издадени ветеринарномедицински паспорти.  Желаещите да се възползват от условията по кампанията, от 14 март ще могат да получат талон за отстъпка от стойността на манипулацията „кастрация на домашно куче/котка”. Талоните ще се предоставят от съответната районна администрация по местоживеене или в Община Пловдив, Дирекция „Екология и управление на отпадъците“. В рамките на кампанията ще бъдат кастрирани около 300 домашни кучета и котки.\r\nОт общинската дирекция „Екология и управление на отпадъците“ апелират в мероприятието да се включат и съдействат всички ветеринарни клиники, кабинети и амбулатории, работещи на територията на Пловдив.\r\nТони МИХАЙЛОВ", "date": "2018.03.07", "title": "Пловдив: В града започват нови кампании за собствениците на домашни кучета и котки"}
{"url": "http://www.focus-news.net/news/2018/03/07/2497039/nay-znachitelen-e-broyat-na-ukrilite-se-osadeni-za-prestapleniya-protiv-transporta-198-litsa-koeto-e-okolo-15-ot-obshtiya-broy-begaltsi-ot-pravosadieto-obzor.html", "text": "Главният прокурор Сотир Цацаров участва в заседанието на парламентарната Комисия по правни въпроси, където представи информация за дейността на прокуратурата и предприетите мерки в изпълнение на нормативната уредба за преодоляване на бягствата от правосъдие. Пресцентърът на ПРБ представи основните данни от извършената проверка в цялата страна за неприведени в изпълнение наказания лишаване от свобода, както и предприетите мерки от страна на прокуратурата в тази насока.  \r\nПроверката е разпоредена със заповед на главния прокурор от 18 януари 2018 г. във всички първоинстанционни прокуратури на територията на страната. Целта е установяване на всички осъдени лица, с наложено наказание „доживотен затвор“ или „лишаване от свобода“, които към 15 януари 2018 г. не са задържани.  \r\n В хода на проверката са задържани и приведени в местата за лишаване от свобода 24 издирвани лица. От общия брой незадържани 925 осъдени лица – 62 лица са с чуждо гражданство. \r\nПрокурорите са издали и изпратили за изпълнение 577 Европейски заповеди за арест по отношение на всички осъдени на лишаване от свобода за повече от четири месеца или с наложено по – тежко наказание, за които е установено, че пребивават на територията на държава членка на ЕС. \r\nОтносителният дял на укриващите се в чужбина, незадържани (700 осъдени лица) спрямо обявените за издирване 917 осъдени лица, надвишава 75%. За част от тях са събрани данни за променена самоличност и използване на неистински документи за самоличност. \r\nНяма укрили се от правосъдието осъдени лица в района на районните прокуратури в Трън, Брезник, Кула, Благоевград, Сливница, Пирдоп, Етрополе, Поморие, Средец, Царево, Котел, Трявна, Тервел, Тутракан и Попово. \r\nНай – висок е относителният дял на неприведените в изпълнение наказания лишаване от свобода със срок до 1 година – около 40%  спрямо общия брой неприведени наказания, резултат на значителния брой заменени наказания „пробация“. \r\nОтносителният дял на неприведените в изпълнение наказания лишаване от свобода с размер над 10 години е по – малък от  5% (43). Спрямо 3 от укрилите се от правосъдие лица не са приведени в изпълнение наказания „доживотен затвор“. \r\nНай – значителен е броят на укрилите се осъдени за престъпления против транспорта – 198 лица, което е около 1/5 от общия брой „бегълци от правосъдието“ (925). Сравнително висок, а и с близки стойности е и броят на осъдените за кражби – 168 лица и за престъпления, засягащи половата неприкосновеност – 153.\r\nРаботата на прокурорите в страната по изпълнение на влезли в сила присъди е организирана и се извършва в съответствие с утвърденото и актуализирано, в съответствие със законодателните промени, Указание за дейността на прокуратурата по надзора върху изпълнение на наказанията и другите принудителни мерки. Получените присъди се завеждат, разпределят и докладват на определени на принципа на случайния подбор прокурори в деня на постъпването им. Преобладаващата част от тях се привеждат в изпълнение веднага, а останалите – в седмодневния срок по чл. 416, ал. 6 НПК. \r\nВъпреки доброто и ползотворно взаимодействие с Дирекция „Международно оперативно сътрудничество“ при МВР, затрудненията при изпълнението на съдебните актове произтичат най – вече от укриването на лицата извън страната, тъй като е необходимо не само да бъдат установени на съответната чужда територия, но и да се предприемат съответни на законодателството действия по предаване. Не са редки и случаите, при които е обективно невъзможно предаването на осъдените лица, въпреки че издирването е дало положителен резултат.\r\nИзключително ниска е ефективността на оперативно–издирвателните мероприятия на територията на страната. Трудностите произтичат от липсата на възможности за използване на СРС, а и за проследяване и анализиране на информацията от мобилните оператори. \r\nРъководството на прокуратурата е предприело следните организационни мерки: \r\n1. Изменение и допълнение на Указанието за дейността на Прокуратурата по надзора върху изпълнение на наказанията и другите принудителни мерки в следните насоки: \r\n - създаден е механизъм за незабавно предприемане на действия и от прокурор от ВКП или съответната окръжна или апелативна прокуратура след получаване на решение, с което влиза в сила осъдителна присъда, и издаване на разпореждане за привеждане в местата за лишаване от свобода на осъдени на „лишаване от свобода“ или друго по – тежко наказание; \r\n- създаден е Електронен регистър на осъдените лица с неприведени в изпълнение наказания „лишаване от свобода“ или „доживотен затвор“, поради невъзможност да бъдат издирени и задържани в срок по-дълъг от един месец, след изпращане на присъдата на съответната Областна служба „Охрана“ при Министерство на правосъдието или на съответните служби при Министерство на вътрешните работи.. \r\nВ регистъра се генерират автоматично данни чрез Унифицираната информационна система на ПРБ за: осъденото лице; последния му известен адрес; неприведените в изпълнение наказания; датата на обявяване за издирване и № на телеграмата, с която е обявено за ОДИ; датата на издаване на ЕЗА или молба за екстрадиция; датата на обявяване за издирване чрез Интерпол/ШИС; последна актуална информация от издирвателните действия. \r\nСвоевременният обмен на информация със служителите на ГД „Охрана“ при Министерство на правосъдието и ГД „НП“ при Министерство на вътрешните работи ще бъде обезпечен посредством предвидената възможност за техен достъп до информацията в Електронния регистър.  \r\n2. По инициатива на Главния прокурор е създадена съвместна работна група от прокурори, представители на Министерство на вътрешните работи и Министерство на правосъдието, която следва да подготви проект на Инструкция по приложението на чл. 418 НПК[2], включително и на експертни предложения за изменение на Закона за специалните разузнавателни средства и на Закона за електронните съобщения, които да позволят използване на СРС и данните от мобилните оператори при издирване на „бегълци от правосъдие“.\r\n3. Главният прокурор е отправил предложение до министъра на вътрешните работи за създаване на открит, общодостъпен сайт /“издирва се“/, който да съдържа данни, включително и снимки, на всички издирвани от МВР лица - не само на бегълците от правосъдие, а и на обявените за издирване по молба на техни близки, както и изчезнали лица.", "date": "2018.03.07", "title": "Най-значителен е броят на укрилите се осъдени за престъпления против транспорта – 198 лица, което е около 1/5 от общия брой „бегълци от правосъдието“  (ОБЗОР)"}
{"url": "http://www.focus-news.net/news/2018/03/07/2497046/afp-hilyadi-pakistantsi-sa-zadarzhani-i-desetki-sa-osadeni-na-smart-v-sauditska-arabiya.html", "text": "Хиляди пакистанци са задържани и десетки са осъдени на смърт в Саудитска Арабия, предава AFP.\r\nСаудитска Арабия екзекутира годишно повече пакистанци от всички други чужденци, основно за трафик на хероин, като им се нарушават правата на защита, докладват организациите „Проект „Справедливост“ Пакистан“\" и  Human Rights Watch.\r\n„Те биват осъждани без справедлив процес“, пише в доклада. За периода от 2014 до 2017 година са обезглавени 66 пакистанци.\r\nПакистанците в Саудитска Арабия наброяват 1.6 милиона и са втората по големина чуждестранна група в кралството.  Юлиян Марков", "date": "2018.03.07", "title": "AFP: Хиляди пакистанци са задържани и десетки са осъдени на смърт в Саудитска Арабия"}
{"url": "http://www.focus-news.net/news/2018/03/07/2497009/parlamentat-preodolya-sedmoto-prezidentsko-veto-obzor.html", "text": "Депутатите преодоляха седмото вето на президента Румен Радев и така отново приеха окончателно промените в Закона за банковата несъстоятелност. В края на месец октомври миналата година ДПС обяви, че Делян Пеевски, Йордан Цонев и Хамид Хамид подготвят законопроект за промени в Закона за банковата несъстоятелност. Предложението бе внесено в парламента седмица по-късно с мотиви, свързани със случилото се с КТБ и нейните активи след обявяването ѝ под особен надзор на 21 юни 2014 г. досега. Промените бяха приети от парламента на 9 февруари тази година. Според вносителите законодателните промени дават правен инструмент на синдиците на КТБ „да върнат на държавата заграбеното“. Промените включват забрана за квесторите, временните синдици и синдиците да заличават обезпечения, учредени в полза на банката в несъстоятелност. Въвежда се и относителна недействителност на всяка сделка за прехвърляне на вземане с произход от банка. Законопроектът предвижда също обявяването за нищожни на всички заличавания на учредени обезпечения, извършени в периода от поставянето на банката под особен надзор до започване на осребряването нейното имущество, както и недействителност на сделки, имащи за предмет прехвърляне на дялове или акции, извършени от длъжници на банка след поставянето ѝ под специален надзор. \r\nНа 21 февруари тази година президентът Румен Радев наложи вето и върна за повторно разглеждане 3 параграфа от Преходните и заключителните разпоредби в Закона за банковата несъстоятелност. Според държавния глава обществото има нужда да знае конкретните последици от приетия закон. Тогава от ДПС изтъкнаха, че има неразбиране на предложенията им, които целят да се противодейства на вторичното разграбване на активите на банката. От ГЕРБ се усъмниха дали президентското вето не е свързано с Елена Йончева и отказа ѝ да отговори дали е участвала в съдружие с офшорна фирма, която в съдружие с друга е източила 42 млн. лева от КТБ.\r\nПо време на обсъждането на президентското вето в пленарна зала народният представител от ПГ на ГЕРБ Делян Добрев заяви, че вече един месец задава въпрос и не получава отговор – каква е връзката на БСП и на депутати от БСП с КТБ? Той отново попита и дали народният представител от БСП Елена Йончева е съдружник с офшорна компания и превела ли е тази компания 315 000 лева и от къде идват тези пари. В процедура по начина на водене народният представител от ПГ на „БСП за България” Крум Зарков изрази несъгласие с начина, по който протича дебатът и подчерта: „Дебатът, въпреки че има КТБ в него, не е за кой какво е правил в КТБ, а е за ветото на президента. Второ – народните представители нямат основания да задават въпроси на други народни представители от тази трибуна. Има институции, където това трябва да се направи”. \r\nНародният представител от ПГ на ГЕРБ и председател на Комисията по правни въпроси Данаил Кирилов заяви, че в този законопроект не са нарушени конституционни принципи. В изказването си Кирилов подчерта, че този законопроект цели да обезпечи възможността синдиците, респективно – кредиторите, да получат справедливо осребряване на имуществото, така че масата на несъстоятелността да бъде попълнена в максимална степен. В реплика народният представител от ПГ на „БСП за България” Крум Зарков подчерта, че според него, когато законодателят се намеси по вече възникнал казус, по-често създава повече проблеми, отколкото решава. \r\nДепутатът от ПГ на ДПС Хамид Хамид подчерта, че не подкрепят мотивите на президента и заяви: „На първо място искам да отбележа как започват мотивите на държавния глава. Той споделя и подкрепя целта на законопроекта. За нас тази подкрепа е важна. По-нататък държавният глава посочва, че тези цели трябва да се постигнат с конституционосъобразни средства. Тук искаме да изразим нашето несъгласие”. Според него средствата, начинът и текстовете, които са приложили, са законосъобразни и в съзвучие с цялото българско законодателство. По думите му една от големите забележки в мотивите е, че се приемат текстове със задна дата – ретроактивно действие. Според него това действие е уредено в Закона за нормативните актове в чл. 14. В ал. 3 на същия текст законодателят е посочил кога не може да се ползва текстове с ретроактивно действие. \r\nНа брифинг в Народното събрание народният представител от ПГ на ДПС Йордан Цонев обяви, че ДПС пита финансовия министър за броя на заличените обезпечения от КТБ, съдебните дела за прихващания и за списъка на извършените изплащания. Той благодари на държавния глава, че е изказал подкрепа за целите на законопроекта. „Написахме писмо до министъра на финансите, с което го помолихме да ни съдейства с отговор на три въпроса чрез синдиците на КТБ, за да задоволим обществения интерес и да отговорим на призива на президента. Първо, какъв е списъкът на извършените до момента от страна на КТБ заличавания, освобождавания на уредени в полза на банката обезпечения?“, попита Цонев. „Второ - списъкът на извършените до момента изплащания, който съдържа следните реквизити: физическо и юридическо лице, което и извършило прихващането в съответната валута“, каза Цонев. Депутатът заяви, че от ДПС питат и за броя на заведените съдебни дела за прихващания. „Броят на заведените съдебни дела са 205. Материалният интерес на тези дела е 1 млрд. 174 млн. 252 хил. 811 лв. Стойността на заличените обезпечения в полза на КТБ е 233 млн. 147 хил. 298, 3 лв.“, коментира Цонев. „Смятаме, че тези цифри ще убедят президента и неговата администрация и вас и българското общество, че общественият интерес е много значим и си струва използването на този правен законодателен акт. Така отговаряме на мотивите за президента. Тази точка ще влезе след малко в зала и ние аргументирано ще защитим законопроекта“, каза още Йордан Цонев.\r\nЛюба АЛЕКСИЕВА", "date": "2018.03.07", "title": "Парламентът преодоля седмото президентско вето (ОБЗОР)"}
{"url": "http://www.focus-news.net/news/2018/03/07/2497012/prof-aleksandar-marinov-u-nas-ima-ogromen-protesten-potentsial-dalzhasht-se-na-frapirashtite-po-mashtab-porochni-nachini-na-upravlenie.html", "text": "У нас има огромен протестен потенциал, дължащ се на фрапиращите по мащаб порочни начини на управление. Това коментира за вечерния блок „Това е България“ на Радио „Фокус“ проф. Александър Маринов за ефективността на обединения протест на Движение за радикална промяна \"Българската пролет\" и политическа партия \"Възраждане\", които той определи като автентични антисистемни партии, и опозиционната БСП. Според анализатора цялостната ситуация на социално недоволство наподобява „буре с барут“. \r\n„Пак има известно подценяване и пренебрежение, че хората са апатични. Потенциал обаче има – тези две партии според мен са способни да мобилизират по-големи възможности, стига да не се натъкнем на познатите опити да се обуздае, обхване, яхне, използва протестната вълна. При тези две партии протестът е логичен и естествен, но аз смятан, че БСП допусна грешка като веднага се присъедини към този протест, тъй като рискува да не се осъществи възможността да се чуе естествен непринуден протестен глас“, уточни проф. Александър Маринов. Той допусна, че е възможна появата на ново движение, неангажирано със съществуващите партийни структури, което да реши да припознае държавния глава Румен Радев като свой лидер. Анализаторът сподели мнението си, че към момента няма индикации президентът да действа в такава посока.", "date": "2018.03.07", "title": "Проф. Александър Маринов: У нас има огромен протестен потенциал, дължащ се на фрапиращите по мащаб порочни начини на управление"}
{"url": "http://www.focus-news.net/news/2018/03/07/2497047/reuters-gubernatorat-na-kaliforniya-obvini-donald-tramp-che-vodi-voyna-s-shtata.html", "text": "Губернаторът на Калифорния демократът  Джери Браун обвини американския президент Доналд Тръмп , че води война с щата, предава Reuters.\r\nИзявлението му е в отговор на заявения съдебен иск на федералното правителство срещу щата Калифорния заради проемигрантското законодателство и така наречени градове „убежища“‘ където не се експулсират нелегалните имигранти.\r\nЩатът Калифорния прие през октомври закон, който забранява на полицията да проверява имигрантския статус и ограничава правата на имиграционните власти.\r\nГлавният прокурор на САЩ Джеф Сешънс заявява: „Калифорния абсолютно, според мен, използва цялата власт, която има и властта, която няма за да обезсили федералните закони. Затова аз ще използвам цялата власт, която имам да ги спра“.  Юлиян Марков", "date": "2018.03.07", "title": "Reuters: Губернаторът на Калифорния обвини Доналд Тръмп ,че води война с щата"}
{"url": "http://www.focus-news.net/news/2018/03/07/2497045/afp-benyamin-netanyahu-obvini-politsiyata-che-pritiska-svideteli-po-obvinenieto-sreshtu-nego-v-koruptsiya.html", "text": "Бенямин Нетаняху обвини полицията, че „притиска „ свидетели по обвинението срещу него в корупция, предава AFP.\r\nТой направи това във видеообръщение, заявявайки, че полицията „притиска“ свидетели по делото срещу него, за да го „смачка“ когато разследването срещу него набира скорост.\r\nТова е първата му реакция след като бившият говорител на семейството му Нир Хефец обявява, че ще свидетелства срещу него, като в замяна получава имунитет и няма да бъде съден или глобяван. \r\n„Когато има нещо не са нужни такъв тип свидетели, а когато няма нищо дори хиляда свидетели няма да помогнат“, заявява той в обръщението и продължава: „Те ще продължат да правят, това което правят и аз ще продължа моята историческа роля в интерес на държавата Израел“. Юлиян Марков", "date": "2018.03.07", "title": "AFP: Бенямин Нетаняху обвини полицията, че „притиска\" свидетели по обвинението срещу него в корупция"}
{"url": "http://www.focus-news.net/news/2018/03/07/2497048/afp-streletsat-ot-uchilishteto-vav-florida-e-obvinen-za-sedemnayset-ubiystva.html", "text": "Училищният стрелец Никълъс Круз е обвинен за седемнайсет убийства и още седемнайсет опита за убийство, предава AFP.\r\nНа 14 февруари 19-годишният Никълъс Круз влиза в гимназията в град Паркленд, на север от Маями и започва стрелба с полуавтоматична пушка, като убива 14 ученици и трима от персонала. Той е заловен 40 минути след стрелбата след като е посетил супермаркет и ресторант от верига за бързо хранене. Круз признава престъплението. \r\nТози инцидент предизвика широка вълна от протести, като беше учредено сдружението „Никога повече“, за да окаже натиск върху политиците да променят законите за придобиване и притежаване на оръжие. Юлиян Марков", "date": "2018.03.07", "title": "AFP: Стрелецът от училището във Флорида е обвинен за седемнайсет убийства"}
{"url": "http://www.focus-news.net/news/2018/03/07/2497002/d-r-veselin-gerev-psihiatar-sluchayat-s-d-r-ivan-dimitrov-tryabva-da-e-yasen-signal-che-obshtestvoto-zapochva-da-proyavyava-mnogo-golyama-netarpimost-kam-vsichki-koito-go-lazhat-mamyat-i-kradat.html", "text": "Случаят с д-р Иван Димитров трябва да е ясен сигнал, че обществото започва да проявява много голяма нетърпимост към всички, които го лъжат, мамят, крадат и тъпчат. Това каза за Радио „Фокус“ – Пловдив психиатърът д-р Веселин Герев по повод обвиненията спрямо лекаря д-р Иван Димитров, застрелял 38-годишен крадец, и последвалите мащабни протести в Пловдив. По думите му фактите, изнесени от Прокуратурата, нямат никакво значение за хората. „Най-големият проблем в тази ситуация е, че държавата защитава крадците и насилниците. Измислят се хиляди обстоятелства, които да оправдаят действията им и да предизвикат съчувствие на обществото към тях за това колко добри хора са и как в нужда са тръгнали да крадат, да изнасилват и т.н. Цялата тази маса, която подкрепи д-р Иван Димитров е заради факта, че всичките тези хора са били обект на грабежи. И в много малко случаи полицията е помогнала. Тоест всички, които протестираха, се виждат съпричастни, лекарят е един от тях и те са като него. Само че в случая, той е имал незаконно оръжие и се е защитил. Имайте предвид, че много хора имат оръжие и ако тръгнем на саморазправа, то тогава ежедневно ще има подобни случаи. Все още хората задържат рационално този гняв и ярост в себе си, но случилото се беше един повод да бъде „отпушен винтилът“, коментира д-р Веселин Герев. Според него бездействието на правоохранителните органи тласка хората към саморазправа. „Хората нямат никакво доверие нито на приказките на политиците, нито на техните „законодателни“ инициативи“, смята д-р Веселин Герев.\r\nТони МИХАЙЛОВ", "date": "2018.03.07", "title": "Д-р Веселин Герев, психиатър: Случаят с д-р Иван Димитров трябва да е ясен сигнал, че обществото започва да проявява много голяма нетърпимост към всички, които го лъжат, мамят и крадат"}
