{"url": "http://www.focus-news.net/news/2017/11/04/2453870/ria-novosti-gazprom-e-zavarshil-stroitelstvoto-na-morskiya-uchastak-ot-turski-potok-na-ruska-teritoriya.html", "text": "„Газпром“ обяви, че е завършил строителството на морския участък от „Турски поток“ на руска територия, предаде РИА Новости. В съобщение на руската енергийна компания се отбелязва, че строителството върви по график, като за по-малко от шест месеца е била прокарана една четвърт от морския участък на газопровода. \r\nПроектът има за цел да намали зависимостта на Русия от транзита на газ през Украйна. Към момента преговори за доставка на синьо гориво чрез „Турски поток“ водят Унгария, Италия, Гърция, Сърбия и България. Калина Жекова", "date": "2017.11.04", "title": "РИА Новости: „Газпром“  е завършил строителството на морския участък от „Турски поток“ на руска територия"}
{"url": "http://www.focus-news.net/news/2017/11/04/2453836/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-v-selo-ognyanovo-na-5-noemvri.html", "text": "В празничния за християните неделен ден - 5 ноември, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света литургия в храм \"Успение на Пресвета Богородица\" в село Огняново, община Пазарджик (Пловдивска епархия), предаде репортер на Агенция „Фокус“. Началото на службата е предвидено за 09.00 часа. \r\nНикола ПЕТКОВ", "date": "2017.11.04", "title": "Пазарджик: Константийският епископ Яков ще оглави архиерейска света литургия в  храм \"Успение на Пресвета Богородица\" в село Огняново на 5 ноември"}
{"url": "http://www.focus-news.net/news/2017/11/04/2453837/angel-dzhonev-istorik-znachitelna-chast-ot-voennite-pametnitsi-v-kyustendil-sa-izdignati-chrez-mestni-initsiativi.html", "text": "Значителна част от военните паметници в Кюстендил са издигнати чрез местни инициативи. Това каза пред Радио „Фокус” – Кюстендил Ангел Джонев, историк в Регионален исторически музей – Кюстендил. По думите му върху състоянието на този вид паметници влияят няколко фактора, сред които са отношението на населението и местната власт и местоположението. Според Ангел Джонев някои от паметниците са разположени в отдалечени села или са поставени върху сгради, изгубили отдавна своите функции. \r\n„Продължава тенденцията за подобряване на състоянието на войнишките паметници в Кюстендилския край. Освен това има тенденция и за увеличаване на този вид паметници, местното население продължава да има такава инициатива”, посочи Ангел Джонев. По думите му още от периода на Сръбско-българската война в района на Кюстендил има войнишки надгробия. Той добави, че има такива и от Балканските войни, Първата и Втората световна война. \r\n„Има надгробия в самата погранична зона, част от тях вече са изчезнали поради дистанцията на времето, но част от тях може да бъдат намерени. Някои се поддържат в добро състояние”, заяви Ангел Джонев и уточни, че от периода на Втората световна война има надгробия в самите селски гробища и такива могат все още да се видят на редица места. „Отношението е твърде субективно, в зависимост от това какво е отношението на населението или на роднините на загиналия, такова е и състоянието на войнишкото надгробие”, каза Ангел Джонев.\r\nВенцеслав ИЛЧЕВ", "date": "2017.11.04", "title": "Ангел Джонев, историк: Значителна част от военните паметници в Кюстендил са издигнати чрез местни инициативи"}
{"url": "http://www.focus-news.net/news/2017/11/04/2453838/gabrovo-82-pozhara-s-materialni-zagubi-sa-registrirani-prez-minaliya-otoplitelen-sezon-v-oblastta.html", "text": "82 пожара с материални загуби са регистрирани през миналия отоплителен сезон в област Габрово. Това каза  за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и защита на населението“ – Габрово. Той подчерта, че 46 от тях, или над 50%, са възникнали в жилища на граждани. Причините за инцидентите най-често са късо съединение, небрежност при боравене с открит огън и небрежност при боравене с отоплителни и нагревателни уреди. Гл. инсп. Пламен Генчев съобщи, че отделно от това екипите на Регионална дирекция „Пожарна безопасност и защита на населението“ – Габрово са реагирали на общо 133 броя пожари, възникнали в комини на жилищни сгради. \r\n„Това е много сериозен брой. Хората трябва да приемат факта, че комините трябва да се почистват задължително всяка година“, допълни той. По думите му през миналия отоплителен сезон са възникнали и 68 пожара в контейнери. Често причина за това е, че се изхвърля пепелта от печката в пластмасовите контейнери, които горят изключително бързо. В повечето случаи контейнерът е изгорял, когато екипите пристигнат на място. Гл. инсп. Пламен Генчев съобщи, че през предходния отоплителен сезон в страната са загинали 87 души.  Над 139 са пострадалите при битови пожари. Общо над 2100 са пожарите, възникнали в жилища. Причина за тях в над 75% от случаите е неправилното използване на отоплителни и нагревателни уреди.\r\nНадежда КРЪСТЕВА", "date": "2017.11.04", "title": "Габрово: 82 пожара с материални загуби са регистрирани през миналия отоплителен сезон в областта"}
{"url": "http://www.focus-news.net/news/2017/11/04/2453839/aktualna-patna-obstanovka.html", "text": "Температурите са в интервала от + 5 до + 18. Времето над цялата страна е облачно. Слаб вятър духа в областите Бургас, Кърджали, София и Хасково. Пътните настилки са предимно сухи. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци.Срок до 15.11.2017 г.\r\nАМ „Хемус“: Област София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; Ограничено движението в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.;\r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; движение в едно платно по път I-1 София-Перник при Владая от км 279+170 до км 281+100, поради поетапни ремонтни дейности и в двете платна. Движението в посока Перник се осъществява поетапно в двете платна. Движението в посока София се извършва по обходен маршрут през с. Владая. Срок до 05.11.2017 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.\r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 30.11.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат  при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на МПС над 10 т по път II-79 Средец – Бургас в участъка от Бургас до Константиново е ограничено. \r\nОбходен маршрут: път II-53 Средец – разклон с. Малина, път III-795 с. Малина – Карнобат, път I-6 Карнобат – Бургас. Срок до 06.11.2017  г.\r\nПът II-99: Движението по път II-99 в участъка Бургас – р.Караагач от км 0+000 до км 49+000 се извършват ремонтни дейности по асфалтовата настилка. Движението се регулира от пътни знаци.Срок до 06.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС под 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101  Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: Път III-101 – Път Обход Враца – Път II-15 – бул.България – Път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 06.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nПът III-1503: Движението по път ІІІ-1503 Бутан – Софрониево от км 0+000 до км 6+363 се осъществява с повишено внимание, поради полагане на хоризонтална маркировка. Срок до 06.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км 71+032 до км 72+462 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът II-81: Движението по път ІІ-81 Монтана – София през проход „Петрохан“ в района на билото ще бъде ограничавано за интервали от до 30 минути поради изсичане на опасни дървета. При възможност движението се осъществява двупосочно в една лента. Дейностите ще се извършват само в светлата част на денонощието. Срок до 08.11.2017 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112:  Движението по път ІІІ-112 Дъбова Махала-Смирненски-Славотин-Студено Буче-Монтана е ограничено за МПС над 12 т поради изпълнение на строително-монтажни работи.  Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-64: Движението по път II-64 Карлово – Баня се осъществява в една лента поради ремонтни дейности на асфалтовата настилка. Движението се извършва съгласно въведената с пътни знаци и табели временна организация. Срок до 15.12.2017 г.\r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nПът III-8601: Движението по път III-8601 Пловдив – летище Пловдив се осъществява в една лента, поради ремонт на ж. п. прелез. Срок до 06.11.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 15.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nПът ІІІ-2307: Движението по път ІІІ-2307 в участъка начало кръстовище с път ІІ-23, Дулово – Исперих до Руйно от км 0+000 до км 6+200 се осъществява в една лента двупосочно поради ремонт на асфалтова настилка. Срок до 30.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: \r\nПът ІІІ-706: Движението по път III-706 Филаретово – Тича от км 15+000 до км 20+700 се осъществява с повишено внимание поради частичен ремонт на асфалтовата настилка. Срок до 31.10.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета, поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.04", "title": "Актуална пътна обстановка"}
{"url": "http://www.focus-news.net/news/2017/11/04/2453840/sport-izigraha-se-pet-macha-ot-11-ya-krag-na-angliyskata-vissha-liga.html", "text": "Изиграха се пет мача от 11-я кръг на английската „Висша лига“. Резултати:\r\nСтоук Сити – Лестър – 2:2\r\nХъдърсфийлд – Уест Бромич – 1:0\r\nНюкасъл – Борнемут – 0:1\r\nСаутхемптън – Бърнли – 0:1\r\nСуонзи – Брайтън – 0:1\r\nОт 19:30 часа започва и срещата между Уест Хем и Ливърпул.", "date": "2017.11.04", "title": "Спорт: Изиграха се пет мача от 11-я кръг на английската „Висша лига“"}
{"url": "http://www.focus-news.net/news/2017/11/04/2453841/predstoyashti-sabitiya-v-stranata-za-5-noemvri-agentsiya-fokus.html", "text": "***\r\nОт 13.00 часа в централата на ДБГ ще се състои пресконференция след проведен Национален съвет на партията.\r\n***\r\nОт 14.00 часа в Национален Музикален Театър „Ст. Македонски\" ще бъде представена книгата „Имре Калман – кралят на оперетата” от Петър А. Вангелов.\r\n***\r\nОт 17.00 часа в Центъра за култура и дебат „Червената къща „Андрей Николов” ще се състои презентация в рамките на образователната програма „Близки срещи – визуални диалози School4artists“ на Института за съвременно изкуство-София.\r\n***\r\nВ Park Center ще бъде представена детска изложба на „Приказни Без!-Опасни асансьорни рисунки“. Детските рисунки са дело на малки художници от предучилищна възраст до трети клас от столичните квартали „Люлин“ и „Подуяне“. От 17.00 часа в Park Center официални представители на районните администрации, партньори на фондацията, ще връчат сертификатите за участие в обучителната програма на учебните заведения, които са станали част от проект „Вертикално познание“.  \r\n***\r\nВ зала „София“ на БЧК продължава вторият ден от редовната Осма сесия на Световния парламент на българите (СПБ)\r\n***\r\nОт 19.00 часа Драматичен театър „Никола Вапцаров“ ще представи на голяма сцена представлението „В полите на Витоша” по П.К.Яворов. \r\n***\r\nОт 21.00 часа на Камерната сцена на Драматичен театър „Никола Вапцаров ще гостува Сдружение „Гестус”, което ще представи „Тук, … на края на света“. \r\n***\r\nОт 11.00 часа в Държавен куклен театър „Дора Габе“ ще се играе спектакълът „Косе Босе“. \r\n***\r\nОт 14.30 часа на стадион „Васил Левски“ще се проведе футболна среща между отборите на ОФК „Левски“ – Карлово и ФК „Сокол“ – Марково.\r\n***\r\nОт 09.00 часа в митрополитския храм  „Св.вмчца Марина”, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений - викарий на митрополита,  ще оглави архиерейска света Литургия.\r\n***\r\nОт 11.00 часа на паркинга пред спортна зала „Чайка” на бул. „Копривщица” Специализираните полицейски сили ще демонстрират умения по охрана на обществения ред и неутрализиране на нарушители.\r\n***\r\nОт 11.00 и 17.00 часа в Регионален Исторически Музей ще се състои Концерт на възглавници за Вси Светии.\r\n***\r\nОт 17.00 часа във фоайето на Доходно здание ще бъде открита изложба на номинираните фотоси от четвъртото издание на конкурса „Запази духа на Русе\". Симеон Лютаков – председател на журито ще обяви наградените участници.\r\n***\r\nВ 10.00 часа в залата на Общински съвет - Силистра зам.-председателят на ГЕРБ и председател на ПГ на партията Цветан Цветанов ще се срещне с представителите на общинските структури на ГЕРБ на територията на област Силистра.\r\nПо-късно Цветанов ще посети Разград. От 16.00 часа в хотел „Централ“ той ще се срещне с членове и симпатизанти на партията. Непосредствено преди срещата, в 15.30 часа, Цветан Цветанов, заедно с народния представител от ГЕРБ-Разград Десислава Атанасова и кмета на града Валентин Василев, ще разгледат ремонтирани и рехабилитирани инфраструктурни обекти на територията на улиците „Дунав\" и „Левски\" в областния център.\r\n***\r\nОт 11.00 часа в салона на ДКТ – Сливен ще се играе спектакълът „Палавата питка“. \r\n***\r\nОт 11.00 часа в Куклен театър ще се играе спектакълът  „Пипи Дългото чорапче“ по Астрид Линдгрен.", "date": "2017.11.04", "title": "Предстоящи събития в страната за 5 ноември (Агенция „Фокус“)"}
{"url": "http://www.focus-news.net/news/2017/11/04/2453842/kyustendil-v-cherkvata-sveti-dimitar-shte-se-sastoi-poklonenie-po-povod-konchinata-na-pochetniya-grazhdanin-na-oblastniya-tsentar-georgi-cholakov.html", "text": "В черквата „Свети Димитър” ще се състои поклонение по повод кончината на почетния гражданин на Кюстендил Георги Чолаков. Това съобщи за Радио „Фокус” – Кюстендил Силвия Михова, секретар на туристическо дружество „Осогово”. Поклонението ще започне от 12.00 часа на 5 ноември. \r\nГеорги Чолаков е починал на 83 години. Той е виден алпинист, турист, председател на планинарски хор „Осоговско ехо“, учител по физическо възпитание, йодлеров певец. За огромния си принос към туризма и хоровата дейност, той е удостоен със званията „Почетен гражданин на Кюстендил” и „Отличник на Българския туристически съюз”.\r\nВенцеслав ИЛЧЕВ", "date": "2017.11.04", "title": "Кюстендил: В черквата „Свети Димитър” ще се състои поклонение по повод кончината на почетния гражданин на областния център Георги Чолаков"}
{"url": "http://www.focus-news.net/news/2017/11/04/2453843/euronews-britanka-e-arestuvana-v-egipet-za-pritezhanie-na-bolkouspokoyavashti.html", "text": "Британка е арестувана в Египет, след като властите на летището са открили 290 болкоуспокояващи хапчета, пише Euronews. Жената е подписала декларация от 38 страници на арабски, тъй като вярвала че след това ще бъде освободена, но вместо това е откарана в килия с 25 други жени, където е прекарала последния месец. Според информация, дадена от роднините ѝ, я очаква присъда до 25 години затвор, най-вероятно заради подозрение в пренос на наркотици. В хапчетата, предназначени да облекчат болката в гърба на съпруга ѝ, се съдържат малки дози хероин, който е нелегален в страната и който се използва от местни групировки за увеличаване на тяхната устойчивост по време на престрелки. \r\nБританското правителство изрази подкрепата си за арестуваната и нейното семейство.  Цанко Цолов", "date": "2017.11.04", "title": "Euronews: Британка е арестувана в Египет за притежание на болкоуспокояващи"}
{"url": "http://www.focus-news.net/news/2017/11/04/2453844/plovdiv-spetsializiranite-politseyski-sili-v-grada-shte-demonstrirat-umeniya-po-ohrana-na-reda-i-neutralizirane-na-narushiteli-v-navecherieto-na-profesionalniya-si-praznik.html", "text": "Специализираните полицейски сили в Пловдив ще демонстрират умения по охрана на обществения ред и неутрализиране на нарушители в навечерието на професионалния си празник, 8 ноември - деня на св. Архангел Михаил. Това съобщи за Радио „Фокус“ – Пловдив говорителят на Областна дирекция на МВР (ОДМВР)-Пловдив. Събитието ще се проведе от 11.00 часа на 5 ноември на паркинга пред спортна зала “Чайка” на бул. “Копривщица” в Пловдив.\r\nРъководството на ОДМВР-Пловдив кани всички желаещи да присъстват на демонстрациите.\r\nЦветана ТОНЧЕВА", "date": "2017.11.04", "title": "Пловдив: Специализираните полицейски сили в града ще демонстрират умения по охрана на реда и неутрализиране на нарушители в навечерието на професионалния си празник"}
{"url": "http://www.focus-news.net/news/2017/11/04/2453845/fox-news-edin-zaginal-i-trima-raneni-sled-prestrelka-v-kaliforniya.html", "text": "Трима души са ранени а един е загинал след престрелка в Калифорния в събота, предава FOX news, като се позовава на официални данни. Според информацията, престрелката е станало след кавга между групи от два буса на кея Санта Моника. Полицията издирва няколко заподозрени, избягали от мястото на произшествието.  \r\n„Групата от единия бус е слязла и изглежда се е скарала с хора от другото превозно средство, паркирано точно зад първия автомобил“, се казва в съобщението на полицията. Кавгата е прераснала в престрелка. Трима от пострадалите са откарани в близка болница, но една от жените е загубила живота си въпреки това. Четвъртата жертва най-вероятно е случаен минувач, който впоследствие е отказал медицинска помощ. \r\nДвете групи не са се познавали, твърдят от полицията.  Цанко Цолов", "date": "2017.11.04", "title": "FOX news: Един загинал и трима ранени след престрелка в Калифорния"}
{"url": "http://www.focus-news.net/news/2017/11/04/2453847/pazardzhik-avtobusi-shte-zamenyat-troleite-v-grada-na-5-noemvri-zaradi-profilaktika-na-kontaktnata-mrezha.html", "text": "Автобуси ще заменят тролеите в Пазарджик на 5 ноември, заради профилактика на въздушно-контактната мрежа, съобщиха  за Радио „Фокус“-Пазарджик от пресцентъра на тролейбусното дружество в Пазарджик. Автобуси ще обслужват тролейбусните линии 1Е и 2Е. Причината за това е продължаващата профилактика на въздушно-контактната електропреносна мрежа. \r\nКастрене на надвиснали клони ще се извършва в часовете от 08:00 до 16:00 часа по следните участъци: \r\n- По ул. “Любен Боянов“, в отсечката от северното кръгово кръстовище на моста на р. “Марица“ до бул. „Христо Ботев“;\r\n- По бул. „Христо Ботев“, в отсечката от ул. “Любен Боянов“ до бул. „Ал. Стамболийски“ в двете посоки;\r\n- По ул. „Д-р Никола Ламбрев“, в отсечката от южното кръгово кръстовище на моста на р. “Марица“ до ул. „Мильо войвода;\r\n- По ул. „Мильо войвода“, в отсечката от ул. „Д-р Никола Ламбрев“ до ул. „Царица Йоанна“;\r\n- По ул. „Царица Йоанна“ на спирката на жп гарата. По ул. „Синитевска“, в отсечката от ул. “Мильо войвода“ до ул. „Заводска“ в двете посоки. \r\nВ указаните часове ще бъде въведена временна организация на движението. Поради наложителното изключване на напрежението, тролейбусите по линии 1Е и 2Е няма да се движат. За удобство на гражданите, всички курсове на тролеите ще бъдат обслужвани от автобуси със същата номерация, по утвърдените разписания и маршрути.\r\nСветлана ЕЛЕНКИНА", "date": "2017.11.04", "title": "Пазарджик: Автобуси ще заменят тролеите в града на 5 ноември, заради профилактика на контактната мрежа"}
{"url": "http://www.focus-news.net/news/2017/11/04/2453848/ruskoto-posolstvo-v-balgariya-priznavame-neosporimiya-prinos-na-balgarskiya-narod-za-spasyavaneto-na-zhiveeshtite-v-stranata-evrei-ot-lagerite-na-smartta.html", "text": "Признаваме неоспоримия героичен принос на българския народ, в това число – на представителите на интелигенцията и Православната църква, в борбата с нацизма, включително спасяването на живеещите в страната евреи от лагерите на смъртта. Това се посочва в публикация на Посолството на Русия в България във „Фейсбук“.Агенция „Фокус“ припомня, че в нощта на 31 октомври паметникът на Съветската армия в София бе осквернен с антисемитски лозунги. Тогава  говорителят на руското външно министерство Мария Захарова заяви, че „оскверняването на паметника на Съветската армия в София с антисемитски лозунги е особено циничен акт с оглед на факта, че Червената армия е спасила българските евреи през Втората световна война“. В официална позиция българското външно министерство отговори, че  не Съветската армия, а народът ни е спасил българските евреи. Според българското външно министерство подобни опити за подмяна на историческите факти не допринасят за общочовешката кауза на борба с възраждането на антисемитизма, расизма и нетолерантността, за категоричното осъждане на нацизма и неонацизма в съвременните му прояви.„Фокус“ публикува пълния текст от „Фейсбук“ страницата на Посолството на Русия в България:По-късно на от Посолството публикуваха коментар на научния директор на руското военно-историческо общество Михаил Мягков:", "date": "2017.11.04", "title": "Руското посолство в България: Признаваме неоспоримия принос на българския народ за спасяването на живеещите в страната евреи от лагерите на смъртта"}
{"url": "http://www.focus-news.net/news/2017/11/04/2453849/washington-post-donald-tramp-otnovo-prizova-fbr-da-zapochne-razsledvane-sreshtu-hilari-klintan.html", "text": "Американският президент Доналд Тръмп отново поиска ФБР да започне разследване срещу Хилъри Клинтън и Демократическата партия на САЩ, пише Washington Post. Тръмп призова федералните органи на реда да „направят каквото е правилно и нужно“ и да започнат разследване срещу бившия кандидат за президентския пост и нейната партия. \r\nДържавният глава е заявил това в поредица от съобщения в социалната мрежа „Туитър“, според които съществува публичен натиск за ново разследване срещу Клинтън. Изданието пояснява, че президентът има предвид думите на един от сенаторите от Демократическата партия, според който предварителните вътрешнопартийни избори са били нагласени в полза на Клинтън. \r\nТръмп поиска също така начало на разследване около изтритите имейли на бившия кандидат-президент, както и относно продажбата на Русия на компания, занимаваща се с добива на уран. \r\nОт Държавния департамент отказаха да коментират призивите на Тръмп.  Цанко Цолов", "date": "2017.11.04", "title": "Washington Post: Доналд Тръмп отново призова ФБР да започне разследване срещу Хилъри Клинтън"}
{"url": "http://www.focus-news.net/news/2017/11/04/2453850/veliko-tarnovo-detsa-ot-klub-grafichno-atelie-pri-tsentara-za-podkrepa-za-lichnostno-razvitie-v-gorna-oryahovitsa-napraviha-knizhka-za-asen-raztsvetnikov.html", "text": "Деца от клуб „Графично ателие“ при Центъра за подкрепа за личностно развитие в Горна Оряховица направиха книжка за Асен Разцветников, съобщиха от Общината. Поводът е 120-та годишнина от рождението на обичания от всички детски поет и писател, който е роден в село Драганово, община Горна Оряховица. Малките художници, участвали в изработването на книжката, са Александра Нямова, Дария Димитрова, Ема Лазарова и Стела Ценкова. Децата са работили под ръководството на художника Илия Банков.\r\nКнижката съдържа произведенията „Добрите стопани“ и „Над люлката“. Освен че красиво са изписали текстовете, децата са направили и илюстрации към творбите. Книжката ще бъде подарена на къщата музей „Асен Разцветников“ в с. Драганово.", "date": "2017.11.04", "title": "Велико Търново: Деца от клуб „Графично ателие“ при Центъра за подкрепа за личностно развитие в Горна Оряховица направиха книжка за Асен Разцветников"}
{"url": "http://www.focus-news.net/news/2017/11/04/2453851/predstoyashti-mezhdunarodni-sabitiya-za-5-noemvri-agentsiya-fokus.html", "text": "Американският президент Доналд Тръмп пристига в Япония, която е първата дестинация от азиатската му визита. \r\n*** Нова политическа криза след изненадващата оставка на премиера на Ливан Саад Харири.\r\n*** Насрочени са митинг на студенти в Барселона и демонстрация в Мадрид, в подкрепа на членовете на бившето каталунско регионално правителство. \r\n*** Насрочена е среща на здравните министри на страните от Г-7.  \r\n***", "date": "2017.11.04", "title": "Предстоящи международни събития за 5 ноември (Агенция „Фокус“)"}
{"url": "http://www.focus-news.net/news/2017/11/04/2453646/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент ще удължи с един ден визитата си в Азия, която започна в петък, заявиха от Белия дом, пише The Hill. В допълнителния последен ден, държавният глава ще присъства на международна среща отнасяща се до развитието на района на Източна Азия, която ще се проведе във Филипините на 14 ноември. \r\nТръмп е заявил това малко преди да се качи на самолета си в петък, като информацията по-късно е потвърдена от говорителя на Белия дом Сара Сандърс.\r\nПо-рано през октомври, президентът срещна критика, след като стана ясно, че не смята да присъства на срещата, напомня изданието. Освен САЩ, държавите, които ще изпратят представители във Филипините на 14 ноември, са Китай, Русия, Австралия, Нова Зеландия, Япония, Индия и Южна Корея.  \r\n*** Престоят на американския президент Доналд Тръмп в Южна Корея е най-късият от азиатската му визита, пише The Korea Herald. Първата дестинация на Тръмп е Япония, след което във вторник той ще пристигне в Сеул, а на следващия ден заминава за Китай, което означава, че визитата му ще трае не повече от 24 часа. В същото време американският държавен глава е отделил на Китай времето от осми до 10-и ноември. \r\nВестникът припомня, че единствено посещението в Южна Корея е определено като \"среща на държавно ниво\", докато срещите в останалите държави са определени като „официални“. \r\nПо време на престоя си, Тръмп ще посети една от американските военни бази в страната, след което ще бъде посрещнат от външния министър на Южна Корея, а последната среща за деня е с президента Мун Дже-ин.\r\n*** Американският сержант Боуи Бъргдал, който през 2009 г. дезертира от базата си в източен Афганистан, бе осъден на разжалване до чин редник, но няма да лежи в затвора, пише Washington Post. Бъргдал се опита да дезертира, но бе заловен от талибаните и прекара пет години като техен заложник, напомнят от вестника. След неговото освобождаване през 2014 г., му бяха повдигнати обвинения за дезертиране, като той бе заплашен и от дългогодишен затвор. Командирът на Бъргдал може да преразгледа и евентуално намали присъдата, но не и да я увеличи, пише още изданието.\r\nКато допълнение, подсъдимият губи всичките си права като ветеран от армията и ще трябва да плаща по 1,000 долара глоба месечно в следващите 10 месеца.  \r\n*** Териториите на „Ислямска държава“ продължават да се топят, след като в петък сирийките военни превзеха град Деир ез Зор, пише Jerusalem Post. Така терористичната организация упражнява пряк контрол само над два съседни града, намиращи се от двете страни на границата между Ирак и Сирия. Двете държави, подкрепяни от регионални и световни сили, изглежда са на път да постигнат окончателна победа срещу „Ислямска държава“, пише още изданието. \r\nСпоред данни на американските военни, ислямистката групировка разполага с между 1,500 и 2,500 бойци в последните си територии в Ирак и не повече от три хиляди бойци в Албу Камал – последният голям град, който екстремистите контролират в Сирия. \r\nРаян Дилън, представител на американското командваше обяви, че в момента „бойците на „Ислямска държава“ бягат обратно в пустинята, където се крият и опитват да се превърнат отново в незначителна организация“. Дилън  обаче предупреди, че „идеята за създаването на ислямска държава и халифат няма да бъде победена лесно в бъдеще.“ \r\nСпоред военни източници, превземането на Албу Камал би означавало, че \"Ислямска държава\" ще загуби организираното си централно командване.", "date": "2017.11.04", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/11/04/2453647/predstoyashti-sabitiya-v-stranata-za-4-noemvri-agentsiya-fokus.html", "text": "***\r\nпрезидентът и върховен главнокомандващ Въоръжените сили Румен Радев и министърът на отбраната ще присъстват на панихида по повод Архангелова (мъжка) задушница пред Военния мавзолей-костница на Централните софийски гробища. \r\n***\r\nОт 14.00 часа министърът на отбраната Красимир Каракачанов ще участва във военния ритуал в памет на загиналите герои от Първи и Шести софийски пехотен полк на Първа Софийска желязна дивизия, който ще се състои пред реставрираната скулптурна фигура на лъва от Мемориала на загиналите войници от двата полка в градината пред Националния дворец на културата.\r\n***\r\nОт 09.00 часа в столичната митрополитска катедрала \"Св. вмца Неделя\" ще бъде отслужена заупокойната света Литургия по повод Архенгелова задушница. След това ще бъде отслужен общ помен.\r\n***\r\nОт 10.15 часа в София Тех Парк, форум „Джон Атанасов”, ще бъде открито тазгодишното издание на OpenFest - ежегодния фестивал на свободната култура, свободния софтуер и свободното споделяне на знания.\r\n***\r\nОт 11.00 часа в хотел „Хилтън“ ще бъде открито изложението „Средно образование в чужбина“.\r\n***\r\nОт 11.00 часа започва поредицата от фен обиколки в сградата на Народния театър „Иван Вазов“, с които театърът ще се включи в инициативата „Нощта на театрите“.\r\n***\r\nОт 11.00 часа от Ректората на СУ „Св. Климент Охридски“ ще тръгне пешеходна обиколка „Наследството на Кирил Шиваров в архитектурата на Стара София“. Участниците в нея ще могат да се запознаят с художественото наследство на колоса в българското пластично и монументално изкуство – скулптора Кирил Шиваров, изработил статуите на братя Евлоги и Христо Георгиеви пред Софийски университет, лъвската фигура на паметника на връх Шипка, украсата на БНБ, Съдебната палата, Столична библиотека и др.\r\n***\r\nОт 11.00 часа в сградата на търговски център Park Center Бобо и Робо ще разкажат своите „Без!-Опасни асансьорни приказки“ за  малки и големи. Събитието е част от проект „Вертикално познание“ на фондация „Асансьорна безопасност“.\r\n***\r\nОт 13.00 часа в Софийската опера и балет ще се проведе събитието  „Зад завесата на операта и балета“, посветено на „Нощ на театрите“ - 2017 г. \r\n***\r\nОт 17.00 часа в Софийска градска художествена галерия ще се проведе  първата лекция от есенната сесия „Въведение в съвременното изкуство“ с участието на световноизвестния куратор от Tate Modern, Лондон - Изабела Мейдмънт.\r\n***\r\nОт 11.30 часа пред паметника на загиналите във войните 1912-1913 г. в района на военно формирование 24 490 ще бъде отслужена панихидата по повод Архангелова задушница.\r\n***\r\nДраматичен театър „Н. Вапцаров” ще се включи в тазгодишното издание на „Нощ на театрите“. Първата постановка „Красавицата и звяра“ от Димитър Жеков е с начален час 11.00 ч., а последната -  „Тук, ... на края на света“ на гостуващото сдружение „Гестус”  започва в 21.00 часа.\r\n***\r\nОт 11.00 часа в зала „Скаптопара“ официално ще бъде открит турнир по канадска борба „Благоевград Оупън“ 2017.\r\n***\r\nОт 10.00 часа на площада пред Дома на покойника в Гробищния парк ще започне общоградско поклонение по повод Архангелова задушница. В 10.30 ще бъде отслужена заупокойна молитва в памет на починалите, а след това по инициатива на Община Бургас ще бъдат поднесени цветя на гробовете на поетесата Петя Дубарова, авторът на Химна на Независимостта Георги Шагунов и благодетеля на Бургас Александър Георгиев – Коджакафалията.\r\n***\r\nОт 11.30 часа пред паметника на загиналите от 24-ти Черноморски пехотен полк пред военния клуб в града ще бъде отслужена ще бъде отслужена панихида по повод Архангелова задушница.  Ще бъде отслужена заупокойна молитва и ще бъдат поднесени венци и цветя. В ритуала ще участва почетен караул от представителни части в бургаския регион. \r\n***\r\nОт 17.00 часа в Национална Художествена Галерия „Петко Задгорски“ ще се състои концерт от поредицата „Концерти на възглавници“.\r\n***\r\nОт 10.00 часа в Зала 1 на Фестивален и конгресен център- Варна ще се състои тържествената промоция на Випуск 2017 на Факултета по обществено здравеопазване към Медицински университет „Проф. д-р Параскев Стоянов“- Варна. \r\n***\r\nОт 11.00 часа в района на Старите гробища пред паметника на загиналите офицери, подофицери и войници във войните 1912-1918 г. ще бъде отслужена панихида по повод Архангелова задушница. Военнослужещи от Военноморските сили и Висшето военноморско училище „Н. Й. Вапцаров“ ще поднесат венци и цветя в памет на загиналите. В ритуала ще участват Представителният духов оркестър на ВМС и почетен караул от състава на висшето морско училище. \r\n***\r\nОт 12.00 часа в Аулата на Военномедицинска академия ще се проведе курс за първа помощ, в който ще се включат представители на най-голямата мотоорганизация в България „Sofia Riders”.\r\n***\r\nОт 17.30 часа велоклуб „УСТРЕМ“ започва безплатно обучение за гидове и разработване на алтернативен туристически продукт.\r\n***\r\nОт 11.00 часа в гробищния парк ще бъде отслужена панихида по повод Архангелова задушница.\r\n***\r\nОт 11.00 часа в читалище „Искра” ще бъде представен кукленият спектакъл на театър „Весел“ – „Храбрият оловен войник“. \r\n***\r\nОт 17.00 часа в читалище „Искра” ще бъде представен спектакълът „Не се предавай!“ – едно от любимите заглавия в репертоара на Театър „ВЕСЕЛ“. Събитието е част от инициативата „Нощ на театрите”.\r\n***\r\nОт 11.00 часа пред паметника на загиналите от Четвърти пехотен полк в Сръбско-българската война 1885 г. ще бъде отслужена заупокойна молитва по повод Арахангелова задушница.\r\n***\r\nОт 13.00 часа в зала „Гена Димитрова” Жени ГЕРБ-Плевен организират кръгла маса на тема „Българското председателство на Съвета на ЕС – предизвикателства и отговорности”.\r\n***\r\nОт 11.00 часа в Централния гробищен парк пред паметника на опълченците ще бъде отслужена панихида по повод Архангелова задушница.\r\n*** \r\nОт 11.00 часа в пресклуба на БТА – Пловдив ще се състои пресконференция на евродепутата от ДСБ Светослав Малинов на тема „30 години от стартирането на най-успешната европейска програма \"Еразъм +“.\r\n***\r\nОт 09.30 ч. на спортната площадка в селото ще се проведе футболен турнир като част от събитията, посветени на празника на селото - Архангелоден. В салона на читалището ще бъде подредена изложба на тема „Гавраилово“ – моето родно село“. \r\n***\r\nОт 18.00 часа започва представлението, с което Държавен куклен театър-Сливен ще се  включи в тазгодишното издание на Нощ на театрите – мюзикъла за деца „За принцесата, която…“.\r\n***\r\nОт 10.00 часа в къщата музей „Гео Милев“  в рамките на 36-ия Национален младежки конкурс за поезия „Веселин Ханчев“ ще се проведе поетическа работилница за участниците в конкурса.\r\n***\r\nОт 18.00 часа в Оперния театър ще се състои юбилеен концерт по повод 80 години от рождението на композитора Кирил Тодоров. \r\n***\r\nОт 19.00 часа в Драматичния театър ще започне спектакълът „Без докачение, моля“ по разкази на Чудомир с който театърът ще се включи в инициативата Европейска нощ на театрите.\r\n***\r\nОт 11.00 часа, в хотел “Божур” в Минерални бани, област Хасково, зам.-председателят на ГЕРБ Цветан Цветанов ще проведе лекция по темата „Политика на реалните решения. Държавническо мислене вместо компроматна война“.\r\n*** \r\nОт 11.30 часа пред Паметника на загиналите за Родината воини от Търговище и околията ще бъде отдадена почит към воините по повод Архангелова задушница.", "date": "2017.11.04", "title": "Предстоящи събития в страната за 4 ноември (Агенция „Фокус“)"}
{"url": "http://www.focus-news.net/news/2017/11/04/2453648/ministarat-na-kulturata-nagradi-prof-bozhidar-dimitrov-za-prinosa-mu-v-razvitieto-na-balgarskata-kultura-obzor.html", "text": "Министърът на културата Боил Банов награди историкът проф. Божидар Димитров за изключителния му принос в развитието и утвърждаването на българската култура и национална идентичност. На тържествената церемония присъстваха и зам.-министърът на културата Румен Димитров, директори на дирекции във ведомството, както и доц. д-р Бони Петрунова, която зае поста на проф. Димитров като директор на Националния исторически музей (НИМ) до заемането на длъжността въз основа на конкурс. \r\n„Проф. Димитров е човек, който освен, че успя да формира от НИМ институция, самият той също е институция. Той е човек, когото много уважавам и се прекланям пред неговия дух и неговото неистово желание да въздига българщината и да ни кара да се чувстваме горди, че сме българи“, каза министър Банов. Освен почетна диплома той подари на историка и златен овен, който е част от откритото край Надсентмиклош уникално златно съкровище, шедьовър на ранносредновековното изкуство в Европа. „Такъв подарък досега не е даван на българин, а само на няколко бележити чужденци, сред които е и президентът на Лувъра. Този овен е част от т.нар. съкровище на кан Кубрат. Кубрат, който по някакъв начин на мен поне ми кореспондира с Божидар. И овенът също ми кореспондира с Божидар“, пошегува се министърът.\r\nПроф. Божидар Димитров обясни, че е много трогнат от подаръка и отличието. „Знам, че много хора са си отишли без и една дума да им се каже в признателност, въпреки че са свършили нещо в своята област. Благодарен съм за високата оценка, която ми е дадена. Много се радвам, че на един вероятно потомък на прабългари – като се има предвид цвета ми и кръглата ми глава, е подарен не традиционният тракийски ритон, а част от съкровището на един от великите български канове“, каза историкът.\r\nПо време на тържествената церемония стана ясно, че на името на проф. Божидар Димитров е наименуван залив в Антарктика. Заливът „Димитров“ е широк 6.8 км и е разположен на полуостров Велинград, на брега Греъм. В него се вливат и ледници, а на хода му е разположен остров Камакуа. Участниците в Българската антарктическа експедиция избрали името на проф. Божидар Димитров за наименование на този залив, защото той има изключителен принос за развитието на българската антарктическа програма.\r\nНа въпрос дали след пенсионирането си би се върнал в политиката историкът припомни българската поговорка, която гласи, че никога не трябва да се казва „никога“. „Обикновено хората, които са били в политиката и са излезли от нея, казват, че никога повече не биха се върнали. Аз обаче не се заричам. Бих се върнал при определени условия и при някои идеи, които имам, свързани с историята, с музейното дело, с културно-историческия туризъм и т.н. И ако се зарече този, който ще ме покани, че ще ги изпълни, бих се съгласил. Но иначе да отида просто ей така, да вися и да получавам министерска заплата, не си струва. Тя и без това не е особено голяма“, заяви историкът.\r\nПроф. Божидар Димитров обясни, че е решил да пише мемоари, в които да разкаже за събития от живота му, които до този момент са малко известни на обществото - сред тях е и това, как се е зародила идеята за създаването на Националния исторически музей.\r\nЦветилена СИМЕОНОВА", "date": "2017.11.04", "title": "Министърът на културата награди проф. Божидар Димитров за приноса му в развитието на българската култура (ОБЗОР)"}
{"url": "http://www.focus-news.net/news/2017/11/04/2453649/bloomberg-sasht-i-rusiya-shte-podnovyat-razgovorite-za-razpolagane-na-mirotvortsi-na-oon-v-ukrayna.html", "text": "Представителите на Русия и САЩ за украинската криза ще се срещнат по-късно този месец, за да обсъдят възможността за разполагане на „сини каски“ на ООН в източната част на Украйна, в опит да съживят „Минския мирен процес“, предава Bloomberg.\r\nКърт Волкър, от страна на САЩ и Владимир Сурков, представляващ Русия, ще се срещнат на 13 ноември в Белград, за да проведат „принципна дискусия“, целяща да изясни какво би представлявала мироопазващата мисия. В петък, Волкър заяви пред репортери, че все още няма постигната договорка по този въпрос.\r\nПрез септември, САЩ и Украйна отхвърлиха предложената от Русия резолюция в Съвета за сигурност на ООН, която предполагаше разполагането на миротворци в Украйна, със задача да защитават наблюдателите от Организацията за сигурност и сътрудничество на Европа(ОССЕ). Волкър заяви, че това се е случило, защото САЩ искат мисията да изпълнява повече функции, включително да наблюдава цялата зона на конфликта и да съблюдава дали тежката техника е изтеглена на договореното разстояние от линията на съприкосновение.\r\nТова, според американският представител, би донесло достатъчно сигурност, за да позволи възобновяването на „минския мирен процес“. Волкър твърди, че въпреки постигнатото примирие, военните действия стават все по-интензивни и броят на жертвите е преминал кота 10 хиляди.\r\nОт Bloomberg обясняват, че идеята за мироопазваща мисия в Украйна идва в чувствителен момент за администрацията на американския президент Доналд Тръмп, тъй като съвсем скоро представителят на САЩ за ООН Ники Хейли съобщи, че Вашингтон ще намали финансовите средства, които предоставя за подобни мисии, до 25% от общите разноски. В момента американците предоставят 28,5% от общия бюджет на ООН за този тип дейност.\r\nПревод и редакция:", "date": "2017.11.04", "title": "Bloomberg: САЩ и Русия ще подновят разговорите за разполагане на миротворци на ООН в Украйна"}
{"url": "http://www.focus-news.net/news/2017/11/04/2453650/afp-rusiya-obvini-sasht-v-izvarshvane-na-voenno-prestaplenie.html", "text": "Русия обвини САЩ в извършването на „военно престъпление“ в Сирия, твърдейки, че военни части на Съединените американски щати са отказали достъп до хуманитарна помощ на сирийски бежанци, предава AFP.\r\nОбвинението, отхвърлено от Вашингтон, беше направено от Руския център за помирение на враждуващите страни в Сирия, който твърди, че в района на Ат Танф цари „много тежка хуманитарна ситуация“. Тамошният гарнизон е използван от САЩ и други военни сили за обучение на бойци, които след това биват изпратени да се борят с „Ислямска държава“.\r\n„Действията на американските военни и т.нар. военна коалиция в Ат Танф са сериозно нарушение на международното право и могат да бъдат квалифицирани като военно престъпление“,пише в съобщение от Центъра. Там се твърди още, че десетки хиляди сирийски бежанци в бежанския лагер Ал Рукбан, намиращ се на границата между Сирия и Йордания, са лишени от хуманитарна помощ, защото американците „са разположили нелегално военната си база в района и забраняват приближаването на 55 километра от нея, под заплаха от смърт“.\r\nВашингтон отхвърли категорично обвиненията на Русия, настоявайки, че е „осигурявала широка финансова и оперативна поддръжка на организациите на ООН, които действат в Ракбан“, по време на целия конфликт.\r\n„САЩ съобщиха на Русия, че имат готовност да подпомогнат доставянето на хуманитарна помощ, но сирийският режим попречи на тези усилия“, заяви говорителят на военното министерство на САЩ Ерик Пахон.\r\n„Руснаците се съгласиха на 55 километрова деконфликтна зона около гарнизона в Ат Танф, за да бъдат избегнати случайни инциденти между нашите сили. Разбираемо, сирийски цивилни граждани се придвижиха към тази зона, за да избягат от бомбардировките над цивилни мишени – техните домове – извън 55-километровата зона“, обясни той.\r\nПахон призова Русия да се съсредоточи върху усилията за „убеждаване на сирийския режим да допусне конвои с хуманитарна помощ до лагера и да оказва нужната помощ“.\r\nПревод и редакция:", "date": "2017.11.04", "title": "AFP: Русия обвини САЩ в извършване на „военно престъпление“"}
{"url": "http://www.focus-news.net/news/2017/11/04/2453651/the-telegraph-bryuksel-v-yarost-ot-zayavlenieto-na-velikobritaniya-che-sledvashtiyat-krag-ot-pregovorite-za-brekzit-shte-predstavlyava-razgovor-za-razgovorite.html", "text": "Преговорите между Великобритания и Европейския съюз следващата седмица няма да са нищо повече от „разговори за разговорите“ и няма да засягат темата за дължимите от Обединеното кралство средства към европейския бюджет, което, според британското консервативно издание The Telegraph, е вбесило Брюксел.\r\nВисшестоящи служебни лица от британското правителство са признали пред изданието, че предстоящите двудневни разговори през следващата седмица „не са истински кръг“ от преговорите, а „извършване на инвентаризация“.\r\nСпоред редакцията, факторите в ЕС са възприели идеята на Дейвид Дейвис, министърът за Брекзит на Великобритания и Мишел Барние, главният преговарящ за Брекзит от страна на ЕС, за среща в Брюксел на 9-и и 10-и ноември за провеждане на „разговори за разговорите“, с ярост и удивление. До този момент, според изданието, преговорите се характеризират с тридневни измъчени разговори между представителите на Обединеното кралство и ЕС.\r\n“ЕС отива на масата за преговори“, казва един от източниците на Телеграф, „не, за да обсъжда правилата на играта“.\r\nБрюксел отказва да започне преговори за търговските отношения и транзитния период след Брекзит, докато не прецени, че е „постигнат достатъчен напредък“ в разговорите за финансовите взаимоотношения между двете страни.\r\nПревод и редакция:", "date": "2017.11.04", "title": "The Telegraph: Брюксел в ярост от заявлението на Великобритания, че следващият кръг от преговорите за Брекзит ще представлява „разговор за разговорите“"}
{"url": "http://www.focus-news.net/news/2017/11/04/2453652/morning-star-dovizhdane-lenin-prezidentat-na-ekvador-e-otstranen-ot-upravlyavashtata-partiya-v-stranata.html", "text": "Президентът на Еквадор Ленин Морено е отстранен от лидерството на управляващата партия „Алианс ПАИС“, но запазва държавния си пост, пише британското ляво издание Morning Star.\r\nРъководството на управляващата партия проведе конгрес в столицата Кито и гласува единодушно за отстраняването на Морено от поста му на председател на партията, на основание, че той не е успял да координира плановете на правителството с тези на „Алианс ПАИС“.\r\nСекретарят на ПАИС Габриела Риваденейра заяви, че решението е взето и заради това, че Морено не е взимал участие в дейностите на партията, включително липсата му от срещите й в последните три месеца.\r\nТози ход оставя Ленин Морено на президентския пост, но го лишава от подкрепата на парламентарното мнозинство.\r\nПрезидентът, заел поста си през месец май тази година, след победата му над десния кандидат Гийермо Ласо, беше подложен на критики от предшественика си Рафаел Кореа миналия месец за това, че нареди арестуването на вицепрезидента Хорхе Глас. Срещу него се провежда разследване за корупция, но все още няма официален обвинителен акт.\r\nВ интервю за CNN през октомври, Кореа нарече президента „предател“, „откровен лъжец“ и „вълк в овча кожа“. Той заяви, че Морено и неговите съюзници „никога не са били с нас, а с опозицията“, добавяйки, че той го е „лъгал 10 години“.\r\nПревод и редакция:", "date": "2017.11.04", "title": "Morning Star: Довиждане Ленин – президентът на Еквадор е отстранен от управляващата партия в страната"}
{"url": "http://www.focus-news.net/news/2017/11/04/2453653/the-daily-express-zastoyat-v-pregovorite-za-upravlyavashta-koalitsiya-v-germaniya-predizvikva-strahove-za-zasilvane-na-krayno-desnite-sili-v-stranata.html", "text": "Германският канцлер Ангела Меркел изпитва затруднения да сглоби коалиционно правителство в страната, след катастрофалните резултати на нейната партия в последните германски парламентарни избори. Според британското евроскептично издание The Daily Express, това предизвиква страхове от засилването на крайно-десните настроения в страната.\r\nМеркел води преговори с три партии, в опит да сглоби нова управляваща коалиция, но среща нарастващ скептицизъм от евентуалните си съюзници.\r\nМиналият месец, нейният Съюз (ХДС/ХСС) загуби голяма част от подкрепата си, в полза на крайно-дясната партия. Ако Меркел се провали в опитите си да сформира коалиция, това почти сигурно ще доведе до нови избори, на които се предполага, че крайно-дясната „Алтернатива за Германия“ ще спечели още по-голяма подкрепа.\r\nБившите коалиционни партньори на германския лидер – Германската социалдемократическа партия (ГСДП) – обявиха, че са сигурни в намерението си да останат в опозиция, което принуди Меркел да търси съюз със „Зелените“ и „Свободната демократическа партия“(СвДП), но, според изданието, той не се получава.\r\n„Мисля, че в следващите дни ни очакват трудни разговори“, заяви тя. „Но аз все още вярвам, че можем да се разберем, ако опитваме и работим сериозно“.\r\nМеркел трябва да сглоби тази коалиция, още неизпробвана на национално ниво, ако не иска да види края на 12-годишното си управление. Въпреки това, след две седмици преговори, желаните съюзници продължават да спорят, най-вече по въпросите на имиграцията, климата, транспорта и външната политика. \r\nЮрген Титин, преговарящ от страната на „Зелените“, заяви: „Преговаряме от 10 дни, по 12 теми. Резултатите са осем документа с дълги списъци от спорни въпроси. Има и четири теми, по които даже не сме се разбрали, за какво не можем да се разберем“.\r\nВ нощта след изборите, германският канцлер заяви, че е сигурна, че ще има стабилно правителство преди Коледа, но висшестоящи членове на партията й казват, че сформирането на новото правителство може и да стане през следващата година. Лидерът на СвДП Кристиян Линднер определя шансовете за договорка на 50:50. Той е чувствителен към правенето на компромиси, тъй като партията му не успя да вкара депутати в миналия парламент, а правенето на такива може да я изпрати обратно на студено. \r\nОт своя страна, експертът по външна политика на „Зелените“ Омид Нурипур заяви, че преговорите може да се провалят всеки момент. \r\nПревод и редакция:", "date": "2017.11.04", "title": "The Daily Express: Застоят в преговорите за управляваща коалиция в Германия предизвиква страхове за засилване на крайно-десните сили в страната"}
{"url": "http://www.focus-news.net/news/2017/11/04/2453654/peti-blok-na-aets-kozloduy-poluchi-litsenz-za-eksploatatsiya-do-2027g-obzor.html", "text": "Агенцията за ядрено регулиране (АЯР) връчи лиценза за експлоатация на пети блок на АЕЦ „Козлодуй“ за нов 10-годишен период. Документът бе връчен на официална церемония от председателя на АЯР д-р Лъчезар Костов на изпълнителния директор на АЕЦ „Козлодуй“ Иван Андреев. Той удължава с нови 10 години експлоатацията на блока, което е максимално дългият възможен срок по закон, въпреки според изводите от обследването на реактора няма ограничения за безопасната му работа до 2047 г. След изтичането на 10-годишния период АЕЦ „Козлодуй“ трябва отново да кандидатства за лиценз. \r\nПредседателят на АЯР отбеляза, че подновяването на лиценза на блока тази година съвпада с изтичането на 30 годишния му проектен срок. „Подобна процедура се прави за пръв път у нас, докато в международен план тя е утвърдена практика“, посочи той, като допълни, че развитието на технологиите вече позволява реакторите да работят много повече от първоначалния си ресурс. По думите му в световен мащаб има 448 ядрени реактора, като 64% от тях са в процес на експлоатация повече от 30 години и все повече страни определят като приоритет удължаването на срока на експлоатацията им, след изтичане на първоначално планирания. \r\nИзпълнителният директор на АЕЦ „Козлодуй“ Иван Андреев определи получаването на лиценза като един дълго и внимателно подготвен успех, зад който стои огромна по обем, многогодишна работа. „Всички предвидени дейности са успешно приключени“, увери той, като подчерта, че ползите от удължаването на живота на блока са огромни, както за българското общество, така и стабилността на националната енергийна система. \r\nМинистърът на енергетиката Теменужка Петкова заяви от своя страна, че денят е специален, защото един от основните приоритет на правителството в тази сфера, свързан именно с развитието на ядрената енергетика и удължаването на живота на 5-и и 6-и блок на АЕЦ „Козлодуй“, става факт. Министър Петкова подчерта, че за българското правителство развитието на ядрената енергетика при стриктно спазване на международните норми за защита на околната среда и човешкото здраве, е важен приоритет, тъй като този вид енергия отговаря изцяло на изискванията за устойчиво развитие - щади околната среда, няма вредни емисии и е на оптимална цена. Пред участниците в церемонията енергийният министър акцентира и върху успешното изпълнение на програмата за продължаване на експлоатацията на шести блок на ядрената централа, всички изследвания за които са направени в периода 2015-2017 г. По думите й така АЕЦ \"Козлодуй\" има своята сериозна роля за гарантиране на енергийната сигурност на страната. \r\nНа събитието стана ясно, че цялата стойност на удължаването живота на двата блока е 674 милиона лева, а през октомври следващата година АЕЦ \"Козлодуй\" трябва да внесе в Агенцията за ядрено регулиране документите за нов десетгодишен лиценз и на шести блок. \r\nВесела ПЕТРОВА", "date": "2017.11.04", "title": "Пети блок на АЕЦ „Козлодуй“ получи лиценз за експлоатация до 2027г. (ОБЗОР)"}
{"url": "http://www.focus-news.net/news/2017/11/04/2453655/turskiyat-granichen-sluzhitel-napadnal-balgarin-na-gkpp-lesovo-shte-bade-nakazan-obzor.html", "text": "На 2 октомври стана ясно, че турски граничен служител е нападнал български гражданин. Инцидентът е станал сутринта на 29 октомври на българска територия на ГКПП „Лесово“. Районна прокуратура – Елхово е образувала досъдебно производство за причиняване на лека телесна повреда. Разследват се причините за възникване на инцидента, действията на чуждестранните длъжностни лица и как са влезли в България. Разследването ще бъде извършвано лично от прокурор по разпореждане на главния прокурор Сотир Цацаров. \r\nВ парламента вътрешният министър Валентин Радев заяви, че турският граничен служител, нападнал българския гражданин, ще бъде наказан. Всички служители, които са участвали в инцидента са се извинили. Министърът обясни, че при преминаването на българина през граничния пункт е имало проблем с турската система, служителите не са успели да обработят документите и да му сложат печат, затова той се е отказал да минава. Направил е обратен завой и е тръгнал обратно към България, след което турските власти решават, че има нещо съмнително в колата му и трябва да премине проверка с рентген. „Българският гражданин е трябвало да предвиди, че след като му правят проверка и има рентген тези съмнения се потвърждават по един начин - проверяват те“, коментира Валентин Радев. Той допълни, че турският служител, нападнал българина, се е страхувал, че ще бъде уволнен, ако не извърши проверката. Нападнатият мъж е разпитан и е дал показания. „Не знам друг подобен случай. Има правила и в българската, и в турската страна и те трябва да се спазват, без значение на кое КПП сме“, заяви вътрешният министър. Вицепремиерът и министър на външните работи Екатерина Захариева посочи, че веднага след инцидента турските власти са се извини и са дали уверение, че служителят, който е нападнал българина, ще бъде наказан. \r\nДепутатът от ПГ на „Обеднени патриоти“ Красимир Богданов заяви, че посегателството над български гражданин от страна на турски граничен полицай е недопустимо в държава от ЕС. „Да не забравяме, че това е българо-турската граница и този акт на насилие поставя под съмнение лоялността на Турция като държава, която е подписала редица споразумения с ЕС“, коментира той. \r\nБиляна ИВАНОВА", "date": "2017.11.04", "title": "Турският граничен служител, нападнал българин на ГКПП „Лесово“, ще бъде наказан (ОБЗОР)"}
{"url": "http://www.focus-news.net/news/2017/11/04/2453656/washington-examiner-natsionalniyat-arhiv-na-sasht-obnarodva-oshte-676-dokumenta-za-ubiystvoto-na-dzhon-kenedi.html", "text": "Администрацията на националния архив на САЩ публикува нова серия от документи – 676 на брой – за убийството на президента Джон Кенеди през 1963 година, пише американското издание Washington Examiner.\r\nДокументите са с произход от няколко държавни институции, но повечето, 553 документа, са от Централното разузнавателно управление (ЦРУ). От архива пуснаха комюнике до медиите, в което се твърди, че тяхното съществуване „е било отричано“. Самото заглавие на комюникето е „Непубликувани до този момент документи за убийството на JFK, отворени за обществото“.\r\nПревод и редакция:", "date": "2017.11.04", "title": "Washington Examiner: Националният архив на САЩ обнародва още 676 документа за убийството на Джон Кенеди"}
{"url": "http://www.focus-news.net/news/2017/11/04/2453657/the-times-falshivi-ruski-profili-sa-tuitvali-i-za-brekzit.html", "text": "Няколко профила в социалната мрежа „Туитър“, изтрити заради връзките си с руски тролове, които са опитали да се намесят в американските избори, са пускали „туитове“ и за Брекзит, установи британското авторитетно издание The Times.\r\nПредставители на „Туитър“ заявиха пред американските сенатори тази седмица, че са изтрили повече от 2700 профила, свързани с „Агенция за изследване на интернет“ - тайна руска технологична компания свързана с Кремъл. Смята се, че тези профили са били част от сложна комбинация от дейности, целяща да разпространява „фалшиви новини“ и да всява политическо разделение на Запад.\r\nБритански изследователи са установили, че най-малко четири от тези профили са използвали „хаштагове“, свързани с референдума за Брекзит, проведен през 2016 година. От изданието пишат, че публикациите по тази тема от профилите са много малко, а освен това, те не са застъпвали една определена позиция за гласуването.\r\nПревод и редакция:", "date": "2017.11.04", "title": "The Times: Фалшиви руски профили са „туитвали“ и за Брекзит"}
{"url": "http://www.focus-news.net/news/2017/11/04/2453658/ria-novosti-finlandiya-shte-provede-golemi-savmestni-ucheniya-sas-sasht-i-shvetsiya-prez-2020-godina.html", "text": "Силите за отбрана на Финландия са започнали подготовка за големите международни учения, които ще се проведат съвместно с въоръжените сили на Швеция, САЩ и други страни, предава РИА Новости, като се позовава на думите, изказани от министъра на отбраната на Финландия Юси Ниинистьо.\r\n„Ученията са планирани за 2020 година. Очакваме участието на голяма група войници и резервисти от Финландия, Швеция, САЩ и други страни-партньори. Имайки предвид мащаба, подготовката за ученията вече започна и ще продължи три години“, отбеляза министърът в интервю пред финландска телевизия.\r\nПодразбира се, че предстоящите маневри ще се базират на практиката на проведените в Швеция, през септември тази година, учения „Аврора“, в които взеха участие около 20 хиляди военнослужещи от Швеция, Дания, Естония, Финландия, Франция, Литва, Норвегия и САЩ.\r\n„Целта на предстоящите учения е получаването на международна поддръжка. Целесъобразно е да се тренира получаването на поддръжка, заедно с партньорите ни. В случай, че възникне криза, ние ще бъдем готови да получим помощ“, заяви Ниинистьо.\r\nОсвен това, министърът отбеляза, че Финландия е неутрална и извънблокова страна и носи сама отговорност за своята сигурност, но е готов да приеме помощ от партньори в случай на необходимост.\r\nПревод и редакция:", "date": "2017.11.04", "title": "РИА Новости: Финландия ще проведе големи съвместни учения със САЩ и Швеция през 2020 година"}
{"url": "http://www.focus-news.net/news/2017/11/04/2453659/reuters-donald-tramp-zapochva-nay-dalgata-prezidentska-obikolka-v-aziya-ot-desetiletiya.html", "text": "Президентът на САЩ Доналд Тръмп пристигна на Хаваите, преди да тръгне за най-дългата обиколка на Азия, осъществявана от американски президент от повече от четвърт век. Той ще търси помощ за принуждаването на Северна Корея да се откаже от ядрената си програма, предава Reuters.\r\nТръмп и първата дама Мелания кацнаха на летище в Хаваите и бяха окичени с традиционните за островите огърлици. След това, Тръмп се насочи към Кемп Смит, за да проведе секретна среща с военните лидери от Тихоокеанското командване, като се очаква основната тема на разговорa да е Северна Корея. По-късно, американският държавен глава ще посети Пърл Харбър, където ще почете жертвите от японската бомбардировка, осъществена на 7 декември 1941 година и станала причина за включването на САЩ във Втората световна война.\r\nПо време на 12-дневната си обиколка, Тръмп ще посети Япония, Южна Корея, Китй, Виетнам и Филипините. Тя ще завърши на 14 ноември. В събота, американският държавен глава ще пристигне в Япония, а след това ще отиде до Южна Корея, в опит да координира действията на съюзниците срещу Северна Корея, преди да отиде в Пекин, където се очаква, че ще убеждава китайския президент Си Дзинпин да възприеме още по-твърда позиция спрямо Пхенян.\r\nВ интервю пред американска телевизия, Тръмп беше попитан дали планира да се държи твърдо спрямо Китай, по чувствителни теми, като търговските отношения, кражбата на интелектуална собственост и държавните субсидии за икономически отрасли.\r\n„Трябва да разберете нещо много важно“, отговори той. „Ние имаме проблем на име Северна Корея“. Според американския държавен глава, Си Дзинпин „се е представил отлично“, отрязвайки Пхенян от банковите и петролните  системи на Китай. Тръмп добави, че Япония има причина да се страхува от Северна Корея, имайки предвид кампанията на японския премиер Шиндзо Абе за провеждането на военна подготовка срещу заплахата.\r\n„Вие знаете, че Япония е нация от бойци“, подчерта американският държавен глава. „Предупреждавам Китай, предупреждавам и всички други, че ще имат голям проблем в лицето на Япония съвсем скоро, ако позволят ситуацията със Северна Корея да продължи“.\r\nТръмп ще присъства и на среща на върха на Азиатско-тихоокеанското икономическо сътрудничество(АТИС) в град Дананг, във Виетнам, ще направи държавна визита в столицата Ханой и ще завърши обиколката с участие в срещата на върха на Асоциацията на страните от Югоизточна Азия (АСЕАН) в столицата на Филипините – Манила. Той сподели с репортерите, че ще прекара един допълнителен ден на Филипините.\r\nПоследният път, когато американски президент е правил толкова дълго посещение в Азия, е през 1991 година и началото на 1992, от президента Джордж Х.У. Буш, а причината за продължителността на пътуването е, че той се разболява след официална вечеря, дадена от Япония.\r\nПревод и редакция:", "date": "2017.11.04", "title": "Reuters: Доналд Тръмп започва най-дългата президентска обиколка в Азия от десетилетия"}
{"url": "http://www.focus-news.net/news/2017/11/04/2453660/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Преговорите между Великобритания и Европейския съюз следващата седмица няма да са нищо повече от „разговори за разговорите“ и няма да засягат темата за дължимите от Обединеното кралство средства към европейския бюджет, което, според британското консервативно издание The Telegraph, е вбесило Брюксел.\r\nВисшестоящи служебни лица от британското правителство са признали пред изданието, че предстоящите двудневни разговори през следващата седмица „не са истински кръг“ от преговорите, а „извършване на инвентаризация“.\r\nСпоред редакцията, факторите в ЕС са възприели идеята на Дейвид Дейвис, министърът за Брекзит на Великобритания и Мишел Барние, главният преговарящ за Брекзит от страна на ЕС, за среща в Брюксел на 9-и и 10-и ноември за провеждане на „разговори за разговорите“, с ярост и удивление. До този момент, според изданието, преговорите се характеризират с тридневни измъчени разговори между представителите на Обединеното кралство и ЕС.\r\n“ЕС отива на масата за преговори“, казва един от източниците на Телеграф, „не, за да обсъжда правилата на играта“.\r\nБрюксел отказва да започне преговори за търговските отношения и транзитния период след Брекзит, докато не прецени, че е „постигнат достатъчен напредък“ в разговорите за финансовите взаимоотношения между двете страни.\r\n*** Германският канцлер Ангела Меркел изпитва затруднения да сглоби коалиционно правителство в страната, след катастрофалните резултати на нейната партия в последните германски парламентарни избори. Според британското евроскептично издание The Daily Express, това предизвиква страхове от засилването на крайно-десните настроения в страната.\r\nМеркел води преговори с три партии, в опит да сглоби нова управляваща коалиция, но среща нарастващ скептицизъм от евентуалните си съюзници.\r\nМиналият месец, нейният Съюз (ХДС/ХСС) загуби голяма част от подкрепата си, в полза на крайно-дясната партия. Ако Меркел се провали в опитите си да сформира коалиция, това почти сигурно ще доведе до нови избори, на които се предполага, че крайно-дясната „Алтернатива за Германия“ ще спечели още по-голяма подкрепа.\r\nБившите коалиционни партньори на германския лидер – Германската социалдемократическа партия (ГСДП) – обявиха, че са сигурни в намерението си да останат в опозиция, което принуди Меркел да търси съюз със „Зелените“ и „Свободната демократическа партия“(СвДП), но, според изданието, той не се получава.\r\n„Мисля, че в следващите дни ни очакват трудни разговори“, заяви тя. „Но аз все още вярвам, че можем да се разберем, ако опитваме и работим сериозно“.\r\nМеркел трябва да сглоби тази коалиция, още неизпробвана на национално ниво, ако не иска да види края на 12-годишното си управление. Въпреки това, след две седмици преговори, желаните съюзници продължават да спорят, най-вече по въпросите на имиграцията, климата, транспорта и външната политика. \r\nЮрген Титин, преговарящ от страната на „Зелените“, заяви: „Преговаряме от 10 дни, по 12 теми. Резултатите са осем документа с дълги списъци от спорни въпроси. Има и четири теми, по които даже не сме се разбрали, за какво не можем да се разберем“.\r\nВ нощта след изборите, германският канцлер заяви, че е сигурна, че ще има стабилно правителство преди Коледа, но висшестоящи членове на партията й казват, че сформирането на новото правителство може и да стане през следващата година. Лидерът на СвДП Кристиян Линднер определя шансовете за договорка на 50:50. Той е чувствителен към правенето на компромиси, тъй като партията му не успя да вкара депутати в миналия парламент, а правенето на такива може да я изпрати обратно на студено. \r\nОт своя страна, експертът по външна политика на „Зелените“ Омид Нурипур заяви, че преговорите може да се провалят всеки момент.\r\n*** Президентът на Еквадор Ленин Морено е отстранен от лидерството на управляващата партия „Алианс ПАИС“, но запазва държавния си пост, пише британското ляво издание Morning Star.\r\nРъководството на управляващата партия проведе конгрес в столицата Кито и гласува единодушно за отстраняването на Морено от поста му на председател на партията, на основание, че той не е успял да координира плановете на правителството с тези на „Алианс ПАИС“.\r\nСекретарят на ПАИС Габриела Риваденейра заяви, че решението е взето и заради това, че Морено не е взимал участие в дейностите на партията, включително липсата му от срещите й в последните три месеца.\r\nТози ход оставя Ленин Морено на президентския пост, но го лишава от подкрепата на парламентарното мнозинство.\r\nПрезидентът, заел поста си през месец май тази година, след победата му над десния кандидат Гийермо Ласо, беше подложен на критики от предшественика си Рафаел Кореа миналия месец за това, че нареди арестуването на вицепрезидента Хорхе Глас. Срещу него се провежда разследване за корупция, но все още няма официален обвинителен акт.\r\nВ интервю за CNN през октомври, Кореа нарече президента „предател“, „откровен лъжец“ и „вълк в овча кожа“. Той заяви, че Морено и неговите съюзници „никога не са били с нас, а с опозицията“, добавяйки, че той го е „лъгал 10 години“.\r\n*** Няколко профила в социалната мрежа „Туитър“, изтрити заради връзките си с руски тролове, които са опитали да се намесят в американските избори, са пускали „туитове“ и за Брекзит, установи британското авторитетно издание The Times.\r\nПредставители на „Туитър“ заявиха пред американските сенатори тази седмица, че са изтрили повече от 2700 профила, свързани с „Агенция за изследване на интернет“ - тайна руска технологична компания свързана с Кремъл. Смята се, че тези профили са били част от сложна комбинация от дейности, целяща да разпространява „фалшиви новини“ и да всява политическо разделение на Запад.\r\nБритански изследователи са установили, че най-малко четири от тези профили са използвали „хаштагове“, свързани с референдума за Брекзит, проведен през 2016 година. От изданието пишат, че публикациите по тази тема от профилите са много малко, а освен това, те не са застъпвали една определена позиция за гласуването.", "date": "2017.11.04", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/11/04/2453661/zadochen-spor-vaznikna-mezhdu-vanshnite-ministerstva-na-balgariya-i-rusiya-za-tova-koy-e-spasil-balgarskite-evrei-obzor.html", "text": "Задочен спор възникна между външните министерства на България и Русия по темата кой е спасил българските евреи. Говорителят на руското външно министерство Мария Захарова призова България да пресече вандализма срещу паметниците на съветските войници. Повод за изказването ѝ бе оскверняването на паметника на Съветската армия в София с антисемитски лозунги в нощта на 31 октомври. „Убедени сме, че подобни престъпни акции никога няма да срещнат съчувствие и разбиране сред широките слоеве на българския народ. Настояваме ръководството на България, най-накрая, да направи всичко необходимо за недопускането на подобни актове над паметта на съветските войници, дали своя живот заради спасяването на европейския континент от нацизма“, заявява тя. По думите й тези, които идват с чукове, лопати и боя, за да оскверняват паметниците, за жалост, въобще не знаят историята и славните страници на собствената си история. Мария Захарова коментира: „Оскверняването на паметника на Съветската армия в София с антисемитски лозунги е особено циничен акт с оглед на факта, че Червената армия е спасила българските евреи през Втората световна война“. Според нея благодарение на руските воини е предотвратено депортирането на евреи от България и 50 хил. души са спасени от неминуема смърт.\r\nВ отговор в официална позиция българското външно министерство заяви, че не съветската армия, а народът ни е спасил българските евреи. „Когато български граждани застават на релсите пред влаковите композиции, пътуващи към нацистките лагери на смъртта, когато представители на българския политически, икономически и интелектуален елит пишат протестни писма в защита на българските евреи, а висши йерарси на БПЦ се присъединяват към събраните за депортация евреи, заявявайки, че сънародниците могат да бъдат откарани в лагерите само заедно с тях, Червената армия е на хиляди километри от границите на България“, се посочва в позицията. Според българското външно министерство подобни опити за подмяна на историческите факти не допринасят за общочовешката кауза на борба с възраждането на антисемитизма, расизма и нетолерантността, за категоричното осъждане на нацизма и неонацизма в съвременните му прояви. Министерството категорично осъжда оскверняването на паметници и проявите на антисемитизъм в България.\r\nВ парламента вицепремиерът и външен министър Екатерина Захариева заяви, че това, че българските евреи не са депортирани е един от най-големите успехи на българските депутати, църка, общественост и преди всичко народ. Тя припомни, че опитите за депортация на българските евреи започват през 1940-43 година, когато Червената армия не е била в България. „Надявам се да е станало някакво недоразумение наистина“, коментира външният министър. \r\nБиляна ИВАНОВА", "date": "2017.11.04", "title": "Задочен спор възникна между външните министерства на България и Русия за това кой е спасил българските евреи (ОБЗОР)"}
{"url": "http://www.focus-news.net/news/2017/11/04/2453662/balgariya-komentari-v-svetovnite-medii-agentsiya-fokus.html", "text": "Българският президент Румен Радев се срещна с швейцарския си колега Дорис Лойтард, която бе на посещение в балканската страна с цел засилване на двустранните отношения, предаде Xinhua. На пресконференция след двустранната среща Радев изрази удовлетворение от активизирането на икономическите отношения между двете страни. По думите му, Швейцария е деветият най-голям чуждестранен инвеститор в България, а двустранната търговия миналата година е възлязла на 260 млн. евро. Двамата са обсъдили разширяване на сътрудничеството, особено в сферата на инвестициите и развитието на малкия и среден бизнес и IT-сектора. Обект на разговора са станали и сигурността в Европа, мигрантската криза, както и възможната подкрепа на Швейцария за влизането на България в Шенген.\r\n***Оскверняването на паметника на Съветската армия в София с антисемитски лозунги е особено циничен акт с оглед на факта, че Червената армия е спасила българските евреи през Втората световна война. Това заяви официалният представител на Министерството на външните работи на Русия Мария Захарова, коментирайки вандалския акт от нощта на 31 октомври, предаде ТАСС. „Този път вандалите надминаха себе си – те изписаха по мемориала лозунги с откровено антисемитски характер. Това е особено цинично, особено с оглед на факта, че през Втората световна война благодарение на нашите воини успяхме да предотвратим депортирането на евреи от България и така да спасим около 50 000 души от неминуема смърт“, каза Захарова. По думите й, хората, оскверняващи паметници, нямат понятие от собствената си история. \r\nТя призова българските власти да предприемат по-крути мерки, за да не се допускат в бъдеще актове на оскверняване на паметта на съветските воини, отдали живота си за спасяването на европейския континент от нацизма.\r\n***Българският ядрен регулатор връчи лиценз за експлоатацията на двата ядрени реактора на АЕЦ „Козлодуй“ за срок от 10 години, предаде Reuters. Атомната електроцентрала, намираща се на границата с Румъния, е вложила 674 млн. лева (402 млн. долара) в удължаването на живота на реакторите. Те произвеждат около една трета от консумираното електричество в България. \r\n„Атомната електроцентрала работи много добре, произвежда електричество на достъпни цени и гарантира енергийната сигурност на България“, заяви енергийният министър Теменужка Петкова на церемония по връчване на лиценза.", "date": "2017.11.04", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/11/04/2453663/xinhua-si-dzinpin-e-instruktiral-kitayskata-armiya-da-podobri-boynite-si-sposobnosti-i-gotovnostta-si-za-voyna.html", "text": "Президентът на Китай Си Дзинпин е инструктирал въоръжените сили на страната да подобрят бойните си способности и готовността си за война, предава китайската агенция Xinhua.\r\nГенералният секретар на Китайската комунистическа партия (ККП) е направил изказването си, по време на инспекция на обединения военен команден център на Централната военна комисия(ЦВК) на Китай. \r\n„ЦВК трябва да приведе въоръжените сили в готовност за водене и печелене на войни и за осъществяването на съвременни бойни мисии и задачи, зададени им от Партията и народа“, заяви Си. \r\nСпоред него, способностите за постигане на победа са от стратегическа важност за защитата на националните интереси и развиването на способностите и бойната готовност на армията в новата ера, ще осигури стратегическа помощ за реализирането на китайската мечта за национално обновление.\r\nКитайският президент призова военните да следят изкъсо ситуацията в сферата на националната сигурност и да приведат войската в готовност във всички възможни посоки и сфери, а също така се разпореди бойците да провеждат учения, симулиращи военни условия. \r\nОсвен това, по време на инспекцията, Си проведе видео разговори с войници от граничните постове и от новооснованата база в Джибути. \r\nПревод и редакция:", "date": "2017.11.04", "title": "Xinhua: Си Дзинпин е инструктирал китайската армия да подобри бойните си способности и  готовността си за война"}
{"url": "http://www.focus-news.net/news/2017/11/04/2453664/spetsialniyat-predstavitel-na-sasht-za-ukrayna-sasht-smyatat-che-se-e-poyavila-nadezhda-za-aktivizatsiya-na-mirnite-pregovori-za-donbas.html", "text": "Американската администрация смята, че международните дипломатически усилия от последните няколко месеца дават надежда за активизация на процеса за мирно разрешаване на конфликта в Източна Украйна. Това заяви пред журналисти специалният представител на САЩ за Украйна Кърт Волкер в петък, предава ТАСС.Въодушевлението на Вашингтон\r\n„От юни насам има голяма активност и тя дава определени основания за въодушевление. Надяваме се да продължим да разширяваме тези усилия“, заяви американският дипломат, коментирайки международните усилия за разрешаване на кризата в Донбас, включително своята среща с помощника на президента на Русия за Украйна Владислав Сурков.\r\n„Забелязваме значителна активност, която е частично позитивна“, продължи Волкер. Въпреки това, Източна Украйна „все още е „гореща“ война, активен конфликт... броят на нарушенията на примирието (в Донбас) отново започна да се увеличава, след затишието през септември“.Обикаляне в кръг\r\n„Проблемът е в това, че има своеобразно обикаляне в затворен кръг по спорните въпроси. Руската страна казва, че украинците не приемат политическите мерки, предвидени в рамките на „Минск“. Неща като предоставянето на амнистията, специалният статут на регионите в Източна Украйна и провеждането на избори. Украинците, от своя страна, казват, че ще бъдат щастливи да предприемат тези мерки, стига да могат, но не са в състояние да го направят, защото нямат достъп до тази територия и не са прекратени бойните действия.... В добавка към всичко това, според техните думи, е трудно да прокарат мерките през украинския парламент, докато на територията на страната се води война и не се предприемат необходимите действия за нейното прекратяване“, отбеляза американският специален посланик.\r\nТой твърди, че „САЩ се опитват да решат проблема с патовата ситуация“\r\n„... Русия заявява, че поддържа възстановяването на териториалната цялост и суверенитета на Украйна, на основата на реализацията на минските положения. Освен това, Русия твърди, че се грижи за сигурността на рускоезичното население в Украйна“, напомни Волкер. „В страната живеят милиони рускоезични жители, разпръснати са по цялата страна и нищо не ги застрашава“, счита американският дипломат. „Единственият район, където те се сблъскват с трудности, е там, където има руски сили – в окупираната част на Изтока“.\r\n„Затова, ако това е повод за притеснение в Русия, то ние може да се съгласим, или потенциално бихме били готови да се съгласим. И ако крайната цел е възстановяването на украинския суверенитет над тези територии, то ние ще се съгласим и с това“, увери Волкер.Мисията на ООН\r\n„Опитваме се да разширим усилията по това направление и да видим дали е възможно да се създадат условия за разполагане на миротворчески сили (в Донбас) с мандат от ООН, които да контролират територията в Източна Украйна, което ще позволи на двете страни да възстановят доверието помежду си. Това би създало благоприятна възможност за придвижването на Украйна напред в прилагането на „Минск“ и осъществяването на такива ходове, като провеждането на избори“, убеден е Волкер.Обвинения към Русия\r\nСъщевременно, американският дипломат обвини Русия, че напълно контролира опълченците в Донбас. Във връзка с това, той сигнализира, че САЩ са настроени да водят диалог за преодоляване на конфликта с нея, а не с опълченците. Волкър отхвърли репликата на кореспондента на ТАСС, че за разрешаването на ситуацията в Донбас, първо трябва да бъде установен официален диалог между Киев и Донецк и Луганск.\r\n„Не съм съгласен с вашето предположение. Това не е вътрешен конфликт, това не е етнически конфликт, нито самобитен конфликт. В източната страна командването и управлението е 100% руско“, твърди той.\r\n„И нищо не се решава там... Разбира се, има наети хора за участие във военните операции и за извършването на работав гражданската администрация на т.нар. Донецка и Луганска народни републики... Но това се контролира от Русия“, заяви специалният представител на САЩ.\r\n„Именно затова, реалният събеседник тук е Русия. И както вече казах, има причини да смятаме, че действително можем да постигнем прогрес“, изрази увереност Волкер.Задачите на САЩ\r\nКърт Волкер заяви, че САЩ си поставят за цел възстановяването на териториалната цялост на Украйна и осигуряването на безопасността на гражданите й.\r\n„От самото начало, когато държавният секретар (Рекс) Тилърсън обяви моето назначение, той каза, че задачата на САЩ е възстановяването на суверенитета и териториалната цялост на Украйна, както и осигуряването на безопасността на всички украински граждани, независимо от националността, етноса или религията им. Тази позиция не се е променила. Опитваме се да постигнем единствено това. В действителност, става дума за въпроси, по които, струва ми се, можем да се договорим с Русия“, подчерта дипломатът.\r\n„Затова има възможности, ако успеем да направим правилните ходове“, обобщи Волкер.\r\nПревод и редакция:", "date": "2017.11.04", "title": "Специалният представител на САЩ за Украйна: САЩ смятат, че се е появила надежда за активизация на мирните преговори за Донбас"}
{"url": "http://www.focus-news.net/news/2017/11/04/2453665/somaliyskiyat-poslanik-v-turtsiya-turskata-voenna-baza-e-krayagalen-kamak-za-darzhavnoto-izgrazhdane-na-somaliya.html", "text": "Наскоро основаната турска военна база в сомалийската столица Могадишу ще положи основите на процеса за национално изграждане на страната. Това заяви сомалийският посланик в Анкара Джама Абдулахи Мохамед, пред турското издание Daily Sabah.\r\n“Със сигурност, тази база ще допринесе за изграждането на сомалийска национална армия“, заяви дипломатът, изразявайки високите очаквания на Могадишу за военното сътрудничество между Сомалия Турция. „Основаването на този военен тренировъчен лагер, именно в този момент, е крайъгълен камък за процеса на държавно изграждане“.\r\nВоенната база на Турските въоръжени сили(ТВС) в Могадишу е най-голямата турска база на чужда територия. ТВС предоставят обучение за сомалийски войници, като в базата са разположени 200 турски военни. Над 10 хиляди сомалийци ще получат обучение, като това е предвидено в споразумението за базата, постигнато между двете страни. Официалната церемония за откриване на базата се проведе на 30 септември т.г. и на нея присъстваха началникът на Генералния щаб на Турция генерал Хулуси Акар и сомалийският премиер Хасан Али Хайре.\r\nПревод и редакция:", "date": "2017.11.04", "title": "Сомалийският посланик в Турция: Турската военна база е крайъгълен камък за държавното изграждане на Сомалия"}
{"url": "http://www.focus-news.net/news/2017/11/04/2453666/sport-marsiliya-otstrani-evra-za-neopredeleno-vreme.html", "text": "Защитникът на Марсилия Патрис Евра е отстранен от отбора за неопределен период. Както е известно Евра изрита в главата фен на Олимпик преди мача от Лига Европа с Виторя Гимараеш. За постъпката си бившият футболист на Манчестър Юнайтед  получи червен картон още преди да е започнала срещата. \r\nПрезидентът на Марсилия Жак-Анри Ейро е провел разговор с френския национал и му е съобщил, че е временно отстранен от тима. Клубът започва собствено разследване на инцидента, обявиха официално от Олимпик и допълниха, че Евра е трябвало да сдържи гнева си и да не реагира по този начин.", "date": "2017.11.04", "title": "Спорт: Марсилия отстрани Евра за неопределено време"}
{"url": "http://www.focus-news.net/news/2017/11/04/2453667/sport-balgarskiyat-natsional-ivaylo-chochev-napravi-silen-mach-za-palermo.html", "text": "Българският национал Ивайло Чочев изигра силен мач за своя отбор Палермо, който завърши наравно 2:2 в гостуването си на Пескара, в среща от 13-ия кръг на италианската Серия „Б“. Той вкара първия гол за сицилианците, а още едно негово попадение беше отменено заради засада. Палермо е лидер във временното класиране с 22 точки, изпреварвайки с два пункта преследвачите Емполи, Фрозиноне и Парма.", "date": "2017.11.04", "title": "Спорт: Българският национал Ивайло Чочев направи силен мач за Палермо"}
{"url": "http://www.focus-news.net/news/2017/11/04/2453668/sport-ferari-mozhe-da-se-ottegli-ot-formula-1-prez-2020-godina-zaradi-novi-pravila.html", "text": "Президентът на Ферари Серджо Маркионе заяви, че отборът може да се оттегли от Формула 1, ако бъдат приети предложенията на новия собственик на надпреварата Либерти Медия за ограничаване на бюджетите на отборите и уеднаквяване на двигателите на всички болиди в състезанието от 2021 година, като според него, това би превърнало най-известното автомобилно състезание в подобие на американските серии „Наскар“.", "date": "2017.11.04", "title": "Спорт: Ферари може да се оттегли от Формула 1 през 2020 година заради нови правила"}
{"url": "http://www.focus-news.net/news/2017/11/04/2453669/sport-nyakoi-ot-machovete-po-evropeyskite-tereni-v-sabota.html", "text": "Днес по футболните терени на Европа ще се изиграят множество интересни срещи. Ето и някои от тях:\r\nОт 17:30 Левски – Локомотив (Пловдив)\r\nОт 18 часа Анже – Пари Сен Жермен\r\nОт 19:30 Уест Хам – Ливърпул и Борусия (Дортмунд) – Байерн (Мюнхен)\r\nОт 21:45 Барселона - Севиля", "date": "2017.11.04", "title": "Спорт: Някои от мачовете по европейските терени в събота"}
{"url": "http://www.focus-news.net/news/2017/11/04/2453670/bsp-i-obedineni-patrioti-se-skaraha-za-promyanata-na-naimenovanieto-na-srabskiya-grad-dimitrovgrad-obzor.html", "text": "БСП и „Обединени патриоти“ се скараха за промяната на наименованието на сръбския град Димитровград като се върне старото му има - Цариброд. По време на петъчния парламентарен контрол политическите сили излязоха с декларации. Повод за тях бе посещението на председателя на Народното събрание Димитър Главчев в западната ни съседка и изявлението му за промяна на наименованието на сръбския град Димитровград. В декларация от името на БСП заместник-председателя на Народното събрание и депутат от ПГ на „БСП за България“ Валери Жаблянов попита в какво качество Димитър Главчев иска пред сръбския президент промяна в наименованието на сръбския град Димитровград и обърна внимание, че на проведените до този момент два референдума хората от Димитровград ясно са казали, че искат името на града им да се запази. Жаблянов определи действията на председателя на парламента като акция, която може да влоши двустранните отношения. „Искам от името на БСП да изразя няколко възражения. Първото и струва ми се, което засяга в най-голяма степен двустранните отношения между България и Сърбия, е въпросът в какво качество и по какъв начин председателят на парламента на една съседна държава заявява желание пред президента на друга съседна държава тя да промени наименование на собствен град? Искам да обърна внимание на уважаемите народни представители, че Балканската история е противоречива и че всяка от съседните държави на Балканите може да предяви подобни желания към нейна съседка. Съжалявам, че председателят на българския парламент е бил подведен в тази посока, че ако тръгне ревизия на наименованията на балканските градове, населени места, съседните държави, съобразно техните исторически названия, то този процес трудно може да бъде спрян“, каза Жаблянов в декларацията. Последва отговор от стана на Милен Михов от „Обединени патриоти“. Той заяви, че от групата му подкрепят действията на Димитър Главчев в защита на интересите на българите в Сърбия. „Изразяваме учудване, че ПГ на БСП зае официална декларация от Народното събрание в подкрепа на идеята за запазване на името на стария български град Цариброд в западните покрайнини. Това ни напомня едно изказване на бившия министър-председател на Република България, излъчен от партията на социалистите, който наричаше тези западни покрайнини – Източна Сърбия. Същият този министър-председател декларираше, че проблеми за българското общество в Кралство на сърби, хървати и словенци няма в съвременна Сърбия“, заяви Михов. По думите му от декларацията на БСП са се чули същите внушения. Според него от БСП на практика работят срещу интересите на българите в западните покрайнини. „Колегите от ляво често използват фразата, че умните народи се учат от историята и от своите грешки. Една историческа максима казва, че народите всъщност не се учат от своите грешки. Трудно ми да е кажа дали е това. С тази декларация на опозицията, сме убедени, че БСП не се учи от собствените си грешки“, каза Михов.\r\nАгенция „Фокус“ припомня: На 31 октомври, по време на свое посещение в Р Сърбия председателят на Народното събрание Димитър Главчев запозна сръбския президент Александър Вучич с искането на жителите на Димитровград техният град да си върне старото име Цариброд. Тогава Главчев информира президента, че при разговорите си с представителите на българското национално малцинство са били поставени от тяхна страна няколко въпроса. По отношение на името на Димитровград са отбелязали, че има две решения на общинския съвет в тази посока, но те няма как автоматично да бъдат приведени в действие без законодателна промяна.\r\nДеница КИТАНОВА", "date": "2017.11.04", "title": "БСП и „Обединени патриоти“ се скараха за промяната на наименованието на сръбския град Димитровград (ОБЗОР)"}
{"url": "http://www.focus-news.net/news/2017/11/04/2453671/dps-iska-demontazha-na-koalitsiyata-s-natsionalisticheskite-partii-obzor.html", "text": "Централният ни съвет реши ДПС да води политика за демонтаж на коалицията с националистическите партии. Това каза на пресконференция лидерът на ДПС Мустафа Карадайъ след заседанието на Централния съвет на партията. Той обясни, че на него са направили анализ на обществено политическата обстановка в страната и състоянието на структурите на партията. Според лидера на ДПС участието на националистите във властта е шамар в демократичното лице на България, минира европейското бъдещ и е заплаха за стабилността на страната. По думите му езикът на омразата, омразата в действие и агресията са на власт, с ГЕРБ подражава на националистите. Според него загробването на ГЕРБ не е техен проблем, но тяхното поведение и политика загробват държавата. „Стабилността в страната е под заплаха и това изисква спешни действия от нас. Ръководството на партията и парламентарната група, както и нашите евродепутати, получиха ясен мандат за работа с всички демократични средства за разобличаване на антидемократичното управление на страната“, допълни Карадайъ. Според него е време за изваждането на националистите и на всички, които са с тях, от властта. Той бе категоричен, че Централният съвет на партията оценява като правилна политиката, насочена към отстраняването на националистите от властта. По думите му преформатирането на управлението е задължително, независимо дали е с предсрочни избори, а партийните структури ще използват всички позволени, демократични и парламентарни средства, включително и вотове на недоверие към правителството. Друго решение на Централния съвет е, отчитайки значението на председателството на България, като възможност за отстояването на мястото на България в променящия се ЕС, е да възложи на ДПС провеждането и поставянето в дневния ред на годишното заседание на Алианса на либералите и демократите в Европа (АЛДЕ) – повече Европа на съединението, мястото и бъдещето на Балканите по модела на българския етнически модел, превръщането на Европа, Балканите и България в зона, свободна от национализъм и радикализъм. \r\nТой подчерта още, че председателството не може да е алиби на управляващите и предстои да се срещнат с БСП и да поставят на масата темата за вот на недоверие към правителството, което ще се случи евентуално следващата седмица. Карадайъ посочи, че в партньорствата им с БСП в двата случая – по време на Тройната коалиция и след това по време на експертното правителство на Пламен Орешарски, са имали и успешни, и не до там успешни такива по различни политики. „За нас в момента не стои въпроса за сближаване с кой да е. Ситуацията е тревожна, такава е и оценката на централния ни съвет. Първо трябва да преодолеем този проблем, за да вървим напред като държава. \r\nПопитан вярно ли е, че се готви завръщането в политиката на Ахмед Доган и какво е здравословното му състояние, Карадайъ заяви: „Мисля, че през есента всички понякога можем да се разболяваме. Има различни вируси. Вчера имахме заседание на председателския съвет на ДПС, което включва всичките ни областни председатели и ръководството на партията, заедно с почетния ни председател д-р Ахмед Доган – четири часа и половина. Доколкото за завръщането на г-н Доган в оперативната, активната политика, мисля, че неведнъж той е заявявал категоричната си позиция“. \r\nЛюба АЛЕКСИЕВА", "date": "2017.11.04", "title": "ДПС иска „демонтажа на коалицията с националистическите партии“ (ОБЗОР)"}
{"url": "http://www.focus-news.net/news/2017/11/04/2453672/sofiyski-gradski-sad-postanovi-25-godini-zatvor-na-stefan-stanev-obvinen-v-ubiystvoto-na-viola-nikolova-obzor.html", "text": "Софийски градски съд (СГС) постанови осъдителна присъда 25 години „лишаване от свобода“ спрямо Стефан Станев, който е признат за виновен по две обвинения - за извършено от него убийство по особено мъчителен и с особена жестокост на приятелката му Виола Николова, както и за незаконно държане на наркотици. \r\nНа 12 октомври тази година Софийска градска прокуратура го предаде на съд за извършено от него убийство на 23 юни 2017 г., както и за това, че без надлежно разрешително съгласно закона държал високорискови наркотични вещества в апартамента си. \r\nОт събраните по делото факти става ясно, че в нощта на 22 юни 2017 г. подсъдимият Станев и пострадалата Виола Николова били в дома си. Николова споделила, че е изморена и отишла да си легне, но около 05.00 ч. през нощта Станев провокирал разговор с Николова, който не се състоял. Той започнал да удря с ръце и с метален стик за голф по стената, след което застанал до леглото, където тя лежала. В последствие вдигнал стика за голф над главата си и ѝ нанесъл силен удар с него, нанасяйки ѝ черепно-мозъчна и лицева травма. След удара стикът за голф се счупил като в ръката на Станев останала металната му дръжка. Николова започнала да губи много кръв, но дишала, виждала и чувала. Той преместил тялото й от спалнята на земята и я ударил втори път по главата със счупения метален край от дръжката на стика за голф, с което й причинил нова лицева травма. Започнал и да я души. След като се отказал от тези си намерения, станал взел от кухнята кухненски назъбен нож. Върнал се в спалнята и в момент, в който Николова все още имала сърдечна дейност и съзнавала какво се случва с нея започнал да нанася пробождащи и режещи удари във врата й. После взел друг кухненски нож, с който пробол в дълбочина от 3 см. гърба на Николова, в дясно от гръбначния стълб. Станев бил решен да довърши започнатото и взел трети нож, с който нанесъл удар в шията на пострадалата, като острието на ножа останало забито в шията й, а пластмасовата дръжка на ножа в ръцете му. \r\nКогато установил, че Николова не диша, Стефан Станев завил мъртвото й тяло със завивката от леглото, поставил плюшена играчка на котарак върху трупа ѝ и отишъл в съседната стая, изпушил една цигара марихуана и пуснал да слуша музика. \r\nСутринта на 23 юни 2017 г. около 08.30 часа Станев позвънил на своя приятелка и я поканил в дома си за да поговорят. Когато тя пристигнала обвиняемият я посрещнал пред блока и заедно се качили в апартамента му. В хода на разговора гостенката разбрала за случилото се. Станев ѝ показал трупа на Виола Николова, като хладнокръвно заявил: „Аз я убих“. След този разговор жената успяла ди си тръгне. \r\nВ следобедните часове подсъдимият отпътувал с личния си автомобил за гр. Созопол, а на 24 юни 2017 г. приятелката на Станев заедно с мъжът, с когото живее сигнализирали в 03 РУ СДВР за извършеното престъпление. Станев бил задържан от органите на МВР на 24 юни 2017 г. в близост до яхтено пристанище в Созопол. \r\nНепосредствено след задържането му е извършено токсикологично изследване, което е установило комбинирана употреба на наркотични вещества - амфетамин, екстази, тетрахидроканабинол и кокаин. \r\nВ хода на разследването са били назначени множество експертизи: съдебно-медицинска експертиза, трасологическа експертиза, ДНК анализ на веществени доказателства, петорната биотрасологична и съдебно медицинска експертиза и др. \r\nОт назначените по делото физико химична и оценителна експертизи, се установява, че тегло и съдържание на наркотичните вещества намерени в дома на Станев са от вида на амфетамините и са на обща стойност 502.70 лв. \r\nНазначената по делото комплексна психолого психиатрична експертиза – проведена в ДПБ затвора Ловеч установяила, че Станев страда от личностово разстройство и синдром на зависимост от психоактивни вещества. То няма характеристиката на краткотрайно или продължително разстройство на съзнанието и не е психично заболяване в тесен смисъл. Към момента на извършване на деянието обвиняемият е разполагал с психическа годност да разбира свойството и значението на постъпките си и да ръководи действията си и отново към този момент не се е намирал в психотично състояние - състояние на остра психоза. \r\nРазмерът на наказанието от 25 години е постановено от съда, след приложението на разпоредбата на чл. 58а от Наказателния кодекс, тъй като съдебното производство е протекло при съкратена процедура и подсъдимият е признал всички факти и обстоятелства по делото.", "date": "2017.11.04", "title": "Софийски градски съд постанови 25 години затвор на Стефан Станев, обвинен в убийството на Виола Николова (ОБЗОР)"}
{"url": "http://www.focus-news.net/news/2017/11/04/2453673/tass-vks-i-vmf-na-rusiya-nanesoha-savmesten-udar-po-pozitsiite-na-islyamska-darzhava-v-siriya.html", "text": "Самолети от далечната авиация на Военно-космическите сили(ВКС) на Русия и оперативно съединение на Военноморския флот(ВМФ) на страната в Средиземно море, са осъществявали поддръжка за настъпателната операция на сирийските войски срещу „Ислямска държава“ в последните три дни. Това съобщи Департаментът за информация и масови комуникации на Министерството на отбраната на Русия, предава ТАСС.\r\n„Далечните бомбардировачи Ту-22М3 и подводници „Колпино“ са нанесли масиран ракетно-авиационен удар по инфраструктурата и бойците на „Ислямска държава“ в района на населения пункт Абу-Кемал. По разкрити от разузнаването укрепени райони на терористите, складове с оръжия и боеприпаси, струпвания на жива сила и важен команден пункт, е нанесен групов удар от шест далечни бомбардировачи Ту-22М3 и шест крилати ракети с морско базиране „Калибър“. Освен това, в нанасянето на ракетно-авиационния удар са задействани  и бомбардировачи Су-24М и Су-34, дислоцирани в авиобазата Хмейми“, пише в съобщението от военното ведомство.\r\nВъздушното прикритие е осъществено от изтребители Су-30СМ, Су-35С и МиГ-29СМТ от руската авиогрупа в Сирия. В резултат от масирания удар са нанесени съкрушителни загуби на крупна групировка на „Ислямска държава“, в района на Абу-Кемал. Това е позволило развиването на активни настъпателни действия на щурмовите отряди на сирийската армия, под командването на генерал Хасан Сухел, целящи унищожаването на терористите в последния им плацдарм в района на Източна Сирия.\r\nИзстрелването на ракетите с морско базиране за поразяване на стационарни наземни цели 3М-14 с високоточно оръжие „Калибър“ е осъществено от подводно положение, на разстояние повече от 650 км.\r\nСлед успешното изпълнение на бойните задачи, самолетите от Далечната авиация, преодолявайки около 5 хиляди км, са се върнали до летището, на което са базирани, в Русия.\r\nПревод и редакция:", "date": "2017.11.04", "title": "ТАСС: ВКС и ВМФ на Русия нанесоха съвместен удар по позициите на „Ислямска държава“ в Сирия"}
{"url": "http://www.focus-news.net/news/2017/11/04/2453674/pregled-na-mezhdunarodnite-novini-do-6-chasa-agentsiya-fokus.html", "text": "Бившият лидер на каталунското регионално правителство Карлес Пучдемон заяви, че е отишъл в Белгия, за да бъде избегната вълната от насилие в Каталуния, където е могло да започне съпротивително движение срещу испанските власти.\r\n“Пристигнах в Брюксел също и за да попреча на възникването на конфронтационни ситуации. Много хора бяха готови да се съпротивляват“, заяви той.\r\nОтговаряйки на въпрос, дали е отишъл в Белгия, за да бъде избегната вълна на насилие в Испания, той отговори, че „това е една от причините“.\r\n„Можех да остана там и да се обърна към народа с призив да окаже съпротивление. Не го направих и не искам да го правя. Ние никога не сме призовавали към насилие“, подчерта бившият каталунски лидер.Агенция „Фокус“ припомня:\r\nПучдемон и още няколко участника в каталунското регионално правителство пристигнаха в Белгия в понеделник. Бившият лидер на правителството заяви, че е дошъл в Белгия, за да се спаси от заплахите, които е получил и че ще се върне в Испания, когато получи „гаранции“. Според неговите думи, подобни „гаранции“ все още не са му предоставени.\r\nСъщевременно, испанските съдебни власти повдигнаха обвинения срещу него и участниците в правителството му за организиране на метеж, измяна и злоупотреба с обществени средства. Подобни обвинения предполагат присъда до 30 години затвор. Прокуратурата в Мадрид вече поиска и получи европейска заповед за техния арест, като според последната информация белгийските власти ще я „изучат“ и след това ще я предадат на съдия.\r\n***  Русия е взела решение да спре достъпа до страната на ред канадски физически лица, в отговор на санкциите, които Канада въведе срещу нея. Това пише в коментар на официалния представител на Министерството на външните работи на Русия Мария Захарова, публикуван на официалната интернет страница на ведомството.\r\n„Налага се да действаме огледално. Основавайки се на принципа на взаимността, беше прието решени да бъде спрян достъпа до Русия на много канадски дейци. Списъкът е дълъг, в него има десетки фамилии“, пише в съобщението.\r\nЗахарова отбелязва, че Москва нееднократно е предупреждавала канадските власти да не опитват да оказват санкционен натиск над Русия, защото това ще доведе до огледален отговор. „За голямо съжаление, офицална Отава, използвайки като повод неотдавна приетия антируски „Закон Сергей Магнитски“, за пореден път въведе рестрикции по отношение на наши граждани“, добави тя.Агенция „Фокус“ припомня:\r\nКанада въведе санкции срещу 30 руски граждани. В страната използваха за първи път „Закона за жертвите на чуждестранни корумпирани правителства“. Този документ се доближава до американския „Акт за върховенство на закона и отговорност Сергей Магнитски“.\r\n*** Белгия ще „изучи“ европейската заповед за арест на бившия каталунския лидер Карлес Пучдемон, който в момента е в страната.\r\n „Ние ще я изучим и след това ще я предадем на съдия“, заяви Ерик ван дер Спийт, говорител на Главния прокурор на Белгия.Агенция „Фокус“ припомня:\r\nИспанският съд издаде заповед за арест на сваления каталунски лидер Карлес Пучдемон в петък, след като той не се яви в съдебната зала, за да даде обяснения за участието си в действията на каталунското регионално правителство за отделяне от Мадрид.\r\n*** Представителите на Русия и САЩ за украинската криза ще се срещнат по-късно този месец, за да обсъдят възможността за разполагане на „сини каски“ на ООН в източната част на Украйна, в опит да съживят „Минския мирен процес“.\r\nКърт Волкър, от страна на САЩ и Владимир Сурков, представляващ Русия, ще се срещнат на 13 ноември в Белград, за да проведат „принципна дискусия“, целяща да изясни какво би представлявала мироопазващата мисия. В петък, Волкър заяви пред репортери, че все още няма постигната договорка по този въпрос.\r\nПрез септември, САЩ и Украйна отхвърлиха предложената от Русия резолюция в Съвета за сигурност на ООН, която предполагаше разполагането на миротворци в Украйна, със задача да защитават наблюдателите от Организацията за сигурност и сътрудничество на Европа(ОССЕ). Волкър заяви, че това се е случило, защото САЩ искат мисията да изпълнява повече функции, включително да наблюдава цялата зона на конфликта и да съблюдава дали тежката техника е изтеглена на договореното разстояние от линията на съприкосновение.\r\nТова, според американският представител, би донесло достатъчно сигурност, за да позволи възобновяването на „минския мирен процес“. Волкър твърди, че въпреки постигнатото примирие, военните действия стават все по-интензивни и броят на жертвите е преминал кота 10 хиляди.\r\nОт Bloomberg обясняват, че идеята за мироопазваща мисия в Украйна идва в чувствителен момент за администрацията на американския президент Доналд Тръмп, тъй като съвсем скоро представителят на САЩ за ООН Ники Хейли съобщи, че Вашингтон ще намали финансовите средства, които предоставя за подобни мисии, до 25% от общите разноски. В момента американците предоставят 28,5% от общия бюджет на ООН за този тип дейност.\r\n*** Русия обвини САЩ в извършването на „военно престъпление“ в Сирия, твърдейки, че военни части на Съединените американски щати са отказали достъп до хуманитарна помощ на сирийски бежанци.\r\nОбвинението, отхвърлено от Вашингтон, беше направено от Руския център за помирение на враждуващите страни в Сирия, който твърди, че в района на Ат Танф цари „много тежка хуманитарна ситуация“. Тамошният гарнизон е използван от САЩ и други военни сили за обучение на бойци, които след това биват изпратени да се борят с „Ислямска държава“.\r\n„Действията на американските военни и т.нар. военна коалиция в Ат Танф са сериозно нарушение на международното право и могат да бъдат квалифицирани като военно престъпление“,пише в съобщение от Центъра. Там се твърди още, че десетки хиляди сирийски бежанци в бежанския лагер Ал Рукбан, намиращ се на границата между Сирия и Йордания, са лишени от хуманитарна помощ, защото американците „са разположили нелегално военната си база в района и забраняват приближаването на 55 километра от нея, под заплаха от смърт“.\r\nВашингтон отхвърли категорично обвиненията на Русия, настоявайки, че е „осигурявала широка финансова и оперативна поддръжка на организациите на ООН, които действат в Ракбан“, по време на целия конфликт.\r\n„САЩ съобщиха на Русия, че имат готовност да подпомогнат доставянето на хуманитарна помощ, но сирийският режим попречи на тези усилия“, заяви говорителят на военното министерство на САЩ Ерик Пахон.\r\n„Руснаците се съгласиха на 55 километрова деконфликтна зона около гарнизона в Ат Танф, за да бъдат избегнати случайни инциденти между нашите сили. Разбираемо, сирийски цивилни граждани се придвижиха към тази зона, за да избягат от бомбардировките над цивилни мишени – техните домове – извън 55-километровата зона“, обясни той.\r\nПахон призова Русия да се съсредоточи върху усилията за „убеждаване на сирийския режим да допусне конвои с хуманитарна помощ до лагера и да оказва нужната помощ“.\r\n*** Преговорите между Великобритания и Европейския съюз следващата седмица няма да са нищо повече от „разговори за разговорите“ и няма да засягат темата за дължимите от Обединеното кралство средства към европейския бюджет, което е вбесило Брюксел.\r\nВисшестоящи служебни лица от британското правителство са признали пред изданието, че предстоящите двудневни разговори през следващата седмица „не са истински кръг“ от преговорите, а „извършване на инвентаризация“.\r\nСпоред редакцията, факторите в ЕС са възприели идеята на Дейвид Дейвис, министърът за Брекзит на Великобритания и Мишел Барние, главният преговарящ за Брекзит от страна на ЕС, за среща в Брюксел на 9-и и 10-и ноември за провеждане на „разговори за разговорите“, с ярост и удивление. До този момент, според изданието, преговорите се характеризират с тридневни измъчени разговори между представителите на Обединеното кралство и ЕС.\r\n“ЕС отива на масата за преговори“, казва един от източниците на Телеграф, „не, за да обсъжда правилата на играта“.\r\nБрюксел отказва да започне преговори за търговските отношения и транзитния период след Брекзит, докато не прецени, че е „постигнат достатъчен напредък“ в разговорите за финансовите взаимоотношения между двете страни.\r\n*** Германският канцлер Ангела Меркел изпитва затруднения да сглоби коалиционно правителство в страната, след катастрофалните резултати на нейната партия в последните германски парламентарни избори. Това предизвиква страхове от засилването на крайно-десните настроения в страната.\r\nМеркел води преговори с три партии, в опит да сглоби нова управляваща коалиция, но среща нарастващ скептицизъм от евентуалните си съюзници.\r\nМиналият месец, нейният Съюз (ХДС/ХСС) загуби голяма част от подкрепата си, в полза на крайно-дясната партия. Ако Меркел се провали в опитите си да сформира коалиция, това почти сигурно ще доведе до нови избори, на които се предполага, че крайно-дясната „Алтернатива за Германия“ ще спечели още по-голяма подкрепа.\r\nБившите коалиционни партньори на германския лидер – Германската социалдемократическа партия (ГСДП) – обявиха, че са сигурни в намерението си да останат в опозиция, което принуди Меркел да търси съюз със „Зелените“ и „Свободната демократическа партия“(СвДП), но, според изданието, той не се получава.\r\n„Мисля, че в следващите дни ни очакват трудни разговори“, заяви тя. „Но аз все още вярвам, че можем да се разберем, ако опитваме и работим сериозно“.\r\nМеркел трябва да сглоби тази коалиция, още неизпробвана на национално ниво, ако не иска да види края на 12-годишното си управление. Въпреки това, след две седмици преговори, желаните съюзници продължават да спорят, най-вече по въпросите на имиграцията, климата, транспорта и външната политика. \r\nЮрген Титин, преговарящ от страната на „Зелените“, заяви: „Преговаряме от 10 дни, по 12 теми. Резултатите са осем документа с дълги списъци от спорни въпроси. Има и четири теми, по които даже не сме се разбрали, за какво не можем да се разберем“.\r\nВ нощта след изборите, германският канцлер заяви, че е сигурна, че ще има стабилно правителство преди Коледа, но висшестоящи членове на партията й казват, че сформирането на новото правителство може и да стане през следващата година. Лидерът на СвДП Кристиян Линднер определя шансовете за договорка на 50:50. Той е чувствителен към правенето на компромиси, тъй като партията му не успя да вкара депутати в миналия парламент, а правенето на такива може да я изпрати обратно на студено. \r\nОт своя страна, експертът по външна политика на „Зелените“ Омид Нурипур заяви, че преговорите може да се провалят всеки момент.\r\n*** Президентът на САЩ Доналд Тръмп пристигна на Хаваите, преди да тръгне за най-дългата обиколка на Азия, осъществявана от американски президент от повече от четвърт век. Той ще търси помощ за принуждаването на Северна Корея да се откаже от ядрената си програма.\r\nТръмп и първата дама Мелания кацнаха на летище в Хаваите и бяха окичени с традиционните за островите огърлици. След това, Тръмп се насочи към Кемп Смит, за да проведе секретна среща с военните лидери от Тихоокеанското командване, като се очаква основната тема на разговорa да е Северна Корея. По-късно, американският държавен глава ще посети Пърл Харбър, където ще почете жертвите от японската бомбардировка, осъществена на 7 декември 1941 година и станала причина за включването на САЩ във Втората световна война.\r\nПо време на 12-дневната си обиколка, Тръмп ще посети Япония, Южна Корея, Китй, Виетнам и Филипините. Тя ще завърши на 14 ноември. В събота, американският държавен глава ще пристигне в Япония, а след това ще отиде до Южна Корея, в опит да координира действията на съюзниците срещу Северна Корея, преди да отиде в Пекин, където се очаква, че ще убеждава китайския президент Си Дзинпин да възприеме още по-твърда позиция спрямо Пхенян.\r\nВ интервю пред американска телевизия, Тръмп беше попитан дали планира да се държи твърдо спрямо Китай, по чувствителни теми, като търговските отношения, кражбата на интелектуална собственост и държавните субсидии за икономически отрасли.\r\n„Трябва да разберете нещо много важно“, отговори той. „Ние имаме проблем на име Северна Корея“. Според американския държавен глава, Си Дзинпин „се е представил отлично“, отрязвайки Пхенян от банковите и петролните  системи на Китай. Тръмп добави, че Япония има причина да се страхува от Северна Корея, имайки предвид кампанията на японския премиер Шиндзо Абе за провеждането на военна подготовка срещу заплахата.\r\n„Вие знаете, че Япония е нация от бойци“, подчерта американският държавен глава. „Предупреждавам Китай, предупреждавам и всички други, че ще имат голям проблем в лицето на Япония съвсем скоро, ако позволят ситуацията със Северна Корея да продължи“.\r\nТръмп ще присъства и на среща на върха на Азиатско-тихоокеанското икономическо сътрудничество(АТИС) в град Дананг, във Виетнам, ще направи държавна визита в столицата Ханой и ще завърши обиколката с участие в срещата на върха на Асоциацията на страните от Югоизточна Азия (АСЕАН) в столицата на Филипините – Манила. Той сподели с репортерите, че ще прекара един допълнителен ден на Филипините.\r\nПоследният път, когато американски президент е правил толкова дълго посещение в Азия, е през 1991 година и началото на 1992, от президента Джордж Х.У. Буш, а причината за продължителността на пътуването е, че той се разболява след официална вечеря, дадена от Япония.", "date": "2017.11.04", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/11/04/2453675/abc-news-donald-tramp-zayavi-che-amerikanskata-armiya-shte-udari-islyamska-darzhava-deset-pati-po-silnov-otgovor-na-teroristichnoto-napadenie-v-nyu-york.html", "text": "Президентът на САЩ Доналд Тръмп заяви, че Въоръжените сили на САЩ ще ударят терористичната групировка „Ислямска държава“ „десет пъти по силно“, след като джихадист уби осем души в сърцето на Ню Йорк, предава американската телевизия ABC News.\r\nПредполага се, че заподозреният Сайфуло Саипов се е вдъхновил от пропагандни филми на терористичната групировка, като това се разбира от оплакване в полицията, пуснато срещу него.\r\n„Когато подобно животно осъществи атака като тази в западната част на Манхатън, ние трябва да ги ударим десет пъти по-силно“, заяви Тръмп. „Те го припознаха за техен боец – пожелавам им късмет. Всеки път, когато ни нападнат, ние ще им го върнем така, че да не им се вярва“.\r\nОт изявлението на американския държавен глава не става ясно дали се е разпоредил за осъществяването на определени военни действия, в отговор на нападението от Ню Йорк.\r\nГоворител на Пентагона заяви единствено, че Въоръжените сили на САЩ продължават да нанасят „тежки и чести“  удари по „Ислямска Държава“ \r\nПревод и редакция:", "date": "2017.11.04", "title": "ABC News: Доналд Тръмп заяви, че американската армия ще удари „Ислямска държава“ „десет пъти по-силно“,в отговор на терористичното нападение в Ню Йорк"}
{"url": "http://www.focus-news.net/news/2017/11/04/2453676/the-blaze-donald-tramp-prizova-za-kriminalno-razsledvane-sreshtu-hilari-klintan-koyato-e-kupila-i-otkradnala-parvichnite-izbori-na-demokratichnata-partiya.html", "text": "Президентът на САЩ Доналд Тръмп призова Министерството на правосъдието на САЩ да започне разследване срещу Хилари Клинтън, относно действията й по време на президентската кампания през 2016 година, когато тя спечели номинацията на Демократическата партия, предава The Blaze.\r\nАмериканският държавен глава нападна Клинтън, основавайки се на твърденията на бившия временен председател на Националния комитет на демократическата партия Дона  Бразил, която заяви, че Клинтън е подписала споразумение за съвместно събиране на средства с ръководството на партията още през 2015 година. Той написа в „Туитър“: „Всички питат защо правосъдното министерство (и ФБР) не обръщат внимание на всичките измами, извършени от измамната Хилъри и Демократите“.\r\n„В новата книга на Дона Б пише, че тя е купила и откраднала първичните избори на Демократическата партия“, добави Тръм. „А какво да кажем за изтритите имейли, Уранът, Подеста, сървъра и т.н. и т.н....“.\r\nАмериканският президент не се задоволи с това и написа, че хората са „гневни“ и че „в един момент Министерството на правосъдието и ФБР трябва да направят това, което е правилно и справедливо. Американското общество го заслужава!“\r\n„Истинската история за Измамата е в новата книга на Дона Б. Измамната Хилари купи Демократичната партия, а след това открадна номинацията от Лудия Бърни“, продължи Тръмп.\r\nПревод и редакция:", "date": "2017.11.04", "title": "The Blaze: Доналд Тръмп призова за криминално разследване срещу Хилари Клинтън, която е „купила и откраднала първичните избори на Демократичната партия"}
{"url": "http://www.focus-news.net/news/2017/11/04/2453677/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци.Срок до 15.11.2017 г.\r\nАМ „Хемус“: Област София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; Ограничено движението в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.;\r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; движение в едно платно по път I-1 София-Перник при Владая от км 279+170 до км 281+100, поради поетапни ремонтни дейности и в двете платна. Движението в посока Перник се осъществява поетапно в двете платна. Движението в посока София се извършва по обходен маршрут през с. Владая. Срок до 05.11.2017 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.\r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 30.11.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nобласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; път ІІІ-1972: Движението по път ІІІ-1972 Сатовча – Доспат  при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на МПС над 10 т по път II-79 Средец – Бургас в участъка от Бургас до Константиново е ограничено. \r\nОбходен маршрут: път II-53 Средец – разклон с. Малина, път III-795 с. Малина – Карнобат, път I-6 Карнобат – Бургас. Срок до 06.11.2017  г.\r\nПът II-99: Движението по път II-99 в участъка Бургас – р.Караагач от км 0+000 до км 49+000 се извършват ремонтни дейности по асфалтовата настилка. Движението се регулира от пътни знаци.Срок до 06.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС под 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101  Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: Път III-101 – Път Обход Враца – Път II-15 – бул.България – Път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 06.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nПът III-1503: Движението по път ІІІ-1503 Бутан – Софрониево от км 0+000 до км 6+363 се осъществява с повишено внимание, поради полагане на хоризонтална маркировка. Срок до 06.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км 71+032 до км 72+462 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът II-81: Движението по път ІІ-81 Монтана – София през проход „Петрохан“ в района на билото ще бъде ограничавано за интервали от до 30 минути поради изсичане на опасни дървета. При възможност движението се осъществява двупосочно в една лента. Дейностите ще се извършват само в светлата част на денонощието. Срок до 08.11.2017 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; път ІІІ-112:  Движението по път ІІІ-112 Дъбова Махала-Смирненски-Славотин-Студено Буче-Монтана е ограничено за МПС над 12 т поради изпълнение на строително-монтажни работи.  Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-64: Движението по път II-64 Карлово – Баня се осъществява в една лента поради ремонтни дейности на асфалтовата настилка. Движението се извършва съгласно въведената с пътни знаци и табели временна организация. Срок до 15.12.2017 г.\r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nПът III-8601: Движението по път III-8601 Пловдив – летище Пловдив се осъществява в една лента, поради ремонт на ж. п. прелез. Срок до 06.11.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 15.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nПът ІІІ-2307: Движението по път ІІІ-2307 в участъка начало кръстовище с път ІІ-23, Дулово – Исперих до Руйно от км 0+000 до км 6+200 се осъществява в една лента двупосочно поради ремонт на асфалтова настилка. Срок до 30.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: \r\nПът ІІІ-706: Движението по път III-706 Филаретово – Тича от км 15+000 до км 20+700 се осъществява с повишено внимание поради частичен ремонт на асфалтовата настилка. Срок до 31.10.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета, поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.04", "title": "Актуална пътна обстановка"}
{"url": "http://www.focus-news.net/news/2017/11/04/2453678/predstoyashti-mezhdunarodni-sabitiya-za-4-noemvri-agentsiya-fokus.html", "text": "Продължава кризата около ареста на бившите министри от регионалното правителство на Каталуния, след като бе издадена европейска заповед за арест на бившия председател на Женералитета Карлес Пучдемон. \r\n*** Сирия и Ирак продължават настъплението срещу последните контролирани от „Ислямска държава“ територии. \r\n*** Папа Франциск приема президента на Молдова. \r\n*** Доналд Тръмп ще спре в Хавай преди да продължи визитата си в Азия.\r\n***", "date": "2017.11.04", "title": "Предстоящи международни събития за 4 ноември ( Агенция „Фокус“ )"}
{"url": "http://www.focus-news.net/news/2017/11/04/2453679/predstoyashti-sabitiya-v-stranata-za-4-noemvri-agentsiya-fokus.html", "text": "***\r\nПрезидентът и върховен главнокомандващ Въоръжените сили Румен Радев и министърът на отбраната ще присъстват на панихида по повод Архангелова (мъжка) задушница пред Военния мавзолей-костница на Централните софийски гробища. \r\n***\r\nОт 10.00 часа премиерът Бойко Борисов ще направи инспекция на стартиралото строителство на обхода на Ахелой (уширението до Разсадника между Поморие и Ахелой).\r\n***\r\nОт 14.00 часа министърът на отбраната Красимир Каракачанов ще участва във военния ритуал в памет на загиналите герои от Първи и Шести софийски пехотен полк на Първа Софийска желязна дивизия, който ще се състои пред реставрираната скулптурна фигура на лъва от Мемориала на загиналите войници от двата полка в градината пред Националния дворец на културата.\r\n***\r\nОт 10.00 часа на пътя Поморие – Ахелой преди Разсадника министърът на регионалното развитие и благоустройството Николай Нанков ще направи оглед на строително-монтажните работи на разширението на пътя Бургас – Слънчев бряг\r\n***\r\nОт 09.00 часа в столичната митрополитска катедрала \"Св. вмца Неделя\" ще бъде отслужена заупокойната света Литургия по повод Архенгелова задушница. След това ще бъде отслужен общ помен.\r\n***\r\nОт 10.15 часа в София Тех Парк, форум „Джон Атанасов”, ще бъде открито тазгодишното издание на OpenFest - ежегодния фестивал на свободната култура, свободния софтуер и свободното споделяне на знания.\r\n***\r\nОт 11.00 часа в хотел „Хилтън“ ще бъде открито изложението „Средно образование в чужбина“.\r\n***\r\nОт 11.00 часа започва поредицата от фен обиколки в сградата на Народния театър „Иван Вазов“, с които театърът ще се включи в инициативата „Нощта на театрите“.\r\n***\r\nОт 11.00 часа от Ректората на СУ „Св. Климент Охридски“ ще тръгне пешеходна обиколка „Наследството на Кирил Шиваров в архитектурата на Стара София“. Участниците в нея ще могат да се запознаят с художественото наследство на колоса в българското пластично и монументално изкуство – скулптора Кирил Шиваров, изработил статуите на братя Евлоги и Христо Георгиеви пред Софийски университет, лъвската фигура на паметника на връх Шипка, украсата на БНБ, Съдебната палата, Столична библиотека и др.\r\n***\r\nОт 11.00 часа в сградата на търговски център Park Center Бобо и Робо ще разкажат своите „Без!-Опасни асансьорни приказки“ за малки и големи. Събитието е част от проект „Вертикално познание“ на фондация „Асансьорна безопасност“.\r\n***\r\nОт 13.00 часа в Софийската опера и балет ще се проведе събитието „Зад завесата на операта и балета“, посветено на „Нощ на театрите“ - 2017 г. \r\n***\r\nОт 17.00 часа в Софийска градска художествена галерия ще се проведе  първата лекция от есенната сесия „Въведение в съвременното изкуство“ с участието на световноизвестния куратор от Tate Modern, Лондон - Изабела Мейдмънт.\r\n***\r\nОт 11.30 часа пред паметника на загиналите във войните 1912-1913 г. в района на военно формирование 24 490 ще бъде отслужена панихидата по повод Архангелова задушница.\r\n***\r\nДраматичен театър „Н. Вапцаров” ще се включи в тазгодишното издание на „Нощ на театрите“. Първата постановка „Красавицата и звяра“ от Димитър Жеков е с начален час 11.00 часа, а последната - „Тук, ... на края на света“ на гостуващото сдружение „Гестус” започва в 21.00 часа.\r\n***\r\nОт 11.00 часа в зала „Скаптопара“ официално ще бъде открит турнир по канадска борба „Благоевград Оупън“ 2017.\r\n***\r\nОт 10.00 часа на площада пред Дома на покойника в Гробищния парк ще започне общоградско поклонение по повод Архангелова задушница. В 10.30 ще бъде отслужена заупокойна молитва в памет на починалите, а след това по инициатива на Община Бургас ще бъдат поднесени цветя на гробовете на поетесата Петя Дубарова, авторът на Химна на Независимостта Георги Шагунов и благодетеля на Бургас Александър Георгиев – Коджакафалията.\r\n***\r\nОт 11.30 часа пред паметника на загиналите от 24-ти Черноморски пехотен полк пред военния клуб в града ще бъде отслужена ще бъде отслужена панихида по повод Архангелова задушница. Ще бъде отслужена заупокойна молитва и ще бъдат поднесени венци и цветя. В ритуала ще участва почетен караул от представителни части в бургаския регион. \r\n***\r\nОт 17.00 часа в Национална Художествена Галерия „Петко Задгорски“ ще се състои концерт от поредицата „Концерти на възглавници“.\r\n***\r\nОт 10.00 часа в Зала 1 на Фестивален и конгресен център - Варна ще се състои тържествената промоция на Випуск 2017 на Факултета по обществено здравеопазване към Медицински университет „Проф. д-р Параскев Стоянов“ - Варна. \r\n***\r\nОт 11.00 часа в района на Старите гробища пред паметника на загиналите офицери, подофицери и войници във войните 1912-1918 г. ще бъде отслужена панихида по повод Архангелова задушница. Военнослужещи от Военноморските сили и Висшето военноморско училище „Н. Й. Вапцаров“ ще поднесат венци и цветя в памет на загиналите. В ритуала ще участват Представителният духов оркестър на ВМС и почетен караул от състава на висшето морско училище. \r\n***\r\nОт 12.00 часа в Аулата на Военномедицинска академия ще се проведе курс за първа помощ, в който ще се включат представители на най-голямата мотоорганизация в България „Sofia Riders”.\r\n***\r\nОт 17.30 часа велоклуб „УСТРЕМ“ започва безплатно обучение за гидове и разработване на алтернативен туристически продукт.\r\n***\r\nОт 11.00 часа в гробищния парк ще бъде отслужена панихида по повод Архангелова задушница.\r\n***\r\nОт 11.00 часа в читалище „Искра” ще бъде представен кукленият спектакъл на театър „Весел“ – „Храбрият оловен войник“. \r\n***\r\nОт 17.00 часа в читалище „Искра” ще бъде представен спектакълът „Не се предавай!“ – едно от любимите заглавия в репертоара на Театър „ВЕСЕЛ“. Събитието е част от инициативата „Нощ на театрите”.\r\n***\r\nОт 11.00 часа пред паметника на загиналите от Четвърти пехотен полк в Сръбско-българската война 1885 г. ще бъде отслужена заупокойна молитва по повод Арахангелова задушница.\r\n***\r\nОт 13.00 часа в зала „Гена Димитрова” Жени ГЕРБ - Плевен организират кръгла маса на тема „Българското председателство на Съвета на ЕС – предизвикателства и отговорности”.\r\n***\r\nОт 11.00 часа в Централния гробищен парк пред паметника на опълченците ще бъде отслужена панихида по повод Архангелова задушница.\r\n*** \r\nОт 11.00 часа в пресклуба на БТА – Пловдив ще се състои пресконференция на евродепутата от ДСБ Светослав Малинов на тема „30 години от стартирането на най-успешната европейска програма \"Еразъм +“.\r\n***\r\nОт 09.30 часа на спортната площадка в селото ще се проведе футболен турнир като част от събитията, посветени на празника на селото - Архангелоден. В салона на читалището ще бъде подредена изложба на тема „Гавраилово“ – моето родно село“. \r\n***\r\nОт 18.00 часа започва представлението, с което Държавен куклен театър - Сливен ще се включи в тазгодишното издание на Нощ на театрите – мюзикъла за деца „За принцесата, която…“.\r\n***\r\nОт 10.00 часа в къщата музей „Гео Милев“ в рамките на 36-ия Национален младежки конкурс за поезия „Веселин Ханчев“ ще се проведе поетическа работилница за участниците в конкурса.\r\n***\r\nОт 18.00 часа в Оперния театър ще се състои юбилеен концерт по повод 80 години от рождението на композитора Кирил Тодоров. \r\n***\r\nОт 19.00 часа в Драматичния театър ще започне спектакълът „Без докачение, моля“ по разкази на Чудомир, с който театърът ще се включи в инициативата Европейска нощ на театрите.\r\n***\r\nОт 11.00 часа в хотел “Божур” в Минерални бани, област Хасково, зам.-председателят на ГЕРБ Цветан Цветанов ще проведе лекция по темата „Политика на реалните решения. Държавническо мислене вместо компроматна война“.\r\n*** \r\nОт 11.30 часа пред Паметника на загиналите за Родината воини от Търговище и околията ще бъде отдадена почит към воините по повод Архангелова задушница.", "date": "2017.11.04", "title": "Предстоящи събития в страната за 4 ноември (Агенция „Фокус“)"}
{"url": "http://www.focus-news.net/news/2017/11/04/2453680/nimh-dnes-oblachnostta-shte-namalee-i-shte-se-ustanovi-predimno-slanchevo-vreme-maksimalnite-temperaturi-shte-badat-mezhdu-10-i-15.html", "text": "Днес преди обяд, над по-голямата част от страната, ще е предимно облачно и на отделни места все още ще превали слаб дъжд. След обяд облачността ще намалее и ще се установи предимно слънчево време. Ще духа слаб, в Източна България до умерен вятър от север-североизток и с него ще проникне малко по-студен въздух. Максималните температури ще бъдат между 10° и 15°, в София около 10°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). Атмосферното налягане е близко до средното за месеца - ще се повишава.    \r\nНад Черноморието ще има разкъсана облачност. Преди обяд все още на отделни места по южно крайбрежие ще превали слаб дъжд. Ще духа до умерен север-североизточен вятър. Максимални температури на въздуха 13° - 14°, близки до температурата на морската вода. Вълнението на морето ще бъде 2 - 3 бала.  \r\nНад планините преди обяд ще има значителна облачност и на места ще превали слаб сняг. След обяд облачността ще намалее до предимно слънчево време. Ще духа слаб до умерен североизточен вятър. Максимална температура на височина 1200 метра около 5°, на 2000 метра – около 0°.", "date": "2017.11.04", "title": "НИМХ: Днес облачността ще намалее и ще се установи предимно слънчево време, максималните температури ще бъдат между 10° и 15°"}
{"url": "http://www.focus-news.net/news/2017/11/04/2453681/prezidentat-rumen-radev-shte-prisastva-na-panihida-po-povod-arhangelova-zadushnitsa-pred-voenniya-mavzoley-kostnitsa-na-tsentralnite-sofiyski-grobishta.html", "text": "Президентът и върховен главнокомандващ Въоръжените сили Румен Радев ще присъства пред Военния мавзолей-костница на Централните софийски гробища на панихида по повод Архангелова (мъжка) задушница. Това съобщиха от прессекретариата на държавния глава.", "date": "2017.11.04", "title": "Президентът Румен Радев ще присъства на панихида по повод Архангелова задушница пред Военния мавзолей-костница на Централните софийски гробища"}
{"url": "http://www.focus-news.net/news/2017/11/04/2453682/xinhua-balgariya-udalzhi-eksploatatsiyata-na-svoy-yadren-reaktor.html", "text": "Българската Агенция за ядрено регулиране  предостави лиценз за удължаване на експлоатацията на пети реактор на АЕЦ „Козлодуй“ до 2027 година. 1000-ватовият реактор, който е един от двата действащи в балканската държава е свързан към електроразпределителната ѝ мрежа през 1987 г. с 30 годишен първоначален срок на експлоатация, предава  Xinhua.\r\n„Развитието на ядрената енергетика се придържа стриктно към международните стандарти за защитата на околната среда и човешкото здраве като важен приоритет на българското правителство“, заяви енергийният министър на България Теменужка Петкова. „Десетгодишното удължаване на срока на експлоатация на реактора е максималният възможен срок според законодателството на страната, въпреки, че е възможно той да се използва безопасно до 2047 г.“, добави тя. Според нея АЕЦ „Козлодуй“ работи според най-високите стандарти за сигурност, генерирайки електрическа енергия на достъпни цени и гарантирайки енергийната сигурност на България. \r\nНа свой ред ст.н.с. д-р Лъчезар Костов, председателят на Агенцията за ядрено регулиране заяви, че процедурата по удължаването на срока на експлоатацията на ядрения реактор се осъществява за първи път в България. Според него на света има 448 ядрени реактори в света, като 288 от тях работят вече повече от 30 години. \r\nАЕЦ „Козлодуй“ предоставя повече от една трета от общото количество електроенергия на България. Вторият ѝ реактор, който има мощност от 1000 мегавата е свързан към електрическата мрежа на страната през 1991 г.  Виктор Турмаков", "date": "2017.11.04", "title": "Xinhua: България удължи експлоатацията на свой ядрен реактор"}
{"url": "http://www.focus-news.net/news/2017/11/04/2453683/ministar-nikolay-nankov-shte-inspektira-stroitelstvoto-na-razshireneto-na-patya-burgas-slanchev-bryag.html", "text": "Днес министърът на регионалното развитие и благоустройството Николай Нанков ще направи оглед на строително-монтажните работи на разширението на пътя Бургас – Слънчев бряг. Това съобщиха от пресцентъра на Министерство на регионалното развитие и благоустройството. Инспекцията ще започне от 10.00 часа на пътя Поморие – Ахелой в посока Ахелой преди Разсадника, където беше първата копка на разширението Поморие – Ахелой.\r\nПоканен да присъства на нея е министър-председателят Бойко Борисов.", "date": "2017.11.04", "title": "Министър Николай Нанков ще инспектира строителството на разширенето на пътя Бургас – Слънчев бряг"}
{"url": "http://www.focus-news.net/news/2017/11/04/2453684/arhangelova-zadushnitsa-e.html", "text": "Във всички енории на Българската православна църква ще бъде отслужена обща панихида и заупокойна молитва за Архангелова задушница. Отбелязвана в събота преди големия празник Архангел Михаил на този ден се отдава почит към мъртвите. Архангелова задушница е последната Голяма задушница в църковния календар. Тя е наричана още мъжка или войнишка. На този ден отдаваме признателност и почитаме паметта на българските военнослужещи, загинали във войните. На общата трапеза на гробищния парк се поставят седем различни ястия. Първата хапка се дава за „Бог да прости”. \r\nНа Архангелова задушница Българската армия отдава почит на загиналите български воини. Ритуалът се провежда от 1924 година. Прекъснат е през 1946 година. Възстановена е през 1992 г. от Министерството на отбраната и Съюза на военноинвалидите и военнопострадалите. В молитвите си се сещаме за мъжете на България, оставили костите си в Македония, по сипеите на Мека Црев и Гургулят, край Булаир, Чаталджа и Люлебургас, в равните полета на Добруджа – край Кубадин, Кочмар, Карапелит и езерото Туркоайа, в Завоя на Черна, край бреговете на Дойран и по скалите на Мокра планина и Галичица. \r\nПанихида по повод Архангелова (мъжка) задушница ще бъде отслужена във Военния мавзолей-костница на Централните софийски гробища. Заупокойната молитва ще отслужи Негово Преосвещенство Тивериополският епископ Тихон. На ритуала в София ще присъстват президентът Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, командирите на Сухопътните войски и Военновъздушните сили генерал-майор Михаил Попов и генерал-майор Цанко Стойков, представители на ръководството на Министерството на отбраната, висши офицери, членове на военнопатриотичните съюзи. \r\nПо-късно същия ден министърът на отбраната Красимир Каракачанов ще участва във военния ритуал в памет на загиналите герои от Първи и Шести софийски пехотен полк на Първа Софийска желязна дивизия. Той ще се проведе пред реставрираната скулптурна фигура на лъва от Мемориала на загиналите войници от Първи и Шести софийски пехотен полк в градината пред Националния дворец на културата в София.\r\nПанихида по повод Архангелова (мъжка) задушница ще бъде отслужена и в градовете Асеновград, Бургас, Варна, Пловдив, Плевен. В ритуалите ще участват представителни части от Въоръжените сили. \r\nПанихидата в Пловдив ще започне в 11.00 часа в Централния гробищен парк пред паметника на опълченците. Заупокойната молитва в Плевен ще започне в 11.00 часа пред паметника на загиналите от Четвърти пехотен полк в Сръбско-българската война 1885 г. Панихидата в Асеновград ще започне в 11.30 часа пред паметника на загиналите във войните 1912-1913 г. в района на военно формирование 24 490.\r\nВъв Варна ритуалът ще започне в 11.00 часа в района на Старите гробища пред паметника на загиналите офицери, подофицери и войници във войните 1912-1918 г. Военнослужещи от Военноморските сили и Висшето военноморско училище „Н. Й. Вапцаров“ ще поднесат венци и цветя в памет на загиналите. В ритуала ще участват Представителният духов оркестър на ВМС и почетен караул от състава на висшето морско училище. \r\nПанихидата в Бургас ще започне в 11.30 часа пред паметника на загиналите от 24-ти Черноморски пехотен полк пред военния клуб в града. Ще бъде отслужена заупокойна молитва и ще бъдат поднесени венци и цветя. В ритуала ще участва почетен караул от представителни части в бургаския регион. \r\nБългарска делегация, водена от заместник-началника на отбраната генерал-лейтенант Пламен Атанасов, ще участва в панихида в памет на загиналите български воини в Първата световна война, която ще бъде отслужена на българското военно гробище в с. Цапари, Македония. На ритуала ще присъстват представители на Министерството на отбраната, ветерани от военно-патриотичните съюзи, военни аташета, акредитирани в Република Македония. Ще бъдат поднесени цветя пред офицерските паметници в църквата „Свети Георги“ в с. Цапари.", "date": "2017.11.04", "title": "Архангелова задушница е"}
{"url": "http://www.focus-news.net/news/2017/11/04/2453685/ministar-krasimir-karakachanov-shte-prisastva-na-panihida-v-pamet-na-balgarskite-voennosluzheshti-zaginali-vav-voynite.html", "text": "Министър Красимир Каракачанов ще присъства на панихида в памет на българските военнослужещи, загинали във войните. Панихидата се организира по повод Архангелова (мъжка) задушница и ще бъде отслужена днес от 11.00 часа във Военния мавзолей-костница на Централните софийски гробища, съобщиха от пресцентъра на Министерството на отбраната. На този ден отдаваме признателност и почитаме паметта на българските военнослужещи, загинали във войните, в операции по поддържане на мира и при изпълнение на воинския дълг в мирно време. Заупокойната молитва ще отслужи Негово Преосвещенство Тивериополският епископ Тихон. \r\nНа ритуала в София ще присъстват министърът на отбраната Красимир Каракачанов, началникът на отбраната генерал-лейтенант Андрей Боцев, командирите на Сухопътните войски и Военновъздушните сили генерал-майор Михаил Попов и генерал-майор Цанко Стойков, представители на ръководството на Министерството на отбраната, висши офицери, членове на военнопатриотичните съюзи. \r\nПо-късно днес министърът на отбраната Красимир Каракачанов ще участва във военния ритуал в памет на загиналите герои от Първи и Шести софийски пехотен полк на Първа Софийска желязна дивизия. Той ще се проведе от 14.00 часа пред реставрираната скулптурна фигура на лъва от Мемориала на загиналите войници от Първи и Шести софийски пехотен полк в градината пред Националния дворец на културата в София.\r\nПанихида по повод Архангелова (мъжка) задушница ще бъде отслужена и в градовете Асеновград, Бургас, Варна, Пловдив, Плевен. В ритуалите ще участват представителни части от Въоръжените сили. \r\nПанихидата в Пловдив ще започне в 11.00 часа в Централния гробищен парк пред паметника на опълченците. Заупокойната молитва в Плевен ще започне в 11.00 часа пред паметника на загиналите от Четвърти пехотен полк в Сръбско-българската война 1885 г. Панихидата в Асеновград ще започне в 11.30 часа пред паметника на загиналите във войните 1912-1913 г. в района на военно формирование 24 490.\r\nВъв Варна ритуалът ще започне в 11.00 часа в района на Старите гробища пред паметника на загиналите офицери, подофицери и войници във войните 1912-1918 г. Военнослужещи от Военноморските сили и Висшето военноморско училище „Н. Й. Вапцаров“ ще поднесат венци и цветя в памет на загиналите. В ритуала ще участват Представителният духов оркестър на ВМС и почетен караул от състава на висшето морско училище. \r\nПанихидата в Бургас ще започне в 11.30 часа пред паметника на загиналите от 24-ти Черноморски пехотен полк пред военния клуб в града. Ще бъде отслужена заупокойна молитва и ще бъдат поднесени венци и цветя. В ритуала ще участва почетен караул от представителни части в бургаския регион. \r\nБългарска делегация, водена от заместник-началника на отбраната генерал-лейтенант Пламен Атанасов, ще участва в панихида в памет на загиналите български воини в Първата световна война, която ще бъде отслужена на българското военно гробище в с. Цапари, Македония. На ритуала ще присъстват представители на Министерството на отбраната, ветерани от военно-патриотичните съюзи, военни аташета, акредитирани в Република Македония. Ще бъдат поднесени цветя пред офицерските паметници в църквата „Свети Георги“ в с. Цапари.\r\nРитуалът в памет на загиналите български воини се провежда от 1924 г. Традицията е прекъсната през 1946 г. Възстановена е през 1992 г. от Министерството на отбраната и Съюза на военноинвалидите и военнопострадалите.", "date": "2017.11.04", "title": "Министър Красимир Каракачанов ще присъства на панихида в памет на българските военнослужещи, загинали във войните"}
{"url": "http://www.focus-news.net/news/2017/11/04/2453686/peter-siyarto-vanshen-ministar-na-ungariya-balgariya-i-ungariya-mogat-da-badat-sayuznitsi-v-evropeyskite-debati.html", "text": "Унгарският външен министър Петер Сиярто заяви, че страната му и България могат да бъдат съюзници, когато става въпрос за защитата на християнските ценности. Той също така подчерта, че страната му е привърженик на членството на България в Шенгенската зона, пише  унгарският информационен портал Lokál.\r\n„Двете държави са съюзници в дебата за нелегалната миграция и са съгласни, че тя трябва да бъде спряна на външните граници на ЕС. Те също така са съгласни, че ЕС трябва да вземе решението кой да влиза на негова територия преди той да направи така“, заяви Сиярто. Той добави, че „Унгария оценява усилията на България за защитата на външните граници на ЕС и затова Будапеща подкрепя членството на страната в Шенген“.\r\n„Двете държави могат да разчитат една на друга като съюзници, когато става въпрос за защитата на европейските християнски ценности. И двете страни възприемат сериозно възгледа, че европейската интеграция се основава на християнските основи“, смята министърът.\r\n\"Обсъдих с вашия министър-председател Бойко Борисов положението, произтичащо от новия украински закон за образованието. Унгарското и българското малцинства, обитаващи  Украйна, както и правителствата на страните, считат за неприемливо и неевропейско решението на  украинския парламент, според което правата на унгарското и българското малцинства  понасят вреда по отношение на образованието на майчин език \", добави Сиярто. „Ето защо двете страни използват всички европейски форуми, за да подчертаят правото на българското и унгарското малцинство на образование на майчиния език в Украйна\", добави министърът. Виктор Турмаков", "date": "2017.11.04", "title": "Петер Сиярто, външен министър на Унгария: България и Унгария могат да бъдат съюзници в европейските дебати"}
{"url": "http://www.focus-news.net/news/2017/11/04/2453687/gd-granichna-politsiya-na-gkpp-lesovo-se-e-obrazuvala-kolona-ot-tovarni-avtomobili-s-dalzhina-2-km.html", "text": "На ГКПП \"Лесово\" се е образувала колона от товарни автомобили с дължина 2 км. Това съобщиха от пресцентъра на ГД \"Гранична полиция. Информацията за трафика по граничните пунктове е към 6.00 часа тази сутрин. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2017.11.04", "title": "ГД \"Гранична полиция: На ГКПП \"Лесово\" се е образувала колона от товарни автомобили с дължина 2 км"}
{"url": "http://www.focus-news.net/news/2017/11/04/2453688/sergey-shoygu-voennite-razuznavachi-osiguriha-uspeha-na-operatsiyata-v-siriya.html", "text": "Военните разузнавачи са осигурили успешната работа на Военно-космическите сили(ВКС) на Русия, по време на операцията в Сирия, съобщи военният министър на страната Сергей Шойгу, в специално поздравление за сътрудниците на Главното управление на Генералния щаб на Въоръжените сили на Русия (бившето ГРУ), по случай професионалния им празник, отправено в навечерието на Деня на военния разузнавач.\r\n“Преди всичко искам да ви поздравя с празника. Правя го не за първи път, правя го от душа, зная и разбирам този път, който е изминат от военното разузнаване за всички тези години“, заяви Шойгу.\r\nТой разказа, че в четвъртък шест самолета Ту-22М3 са нанесли поредни удари по обекти на терористите в Сирия. „Преди да дойда тук, прегледах резултатите. Замислих се, дали преди сме имали възможността да определяме целите с такава точност, каквато имаме днес – без военното разузнаване, без това техническо оборудване, с което то разполага днес“, продължи министърът. Той подчерта, че „това е огромно постижение“.\r\n„Това е само една малка част от работата, която върши днес военното разузнаване. Цялата страна ви е благодарна и признателна за това“, отбеляза Шойгу. Според неговите думи, почти 750 сътрудника на военното разузнаване са удостоени с високото звание „Герой на Съветския съюз“ и „Герой на Русия“, а още хиляди са получили други високи награди.\r\n„Днес аз искам още един път да пожелая на ветераните здраве, пазете се, вие сте ни нужни, страната се нуждае от вас и вашия опит. Поздравявам всички ви, желая ви здраве, щастие и успехи. Винаги помнете, че в вкъщи ви чакат вашите роднини, близки и вашите приятели. Опитайте се да бъдете внимателни!“, завърши Шойгу.\r\nПревод и редакция:", "date": "2017.11.04", "title": "Сергей Шойгу: Военните разузнавачи осигуриха успеха на операцията в Сирия"}
{"url": "http://www.focus-news.net/news/2017/11/04/2453689/denyat-4-noemvri-v-balgarskata-istoriya.html", "text": "През 1857 година от Нови Сад във Влашко е експулсиран Георги Раковски – един от идеолозите на българското националноосвободително движение. Дунавските княжества Влашко и Молдова често пъти са мястото, откъдето революционерите създават стратегиите и тактиките за българското Освобождение. Във Влашко Раковски живее в Галац и Яш, а от 1858 г. се установява в Одеса. Там се занимава със събирателска и научна дейност - събира народни песни, пише исторически и етнографски съчинения.\r\nПрез 1912 г. в хода на Балканската война (1912 - 1913 г.) сръбската армия овладява Битоля.\r\n2015 г.\r\nПрезидентът на Република България Росен Плевнелиев присъжда орден „Стара планина“ първа степен на Негово Всесветейшество Вартоломей I, Архиепископ на Константинопол – Новия Рим, и Патриарх Вселенски, „за усилията му за насърчаване на междурелигиозния диалог, както и за неговата ангажираност със съвременните проблеми на човечеството“.\r\n2013 г. \r\nВръчен е орден \"Стара планина\" на Ирина Бокова, генерален директор на ЮНЕСКО - за изключително големите ѝ заслуги към Република България, за приноса ѝ за укрепване на мира и сигурността в световен мащаб и за развитието на политическите и културните контакти на най-високо равнище.\r\n2008 г.\r\nС указ на президента се присъжда орден \"Стара планина\" първа степен на Васил Стефанов за изключително големите му заслуги към Република България в областта на културата.\r\n2006 г.\r\nСлед преизбирането му за втори мандат, президентът Георги Първанов прави първата си визита зад граница в Македония. Там той присъства на откриването на обновеното и реставрирано военно гробище в Ново село. \r\nНа церемонията присъстват още българският посланик в Скопие ген. Михо Михов, лидерът на ВМРО Красимир Каракачанов, директорът на Националния исторически музей проф. Божидар Димитров, председателят на патентното ведомство Костадин Манев, директорът на Агенцията за енергийна ефективност Таско Ерменков, както и много български граждани от различни краища на Македония. \r\nСлед церемонията Първанов се среща с македонския президент Бранко Цървенковски. Двамата поднасят цветя пред паметника на покойния македонски президент Борис Трайковски, намиращ се в центъра на Струмица, близо до Дома на армията. \r\nЕднодневната визита на президента Георги Първанов в Македония приключва с частна среща със съпругата и семейството на покойния македонски президент Борис Трайковски.\r\n2003 г.\r\nС указ на президента Коичиро Мацуура, генерален директор на ЮНЕСКО получава орден \"Стара планина\" първа степен.\r\n2000 г.\r\nНа 4 - 5 ноември се провежда Първи редовен конгрес на БСДП в СДС, на който Йордан Нихризов е преизбран за председател.\r\nНа 4 - 5 ноември се провежда XXXII конгрес на БЗНС – Народен съюз. За главен секретар е преизбрана Анастасия Мозер.\r\n1999 г.\r\nПарламентът гласува със 146 гласа “за” нов мандат на правителството на Иван Костов да преговаря за срокове за затваряне на първите четири реактора на АЕЦ \"Козлодуй\".\r\n1996 г.\r\nДеветнадесет членове на ръководството на БСП (депутати и членове на Висшия съвет) отправят открито писмо с искане за оставка на Жан Виденов от поста министър-председател. Причина за искането е тежката криза, в която изпада страната под управлението на Жан Виденов.\r\nПрезидентът на Атлантическия клуб Соломон Паси е избран за заместник-председател на Атлантическата асоциация със седалище в Рим.\r\n1992 г.\r\nИван Обретенов е назначен за генерален директор на Българското национално радио (БНР) и остава на този пост до 23 юни 1995 г.\r\n1962 г.\r\nПленум на ЦК на БКП решава Антон Югов да бъде освободен от поста председател на Министерския съвет, а Вълко Червенков - изключен от БКП.\r\nАнтон Югов е обвинен, че се е стремял да овладее цялата власт в партията и държавата, \"заговорни\r\nчел\" и \"се самоизтъквал\", занимавал се с \"фракционерство\". Наказани и отстранени от всички длъжности са и свързаните с репресивните органи през 50-те години - Руси Христозов, Георги Цанков, Георги Кумбилиев, Иван Райков, Апостол Колчев. С този пленум Тодор Живков окончателно отстранява конкурентите за лидерския пост в партията и държавата и разчиства пътя към едноличното си управление.\r\n1952 г.\r\nС постановление на Министерски съвет № 109 от 4 ноември 1952 г. е създадена Българска търговско-промишлена палата (БТПП), тогава с името Българска търговска палата.\r\n1945 г.\r\nРъководителят на БРП (к) Георги Димитров се завръща от Москва в България след 22 години емиграция.\r\n1919 г.\r\nПо решение на правителството са арестувани около 200 водачи на либералните партии, виновни за Втората национална катастрофа.\r\n1913 г.\r\nВ България е открит Върховният административен съд с едно отделение, а в началото на 1914 г. е създадено и второ отделение.\r\n1906 г.\r\nВ Ню Йорк е основано Българо-македонско дружество \"Пришелец\".\r\nСъставено е двадесет и седмото правителство на Княжество България, начело с Димитър Петков.\r\n1881 г.\r\nВ Русе е построен първият български кораб “Бот-1” с дължина 16 м, широчина 3 м и водоизместимост 60 тона, с което се поставя началото на българското корабостроене.\r\n1874 г.\r\nИларион Макариополски освещава свищовската църква \"Св. св. Кирил и Методий\".\r\n1857 г.\r\nГеорги Раковски е експулсиран във Влашко.На тази дата са родени: \r\n1977 г.\r\nРодена е Евгения Раданова. Тя е първият български спортист, участвал на зимни и летни олимпийски игри (в дисциплината колоездене на писта в Атина 2004). Служебен министър на младежта и спорта в правителството на Георги Близнашки.\r\n1957 г.\r\nРодена е Диляна Грозданова - българска журналистка.На тази дата умират:\r\n1986 г.\r\nУмира Петър Иванов Димков – български народен лечител.За изготвянето на историческата справка на Агенция “Фокус” са използвани следните източници:", "date": "2017.11.04", "title": "Денят 4 ноември в българската история"}
{"url": "http://www.focus-news.net/news/2017/11/04/2453690/reuters-kitayskiyat-prezident-instruktira-voynitsite-v-parvata-chuzhdestranna-baza-na-stranata-da-nasarchavat-mira.html", "text": "Китайският президент Си Дзинпин заяви по време на видеовръзка с войниците от първата чуждестранна военна база на страната в африканската държава Джибути, че те трябва да „насърчават мира и стабилността“, предаде  Reuters.\r\nКитай официално откри базата през август. Това е първата чуждестранна морска база на Китай, макар и Пекин официално да я определя за логистичен обект. Позицията на Джибути в северозападния край на Индийския океан предизвиква притеснения у Индия, че обектът ще стане поредната „перла в наниза“ от военни съюзи, които я притесняват, включващ Бангладеш, Мианмар и Шри Ланка. \r\nГоворейки пред китайските войници в Джибути Си заяви, че „разбира добре“ дейността на базата, както и живота на служещите в нея части. Той ги „насърчи да установят добър образ на китайската армия, както и регионалния мир и сигурност“.  В отговор войниците заявиха, че няма да разочароват президента.  Виктор Турмаков", "date": "2017.11.04", "title": "Reuters: Китайският президент инструктира войниците в първата чуждестранна база на страната да „насърчават мира“"}
{"url": "http://www.focus-news.net/news/2017/11/04/2453691/negovo-sveteyshestvo-patriarh-neofit-shte-oglavi-panihida-v-troyanskiya-manastir-po-povod-5-godini-ot-konchinata-na-patriarh-maksim.html", "text": "Негово Светейшество патриарх Неофит ще оглави панихида в Троянския манастир по повод 5 години от кончината на патриарх Максим, предаде репортер на Агенция \"Фокус\". На 6 ноември 2017 г. се навършват 5 години от кончината на българския духовник, управлявал повече от четири десетилетия - приснопаметния патриарх Максим. На днешната Архангелова задушница, в съборния храм на Троянската св. обител \"Успение Богородично\", където под покрова на неговата небесна покровителка - чудотворната икона на Пресвета Богородица Троеручица, намери покой  след края на земния му път, от 9.00 часа ще започне заупокойна света Литургия. Около 10.30 часа Негово Светейшество Българският патриарх Неофит ще оглави панихида за упокоение на душата на Българския патриарх Максим, негов духовен наставник. Патриархът ще бъде в съслужение с архиереи на Българската православна църква. \r\nНикола ПЕТКОВ", "date": "2017.11.04", "title": "Негово Светейшество патриарх Неофит ще оглави панихида в Троянския манастир по повод 5 години от кончината на патриарх Максим"}
{"url": "http://www.focus-news.net/news/2017/11/04/2453692/sofiya-vavezhda-se-vremenna-organizatsiya-na-dvizhenieto-za-provezhdaneto-na-ritual-po-povod-arhangelova-zadushnitsa-vav-voenen-mavzoley-kostnitsa-sv-georgi-pobedonosets.html", "text": "Въвежда се временна организация на движението за провеждането на ритуал-панихида Архангелова задушница във Военен мавзолей-костница „Св. Георги Победоносец”, съобщиха от пресцентъра на Столична община. От 08.00 часа днес до приключване на мероприятието се забранява престоят и паркирането на пътни превозни средства по ул. „Каменоделска” в района пред Военни гробища, с изключение на автомобилите на гостите.", "date": "2017.11.04", "title": "София: Въвежда се временна организация на движението за провеждането на ритуал по повод Архангелова задушница във Военен мавзолей-костница „Св. Георги Победоносец”"}
{"url": "http://www.focus-news.net/news/2017/11/04/2453693/euobserver-broyat-na-poiskalite-ubezhishte-v-evropa-prez-septemvri-e-namalyal-s-50-v-sravnenie-sas-sashtiya-period-prez-2016-godina.html", "text": "Повече от 60 хил. души са поискали убежище в ЕС, Норвегия и Швейцария през септември 2017 г., което е двоен спад в сравнение с 125 хил. души, поискали убежище през същия месец миналата година, предава  EUObserver.\r\nСпоред данните на последния доклад на Европейска служба за подкрепа в областта на убежището най-големият дял от кандидатите за убежище са сирийците, следвани от иракчаните и афганистанците. Средно ЕС е одобрил 36% от молбите, в сравнение с 63% през септември миналата година.  Виктор Турмаков", "date": "2017.11.04", "title": "EUObserver: Броят на поискалите убежище в Европа през септември е намалял с 50% в сравнение със същия период през 2016 година"}
{"url": "http://www.focus-news.net/news/2017/11/04/2453694/denyat-4-noemvri-v-svetovnata-istoriya.html", "text": "През 1950 г. е подписана Европейската конвенция за защита на правата и основните свободи на човека. Влиза в сила на 3 септември 1953 г. През 1946 г. влиза в сила Уставът на ЮНЕСКО (United Nations Educational, Scientific and Cuitural Organisation) след ратификацията му от двадесет държави. Уставът на ЮНЕСКО е подписан на 16 ноември 1945 г. от представители на 37 държави – тази дата е определена официално като рождена за организацията. През 1922 г. британският археолог Хауърд Картър открива в Долината на царете край Тива гробницата на египетския фараон Тутанкамон. Тя е единственото неразграбено погребение на египетски фараон, съдържащо ценни паметници на древноегипетската култура.\r\n2015 г.\r\nРумънският министър-председател Виктор Понта подава оставка заради трагедията в нощния клуб в Букурещ, при която загиват над 50 души.\r\nПри авиокатастрофа на Ан-12 в Южен Судан загиват 41 човека.\r\n2014 г.\r\nНа изборите за Конгреса на САЩ убедителна победа и в двете палати удържа Републиканската партия.\r\n2012 г.\r\nНовият патриарх на Коптската православна църква е Теодориус II.\r\n2011 г.\r\nУмира Норман Рамзи, американски физик, Нобелов лауреат\r\n2008 г.\r\nБарак Обама става първият афроамериканец, който печели изборите за президент на САЩ\r\n2004 г.\r\nСАЩ признава Република Македония под конституционното и име.\r\n1996 г.\r\nПрезидентът на Атлантическия клуб Соломон Паси е избран за заместник-председател на Атлантическата асоциация със седалище в Рим.\r\n1995 г.\r\nМинистър-председателят на Израел, Ицхак Рабин, е смъртоносно прострелян на площад в Тел Авив от израелски студент.\r\n1981 г.\r\nСССР изстрелва автоматичния космически апарат Венера 14.\r\n1980 г.\r\nРоналд Рейгън е избран за президент на САЩ.\r\n1979 г.\r\nИрански гвардейци превземат посолството на САЩ в Техеран и държат повече от 440 дни 90 заложници, 63 от които са американци.\r\n1956 г.\r\nСъветски военни сили нахлуват в Унгария, за да потушат избухналото на 23 октомври въстание срещу комунистическия режим; хиляди са убити и ранени, а почти четвърт милион напускат страната.\r\n1952 г.\r\nДуайт Айзенхауър е избран за 34-и президент на САЩ.\r\nПравителството на САЩ създава Национална агенция за сигурност (NSA).\r\n1950 г.\r\nПодписана е Европейската конвенция за защита на правата и основните свободи на човека. Влиза в сила на 3 септември 1953 г.\r\n1946 г.\r\nВлиза в сила Уставът на ЮНЕСКО (United Nations Educational, Scientific and Cuitural Organisation) след ратификацията му от двадесет държави. Уставът на ЮНЕСКО е подписан на 16 ноември 1945 г. от представители на 37 държави – тази дата е определена официално като рождена за организацията.\r\n1924 г.\r\nНели Тайло Рос от Уайоминг е избрана за първата жена губернатор в Съединените щати.\r\n1922 г.\r\nБританският археолог Хауърд Картър (на снимката) открива в Долината на царете край Тива гробницата на египетския фараон Тутанкамон. Тя е единственото неразграбено погребение на египетски фараон, съдържащо ценни паметници на древноегипетската култура.\r\n1921 г.\r\nЯпонският премиер Хара Такаши е убит в Токио.\r\n1918 г.\r\nПървата световна война: Австро-Унгария подписва акт за капитулация.\r\n1912 г.\r\nВ хода на Балканската война (1912-1913 г.) Сръбската армия овладява Битоля.\r\n1856 г.\r\nВ Галац се провежда първата конференция на държавите, извършващи корабоплаване по Дунав.\r\n1848 г.\r\nВъв Франция се приема конституцията на Втората република.\r\n1842 г.\r\nЕйбрахам Линкълн се жени за Мари Тод.На тази дата са родени:\r\n1969 г.\r\nРоден е Матю Макконъхи, американски актьор. \r\n1951 г.\r\nРоден е Траян Басеску, президент на Румъния\r\n1906 г.\r\nРоден е Макс Делбрюк - американски физик от немски произход, генетик, вирусолог, член на Националната академия на науките на САЩ, лауреат е на Нобелова награда за физиология и медицина за 1969 г. (заедно с А. Херши и С. Лурия).На тази дата умират:\r\n1847 г.\r\nУмира Якоб Лудвиг Феликс Менделсон-Бартолди - германски композитор, диригент, пианист и органист. За изготвянето на историческата справка на Агенция “Фокус” са използвани следните източници:", "date": "2017.11.04", "title": "Денят 4 ноември в световната история"}
{"url": "http://www.focus-news.net/news/2017/11/04/2453695/sport-stoycho-mladenov-podpisa-nov-dogovor-s-kazahstanskiya-kaysar.html", "text": "Един от водещите български треньори Стойчо Младенов продължи договора си с казахстанския Кайсар за още една година. Последният кръг от първенството на средноазиатската страна ще се играе в неделя, когато воденият от Станимир Стоилов отбор Астана може да си осигури четвърта поредна титла, ако спечели домакинския си мач срещу Акжайк Уралск.", "date": "2017.11.04", "title": "Спорт: Стойчо Младенов подписа нов договор с казахстанския Кайсар"}
{"url": "http://www.focus-news.net/news/2017/11/04/2453696/sport-barselona-pobedi-olimpiakos-sas-7351-v-mach-ot-redovniya-sezon-na-evroligata-po-basketbol.html", "text": "Баскетбол. Барселона победи Олимпиакос със 73:51 в мач от 5-ия кръг на редовния сезон на Евролигата. В другите мачове ЦСКА Москва победи Жалгирис Каунас с 94:91, а Анадолу Ефес загуби домакинството си на испанския Уникаха със 74:79. Във временното класиране води Реал Мадрид с актив от 4 победи и 1 загуба, какъвто имат вторите ЦСКА Москва, третите Олимпиакос и четвъртите Химки, но с по-лоша точкова разлика.", "date": "2017.11.04", "title": "Спорт: Барселона победи Олимпиакос със 73:51 в мач от редовния сезон на Евролигата по баскетбол"}
{"url": "http://www.focus-news.net/news/2017/11/04/2453697/sofiya-v-katedrala-sv-vmtsa-nedelya-shte-badat-otsluzheni-zaupokoynata-sveta-liturgiya-i-obsht-pomen-po-povod-arhangelova-zadushnitsa.html", "text": "В столичната митрополитска катедрала \"Св. вмца Неделя\" днес общият помен ще бъде отслужен след заупокойната света Литургия, предаде репортер на Агенция \"Фокус\". Тя е с начален час 9.00 часа.\r\nВсяка година в съботата предшестваща големия християнски празник, посветен на водача на небесното войнство св. архангел Михаил (Архангеловден), Православната църква отдава почитта си към нашите покойници чрез една от трите най-големи задушници за годината - Архангелова задушница. По този повод във всички епархии на Българската православна църква се правят помени за отишлите си от този свят наши близки.\r\nНикола ПЕТКОВ", "date": "2017.11.04", "title": "София: В катедрала \"Св. вмца Неделя\" ще бъдат отслужени заупокойната света Литургия и общ помен по повод Архангелова задушница"}
{"url": "http://www.focus-news.net/news/2017/11/04/2453698/sport-los-andzhelis-leykars-pobedi-bruklin-nets-sas-124112-v-mach-ot-nba.html", "text": "Лос Анджелис Лейкърс победи Бруклин Нетс в мач от редовния сезон на Националната баскетболна асоциация. В други срещи завършили днес се получиха следните резултати:\r\nДенвър Нъгетс – Маями Хийт 95:94\r\nОрландо Меджик – Чикаго Булс 83:105\r\nОклахома Сити Тъндър – Бостън Селтикс 94:101\r\nВодач във временното класиране на Източната конференция са Бостън Селтикс, а в Западната начело са Лос Анджелис Клипърс.", "date": "2017.11.04", "title": "Спорт: Лос Анджелис Лейкърс победи Бруклин Нетс със 124:112 в мач от НБА"}
{"url": "http://www.focus-news.net/news/2017/11/04/2453699/politico-italianskata-politsiya-izze-opiati-na-sumata-ot-50-mln-dolara-prednaznacheni-za-teroristite-ot-islyamska-darzhava.html", "text": "Италианската полиция в  петък иззе повече от 24 млн. таблетки от пенкилера Трамадол, които е трябвало да достигнат до терористите от „Ислямска държава“ в Северна Африка и в Близкия изток, предава  Politico.\r\n„Пратката опиати е заловена на калабрийското пристанища Джиоя Тауро с помощна на агенти от Администрация за борба с наркотиците на  САЩ“, съобщи съда в Южна Италия. Италианската полиция смята, че пратката е трябвало да се продаде на  „Ислямска държава“  за две евро хапчето,  с което сумата ѝ възлиза на 50 млн. евро. \r\n„Всичко минава през Джиоя Тауро, затова не е изненадващо да се откриват такива субстанции тук“, заяви прокурор Гаетано Пачи. \r\nТрамадолът е синтетичен опиат, използван от терористите от „Ислямска държава“ за потискане на болката и засилване на устойчивостта. Подобни пратки бяха задържани през май в северното италианско пристанище Геноа и в Гърция миналата година.  Виктор Турмаков", "date": "2017.11.04", "title": "Politico: Италианската полиция иззе опиати на сумата от 50 млн. долара, предназначени за  терористите от „Ислямска държава“"}
{"url": "http://www.focus-news.net/news/2017/11/04/2453700/yambol-lek-avtomobil-e-katastrofiral-na-okolovrasten-pat-sever.html", "text": "Лек автомобил е катастрофирал на околовръстен път „Север“. Това съобщиха за Агенция „Фокус“ от ОДМВР – Ямбол. Сигналът за инцидента е подаден около 20.40 часа вчера. В автомобила са пътували двама души – мъж и жена. Пострадала е жената, която е с леки повърхностни наранявания. Тя е прегледана от медицински екип и освободена за домашно лечение. При пътнотранспортното произшествие няма други пострадали.", "date": "2017.11.04", "title": "Ямбол: Лек автомобил е катастрофирал на околовръстен път „Север\""}
{"url": "http://www.focus-news.net/news/2017/11/04/2453701/sofiya-tsentarat-za-gradska-mobilnost-razkriva-vremenni-linii-vav-vrazka-s-arhangelova-zadushnitsa.html", "text": "Центърът за градска мобилност разкрива временни линии за Архангелова задушница, съобщиха от пресцентъра на ЦМГ. Временните линии са:\r\n- автобусни линии № 83-А с маршрут: от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно;\r\n- автобусни линии № 108-А с маршрут: от ж.к. „Люлин – 5” по стария маршрут на автобусна линия № 108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно;\r\n- автобусни линии № 18-А с маршрут: автостанция „Орландовци” – гробищен парк „Малашевски гробища” по маршрута на автобусна линия № 18;\r\n- автобусни линии № 79-А с маршрут: надлез „Надежда”, ул. „История Славянобългарска”, ул. „Индустриална”, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли”, ул. „Река Велека” и по бул. „Владимир Вазов” по маршрута двупосочно;\r\n- автобусни линии № 86-А с маршрут: АТ Малашевци, ул. „Резбарска”, пл. „Сточна гара”, бул. „Сливница”, обратен завой на ул. „Опълченска” и по маршрута двупосочно;\r\n- автобусни линии № 90-А с маршрут: автостанция Изток, бул. „Ботевградско шосе”, ул. „Александър Екзарх”, ул. „Река Велека”, ул. „Васил Кънчев” до гробищен парк „Малашевски гробища”;\r\n- трамвайна линия с маршрут ж.к. „Борово” – кв. „Орландовци”.\r\nТрамвайни линии № 3 и 18 и тролейбусна линия № 9 ще работят с увеличен брой коли.\r\nС увеличен брой коли ще работят автобусни линии № 64, 86, 260 и 309.\r\n„Център за градска мобилност” ЕАД ще осигури специализирани автомобили за принудително преместване на паркирани в нарушение автомобили за всеки един от гробищните комплекси – „Централен гробищен парк”, „Малашевски гробища” и „Бакърена фабрика”. Колите ще се преместват само по нареждане на отдел „Пътна полиция” при СДВР.", "date": "2017.11.04", "title": "София: Центърът за градска мобилност разкрива временни линии във връзка с Архангелова задушница"}
{"url": "http://www.focus-news.net/news/2017/11/04/2453702/el-pais-ispanskata-ikonomika-mozhe-da-zagubi-27-mlrd-dolara-zaradi-krizata-v-kataluniya.html", "text": "Националната банка на Испания предупреждава, че политическото напрежение в Каталуния може да доведе до средносрочни икономически последствия. Според доклад, анализиращ икономическата стабилност на Испания,  страната може да загуби  между 0,3 и 2,5% от своя БВП, което представлява между 3 и 27 млрд. евро, пише   El Pais.\r\n„При най-лошия сценарий близо 60% от предвиждания ръст за 2018 и 2019 година ще се изпари във въздуха“, пише в доклада на банката, която подчертава, че това е хипотетичен сценарий. Каталуния рискува да бъде ударена най-силно и да влезе в рецесия.\r\n„Потенциалното засилване или удължаване на политическата ситуация може да навреди на икономическия облик и финансова стабилност на Испания. Несигурността може да намали увереността на икономическите агенти и от там да повлияе върху решенията им за инвестиции, което в последствие да упражни негативно влияние върху икономическата активност и безработицата“, пише в доклада. В него се подчертава, че е възможно ефектите от кризата да се разпространят върху потреблението, корпоративните инвестиции, трудовия пазар. \r\n„Макроикономическият ефект от настоящата ситуация на несигурност ще зависи от интензивността и продължителността ѝ“, сочи националната банка на Испания.  Виктор Турмаков", "date": "2017.11.04", "title": "El Pais: Испанската икономика може да загуби 27 млрд. долара заради кризата в Каталуния"}
{"url": "http://www.focus-news.net/news/2017/11/04/2453703/premierat-boyko-borisov-shte-inspektira-obekti-v-burgasko.html", "text": "Министър-председателят Бойко Борисов е на посещение в Бургас. Това съобщиха от пресцентъра на Министерски съвет. В 10.00 часа Борисов ще направи инспекция на стартиралото строителство на обхода на Ахелой (уширението до Разсадника между Поморие и Ахелой). По-късно премиерът ще разгледа и изпълнението на дейностите по проекта за брегоукрепването на кв. „Сарафово“.", "date": "2017.11.04", "title": "Премиерът Бойко Борисов ще инспектира обекти в Бургаско"}
{"url": "http://www.focus-news.net/news/2017/11/04/2453704/blagoevgrad-xv-internatsionalen-turnir-po-kanadska-borba-blagoevgrad-oupan-shte-se-provede-v-grada.html", "text": "XV интернационален турнир по канадска борба ще се проведе в Благоевград. Официалното откриване на „Благоевград Оупън“ 2017 ще бъде от 11.00 часа днес в зала „Скаптопара“, съобщиха от пресцентъра на Община Благоевград. Над 100 състезатели ще мерят сили в турнира, организиран от СККБ „Арм спорт Благоевград“. Те ще бъдат разделени в различни категории за лява и дясна ръка. Записванията ще започнат същия ден от 9.30 часа, следва кантар и разпределени в съответните категории. Те ще бъдат за юноши, жени, мъже и хора с увреждания. Събитието се провежда с подкрепата на Община Благоевград.  \r\n„Благоевград Оупън“ е последното състезание от Календара на Българската федерация по канадска борба и е непосредствено след Световното първенство, което се проведе в Унгария.", "date": "2017.11.04", "title": "Благоевград: XV интернационален турнир по канадска борба „Благоевград Оупън“ ще се проведе в града"}
{"url": "http://www.focus-news.net/news/2017/11/04/2453705/brussels-times-spored-parviya-ministar-na-flamandskiya-region-na-belgiya-zapovedta-za-arest-na-karles-puchdemon-e-poveche-ot-drastichna.html", "text": "Първият министър на Фламандския регион на Белгия Геерт Буржоа заяви, че е „шокиран“ от европейската заповед за арест на каталунския лидер Карлес Пучдемон, издадена от  испанския съд, пише  Brussels Times.\r\n„Затварянето на демократично избран лидер е нещо повече от драстично. Ние трябва да разрешаваме политическите си различия чрез диалог и демократични процедури като изборите“, заяви Буржоа.  Първият министър добави, че е „зашеметен, че подобни неща са възможни в съвременна Европа“. \r\n„Затова и спешно призовавам всичките страни членки на ЕС да действат и да търсят заедно с Каталуния и Испания демократично решение на тази криза“, смята той. Виктор Турмаков", "date": "2017.11.04", "title": "Brussels Times: Според първия министър на Фламандския регион на Белгия заповедта за арест на Карлес Пучдемон е „повече от драстична“"}
{"url": "http://www.focus-news.net/news/2017/11/04/2453706/haskovo-tsvetan-tsvetanov-shte-prisastva-na-politicheska-akademiya-na-mladezhi-gerb-posvetena-na-10-godini-ot-prisaedinyavaneto-na-balgariya-kam-es.html", "text": "Младежи ГЕРБ ще проведат двудневна Регионална академия на тема „Десет години България в Европейския съюз - реални политики за страната и противодействие на спекулата“. Това съобщиха от пресцентъра на ПП ГЕРБ. Форумът ще се проведе днес и утре (5 ноември) в хотел “Божур” в Минерални бани, област Хасково. Събитието се организира с подкрепата на фондация “Конрад Аденауер”. Основни гости и лектори на политическата академия ще бъдат зам.-председателят на ГЕРБ и председател на ПГ на партията Цветан Цветанов, ръководителят на бюрото на фондация „Конрад Аденауер” в България Торстен Гайслер, председателят на МГЕРБ и зам.–министър на външните работи Георг Георгиев, евродепутатите от ГЕРБ/ЕНП Ева Майдел и Андрей Новаков, министърът на регионалното развитие Николай Нанков, зам.-председателят на 44-тото Народно събрание Цвета Караянчева и областният координатор на ГЕРБ – Хасково и народен представител Делян Добрев. В двудневните дискусии ще участват още депутатите от ГЕРБ - Хасково Евгения Ангелова и д-р Георги Станков, областният управител на Хасково Станислав Дечев и областният координатор на МГЕРБ – Хасково Румен Стоянов. \r\nЗам.-председателят на ГЕРБ Цветан Цветанов ще открие форума в 11.00 часа с лекция по темата „Политика на реалните решения. Държавническо мислене вместо компроматна война“. В дневния ред на младите политици са поставени още и темите „България на европейската сцена“ с основен лектор Ева Майдел и „Европа след Брекзит“ с лектор Андрей Новаков. Регионалният министър Николай Нанков ще представи възможностите за подобряване на инфраструктурата чрез финансиране от Европейския съюз, а за парламентарно измерение на европейското председателство ще говори зам.-председателят на Народното събрание Цвета Караянчева. \r\nОбластният лидер на ГЕРБ - Хасково Делян Добрев ще бъде основен лектор по темата „Важност и значение на развитието на капиталовите пазари в България“. На форума ще бъде разисквана и темата за важните въпроси за България в дневния ред на международната политика с Георг Георгиев. Председателят на МГЕРБ ще говори и за демографската и социална политика на страната.", "date": "2017.11.04", "title": "Хасково: Цветан Цветанов ще присъства на политическа академия на Младежи ГЕРБ, посветена на 10 години от присъединяването на България към ЕС"}
{"url": "http://www.focus-news.net/news/2017/11/04/2453707/politico-geert-vilders-otmeni-safarito-si-za-islyam-v-bryukselskiya-kvartal-molenbek.html", "text": "Председателят на холандската крайнодясна „Партия на свободата“ Геерт Вилдерс отмени посещението си в брюкселския квартал „Моленбек“, след като местните власти му забраниха да организира събитие, определяно от него за „сафари за ислям“, предаде  Politico.\r\nКметът на Брюксел Филип Клосе и кметът на „Моленбек“ Франсоа Шепманс издадоха заповед, забраняваща на местните крайнодесни групи и на холандския политик да посещават квартала в белгийската столица,  дом на много от участниците в терористичните нападения в Брюксел и Париж. \r\n„Не искаме Вилдерс да изнася посланието си на расистка омраза на територията на Брюксел“, заяви Клосе. \r\nГоворейки по време на пресконференция с местната националистическа партия „Фламандски интерес“ Вилдерс заяви, че ще обжалва забраната ,  добавяйки, че „не е приемливо част от нашите градове да не са достъпни за депутати“.  Виктор Турмаков", "date": "2017.11.04", "title": "Politico: Геерт Вилдерс отмени „сафарито си за ислям“ в брюкселския квартал „Моленбек“"}
{"url": "http://www.focus-news.net/news/2017/11/04/2453708/gabrovo-do-100-metra-e-namalena-vidimostta-v-rayona-na-prohoda-shipka-zaradi-magla.html", "text": "До 100 метра е намалена видимостта в района на прохода „Шипка“. Това казаха за Радио „Фокус“ – Велико Търново от Областно пътно управление - Габрово. Превалява слаб дъжд. В прохода \"Шипка\" е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание поради пропаднал участък. Поставена е необходимата сигнализация.\r\nВ останалата част от областта също превалява слаб дъжд. Пътните настилки са мокри. На пътя село Кормянско - село Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско - Малък Вършец) – при км 46+800 по общински път до III-403 в село Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nВ участък от път Драгановци - Габрово движението се извършва в едната лента поради ремонти дейности. Въведено е ограничение на скоростта до 30 км/ч. Движението се регулира от сигналисти.\r\nДо 31 август 2018 година включително ще се извършват ремонти в участък от пътя Чехлевци - Велчевци. Движението е в едната лента.\r\nНа път Палаузово - Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 март 2018 година включително.\r\nНадежда КРЪСТЕВА", "date": "2017.11.04", "title": "Габрово: До 100 метра е намалена видимостта в района на прохода „Шипка“ заради мъгла"}
{"url": "http://www.focus-news.net/news/2017/11/04/2453709/stara-zagora-obshtinata-osiguryava-dopalnitelni-avtobusi-v-grada-vav-vrazka-s-otbelyazvaneto-na-arhangelova-zadushnitsa.html", "text": "Общината осигурява допълнителни автобуси в града във връзка с отбелязването на Архангелова задушница. Това съобщиха от пресцентъра на Община Стара Загора. По разпореждане на кмета Живко Тодоров за оптималното транспортно обслужване на гражданите фирма „Тролейбусни и автобусни превози” ЕООД ще осигури допълнителни автобуси до Гробищен парк. \r\nПо Линия №17 – кв. „Три чучура – север” – Гробищен парк автобусите се движат през интервал от 15 минути от 06.10 до 15.00 часа.\r\nПо направление кв. „Железник” – Гробищен парк автобусите се движат през интервал от 30 минути от 06.10 до 14.00 часа.", "date": "2017.11.04", "title": "Стара Загора: Общината осигурява допълнителни автобуси в града във връзка с отбелязването на Архангелова задушница"}
{"url": "http://www.focus-news.net/news/2017/11/04/2453710/euobserver-angela-merkel-zayavi-che-nastoyashtite-koalitsionni-v-germaniya-pregovori-sa-slozhni.html", "text": "Германският канцлер Ангела Меркел заяви, че „сложните“ коалиционни преговори все още предстоят, но „можем да запретнем ръкави и да се опитаме да работим здраво“, предава  EUObserver.\r\nТя направи своето първо заявление относно настоящите преговори между нейния Съюз ХДС/ХСС, „Зелените“  и Свободната демократическа партия за формиране на управляваща коалиция след изборите през септември.  Виктор Турмаков", "date": "2017.11.04", "title": "EUObserver: Ангела Меркел заяви, че настоящите коалиционни в Германия преговори са „сложни“"}
{"url": "http://www.focus-news.net/news/2017/11/04/2453711/kyustendil-izvanredna-avtobusna-liniya-shte-se-dvizhi-v-grada-vav-vrazka-s-arhangelova-zadushnitsa.html", "text": "Извънредна автобусна линия се пуска в Кюстендил заради Архангелова задушница. Това съобщиха за Радио „Фокус” – Кюстендил от общинската автогара. Автобусите ще се движат с начало 10.30 часа до новия траурен парк. Това се прави с цел улесняване придвижването на хората, пристигащи от селата и околността. Автобусите ще се движат по маршрут от спирката на пазара до новия траурен парк и обратно.\r\nВенцеслав ИЛЧЕВ", "date": "2017.11.04", "title": "Кюстендил: Извънредна автобусна линия ще се движи в града във връзка с Архангелова задушница"}
{"url": "http://www.focus-news.net/news/2017/11/04/2453712/plovdiv-zasileno-e-politseyskoto-prisastvie-v-rayona-na-grobishtnite-parkove-v-grada-zaradi-arhangelova-zadushnitsa.html", "text": "Засилено е полицейското присъствие в района на гробищните паркове в Пловдив заради Архангелова задушница, предаде репортер на Радио „Фокус“ – Пловдив. Служители на „Общинска охрана“ се грижат за реда и сигурността в петте гробищни парка на територията на града, а полицейски екипи регулират движението. Струпване на автомобили има пред най-големия траурен парк в Пловдив – „Север“ на ул. „Рогошко шосе“. Още от ранните часове на деня интензивен трафик има и в района на останалите четири гробищни парка – „Прослав“, „Централен“, „Коматево“ и „Драганови гробища“. Няколко автобуса от градския транспорт в Пловдив се движат с делнично разписание днес. Причината е да се осигури нормалното транспортно обслужване на жителите на града за Задушница. Промените важат за автобусни линии №7, 11, 25, 27, които изпълняват празничен маршрут до траурен парк „Север“, както и автобусите с №36, 66, 93 и 116.\r\nПризовават се водачите да шофират с повишено внимание и съобразена скорост в района на траурните паркове, за да не се създават предпоставки за възникване на пътни инциденти.\r\nТони МИХАЙЛОВ", "date": "2017.11.04", "title": "Пловдив: Засилено е полицейското присъствие в района на гробищните паркове в града заради Архангелова задушница"}
{"url": "http://www.focus-news.net/news/2017/11/04/2453713/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде има вятър, температурите са между -3 и 5 градуса. Над 1800 м има нова снежна покривка. Лифтовите съоръжения не работят. Няма получени сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.04", "title": "ПСС: Лоши са условията за туризъм в планините"}
{"url": "http://www.focus-news.net/news/2017/11/04/2453714/sofiya-vavedena-e-vremenna-organizatsiya-na-dvizhenieto-vav-vrazka-sas-arhangelova-zadushnitsa.html", "text": "Въведена е временна организация на движението във връзка със Архангелова задушница. Това съобщиха от пресцентъра на Столична община. Във връзка с осигуряване нормален превоз на гражданите днес се въвеждат промени в организацията на движението. Разкрива се временна трамвайна линия с маршрут: ж.к. „Борово“ - кв. „Орландовци“.\r\nРазкрива се временна автобусна линия № 83А (за гробищен комплекс „Бакърена фабрика“) с маршрут – от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно. \r\nРазкрива се временна автобусна линия № 108А (за гробищен комплекс „Бакърена фабрика“) с маршрут – от ж.к. „Люлин - 5” по стария маршрут на автобусна линия № 108 (в посока ул. „Бели Дунав” – от бул. „Сливница” по ул. „Адам Мицкевич”) до ул. ”Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута, двупосочно. \r\nРазкриват се временни автобусни линии за обслужване на гробищни комплекси „Централни гробища” и „Малашевски гробища” със следните маршрути:\r\n- линия № 18А с маршрут: автостанция „Орландовци“ - гробищен парк „Малашевски гробища“ по маршрута на автобусна линия № 18,\r\n- линия № 79А с маршрут: надлез „Надежда”, ул. „История Славянобългарска“, ул. „Индустриална“, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли“, ул. „Река Велека” и по бул. „Владимир Вазов” по маршрута двупосочно.\r\n- линия № 86А с маршрут: АТ „Малашевци”, ул. „Резбарска“, пл. „Сточна гара“, бул. „Сливница“, обратен завой на ул. „Опълченска“ и обратно (за гробищен комплекс „Малашевци“).\r\n- линия № 90А с маршрут: автостанция „Изток“, бул. „Ботевградско шосе“, ул. „Александър Екзарх“, ул. „Река Велека“, ул. „Васил Кънчев“ до гробищен парк „Малашевски гробища“.\r\n Дежурните служители от отдел „Пътна полиция” при СДВР ще насочват автомобилите на гражданите за паркиране около гробищните комплекси, както следва:\r\n- в района на Централни гробища - по платната на ул. „История Славянобългарска” (старо име ул. „202”) и ул. „Заводска”;\r\n- в района на гробища „Бакърена фабрика” - по платната под подлеза на ул.”Адам Мицкевич”;\r\n- в района на гробища „Малашевци” - по платната на ул. „Резбарска” между ул. „Васил Кънчев” и бул. „Ген. Владимир Вазов“, както и пред централния вход на ул. „Жак Дюкло“.\r\nСтолична дирекция на вътрешните работи ще организира реда и контрола чрез подразделенията си по съответния служебен ред.\r\n„Център за градска мобилност” – ЕАД - дирекция „Паркиране и мобилност” ще осигури 3 броя автомобили за евакуация на МПС за всеки един от гробищните комплекси - „Централен гробищен парк“, „Малашевски гробища“ и „Бакърена фабрика“. Неправилно паркираните автомобили в районите на гробищните комплекси, за времето от 08.00 до 16.00 часа 4 ноември ще се евакуират под непосредственото ръководство на органите на отдел „Пътна полиция“ – СДВР и Общинска полиция.", "date": "2017.11.04", "title": "София: Въведена е временна организация на движението във връзка със Архангелова задушница"}
{"url": "http://www.focus-news.net/news/2017/11/04/2453715/pleven-zheni-gerb-organizirat-kragla-masa-posvetena-na-balgarskoto-predsedatelstvo-na-saveta-na-es.html", "text": "Жени ГЕРБ - Плевен организират кръгла маса на тема „Българското председателство на Съвета на ЕС – предизвикателства и отговорности”, съобщиха от пресцентъра на ПП ГЕРБ. Форумът ще се състои от 13.00 часа днес в зала „Гена Димитрова”. Организатори са Жени ГЕРБ – Плевен, а за гост-лектор е поканен председателят на дамската структура - Ирена Соколова.", "date": "2017.11.04", "title": "Плевен: Жени ГЕРБ организират кръгла маса, посветена на Българското председателство на Съвета на ЕС"}
{"url": "http://www.focus-news.net/news/2017/11/04/2453716/veliko-tarnovo-panihida-i-zaupokoyna-molitva-se-otsluzhvat-v-tsarkovnite-hramove-v-grada-po-povod-arhangelova-zadushnitsa.html", "text": "Панихида и заупокойна молитва се отслужват в църковните храмове във Велико Търново по повод Архангелова задушница, предаде репортер на Радио „Фокус“ – Велико Търново. Рано тази сутрин църковните камбани на православните храмове в града забиха траурно, с което възвестиха началото на службата. Стотици хора днес палят свещ, за да отдадат почит към починалите си близки.\r\nАрхангеловата задушница е най-голямата от задушниците през годината. Тя се отбелязва в събота преди Архангеловден. Наричат я „Архангелска задушница”, „Хрангеловото одуше”, „Рангелова помана”. Архангел Михаил в господар на отвъдния свят. Именно затова на този ден жените посещават гробищата, преливат с вода и вино гробовете на близките си и палят свещи. Раздават за „Бог да прости“ малки кравайчета, наричани „просурки“ или „подавки“. Раздават още варено жито, познато като „коливо“, печена или варена кокошка. С тези обредни действия се вярва, че преклонението пред мъртвите предци ще осигури закрила на живота и здравето на живите. На празника се спазва традицията да се поздравяват именници Ангел, Ангелина, Рада, Радка, Радко, Михаил, Михаела или Серафим. На трапезата по традиция се слага обредната Рангелова пита, жито и фасул. Християнският празник „Събор на св. Архангел Михаил“ се почита през месец ноември.\r\nНадежда КРЪСТЕВА", "date": "2017.11.04", "title": "Велико Търново: Панихида и заупокойна молитва се отслужват в църковните храмове в града по повод Архангелова задушница"}
{"url": "http://www.focus-news.net/news/2017/11/04/2453717/sliven-s-futbolen-turnir-i-izlozhba-v-selo-gavrailovo-zapochvat-praznichnite-proyavi-po-povod-arhangelovden.html", "text": "С футболен турнир и изложба в село Гавраилово започват празничните прояви по повод Архангеловден. Това съобщиха от пресцентъра на Община Сливен. Програмата от събития, посветени на празника на село Гавраилово – Архангеловден, ще се проведат от днес до 8 ноември. Днес от 9.30 часа на спортната площадка в селото ще се проведе футболен турнир. В салона на читалището ще бъде подредена изложба на тема „Гавраилово“ – моето родно село“. Събитията от празничния календар продължават на 7 ноември от 18.30 часа с концерт, посветен на 40 години Детски танцов колектив „Здравец“ при  НЧ „Слънце- 1928“. След концерта, който ще е в салона на читалището, празникът продължава на площада на селото. На 8 ноември – Архангеловден, в 10.30 часа е поднасянето на цветя пред паметника на загиналите във войните жители на село Гавраилово. Програмата за празника предлага забавление и за децата. В салона на читалището малчуганите могат да гледат постановката „Телефон 112“ на Държавен куклен театър-Сливен.   Тържественият водосвет в църквата „Свети Архангел Михаил“ е от 11.30 часа. Същият ден от 13.30 часа Основно училище „Найден Геров“ в селото ще бъде домакин на спортен празник.", "date": "2017.11.04", "title": "Сливен: С футболен турнир и изложба в село Гавраилово започват празничните прояви по повод Архангеловден"}
{"url": "http://www.focus-news.net/news/2017/11/04/2453718/the-local-italiya-silvio-berluskoni-formira-desnotsentristka-koalitsiya-predi-parlamentarnite-izbori-v-italiya.html", "text": "Партия „Италия, напред“, на бившия министър-председател на страната Силвио Берлускони ще се коалира с крайнодясната „Северна лига“ и с консервативните „Братя на  Италия“, за да участва на парламентарните избори, които ще се проведат следващата година, пише  The Local.\r\nПредседателите на трите партии се срещнаха в четвъртък през нощта в Сицилия, за да се споразумеят за десноцентристки съюз, наречен „Пактът аранчино“ на местен деликатес.  Берлускони вечеря с първия секретар на „Северна лига“ Матео Салвини и с председателя на „Братя за Италия“ Джорджия Мелони. \r\n„Ние положихме основите на пътя към изборната победа“, заяви Берлускони пред журналисти след вечерята, продължила до един след полунощ. \r\nСпоред социологическите проучвания нито една партия няма да получи мнозинство след парламентарните избори, които ще се проведат в Италия през пролетта на 2018 г. \r\nСъюзяването с Берлускони е в центъра на стратегията на „Северна лига“, за да може да разпространи влиянието си от северните части на Италия към цялата страна. Възможно е партията да премахне думата „Северна“ от името си и да излезе на изборите просто като „Лигата“. \r\nДетайлите за „Пакта аранчино“ до момента са оскъдни. Мелони заяви, че е все още рано да се говори за кандидати или за това кой ще се кандидатира за министър-председател. „Искаме да изградим сериозна, твърда програма, а това не се прави на вечеря в 11 часа вечерта“, заяви тя.  Виктор Турмаков", "date": "2017.11.04", "title": "The Local (Италия): Силвио Берлускони формира десноцентристка коалиция преди парламентарните избори в Италия"}
{"url": "http://www.focus-news.net/news/2017/11/04/2453719/veliko-tarnovo-bezplatni-avtobusni-linii-patuvat-v-grada-po-povod-arhangelska-zadushnitsa.html", "text": "Две безплатни автобусни линии пътуват във Велико Търново за Архангелска задушница, съобщиха от пресцентъра на Община Велико Търново. Със съдействието на кмета на Община Велико Търново Даниел Панов автобусите ще бъдат осигурени от транспортните фирми „Надежда” и „Алекс ОК”. Разписанието е съобразено с панихидата, която ще бъде отслужена в гробищния парк в Старопрестолния град. Началото на службата е в 11.00 часа.\r\nПървата линия ще е с начална точка площад „Цар Асен I” и часове на тръгване – 10.00 и 10.30 часа. Автобусите ще пътуват по улиците „Иван Вазов”, „Стефан Стамболов”, „Независимост”, „Васил Левски” и ще стигат до Гробищен парк по бул. „България” и ул. „Беляковско шосе”. Те ще спират на всички обособени спирки. \r\nАвтобусите по втората линия ще имат курсове в 10.00 часа и 10.30 часа от главната спирка в квартал „Чолаковци”. Те ще преминават през жилищните зони „Бузлуджа” и „Зона В” и ще стигат до гробищния парк. Маршрутът обхваща последователно ул. „Сан Стефано”, бул. „Никола Габровски”, ул. „Георги Измирлиев”, ул. „Георги Живков”, ул. „Иларион Драгостинов”, ул. „Лазурна”, ул. „Стоян Коледаров”, пътен възел „Качица”, ул. „Краков” и ул. „Беляковско шосе”. Автобусите ще спират на всички спирки.", "date": "2017.11.04", "title": "Велико Търново: Безплатни автобусни линии пътуват в града по повод Архангелска задушница"}
{"url": "http://www.focus-news.net/news/2017/11/04/2453720/burgas-zaupokoyna-molitva-shte-se-sastoi-v-grada-vav-vrazka-s-otbelyazvaneto-na-arhangelova-zadushnitsa.html", "text": "Заупокойна молитва ще се състои в града във връзка с отбелязването на Архангелова задушница. Това съобщиха от пресцентъра на Община Бургас. По традиция днес в Бургас ще бъде извършено общоградско поклонение, което ще започне в 10.00 часа на площада пред Дома на покойника в Гробищния парк с изпълнения на траурна музика от Духов оркестър - Бургас. В 10.30 ще бъде отслужена заупокойна молитва в памет на починалите, а след това по инициатива на Община Бургас ще бъдат поднесени цветя на гробовете на поетесата Петя Дубарова, авторът на Химна на Независимостта Георги Шагунов и благодетеля на Бургас Александър Георгиев - Коджакафалията.\r\nЗа безпрепятственото протичане на поклонението е създадена специална организация от ОДМВР - Бургас, дирекция УКОРС на Община Бургас и охранителната фирма на Гробищния парк. Целта е да се избегнат задръствания по пътните отсечки, да се улесни придвижването на хората и предпазването им от джебчийски посегателства.\r\nТези, които ще посетят Гробищния парк на Архангелова задушница, за да почетат своите близки, може да използват линиите на градския транспорт. \r\n- линия Б1: Терминал Меден Рудник - бул. „Ал. Георгиев Коджакафалията“ - бул. „Захари Стоянов“ - ул. „Спортна“ - Терминал Юг - бул. „Христо Ботев“ - Александровска - бул. „Стефан Стамболов“ - ул. „Никола Петков“ - Велека - Изгрев, Акве Калиде - Терминал Изгрев;\r\n- линия 11: Терминал Славейков - ул. „Проф. Якимов“ - Изгрев, Акве Калиде - Велека - Лазур, ул. „24-ти Пехотен Черноморски полк“ - бул. „Демокрация“ - Ж.П. гара - бул. „Мария Луиза“ - бул. „Стефан Стамболов“ - ул. „Янко Комитов“ - Терминал Славейков;\r\n- линия 12: Терминал Славейков - ул. „Янко Комитов“ - бул. „Стефан Стамболов“ - бул. „Мария Луиза“ - Ж.П. гара - бул. „Демокрация“ - Лазур ул. „24-ти Пехотен Черноморски полк“ - Велека - Изгрев, Акве Калиде - ул. „Проф. Якимов“ - Терминал Славейков;\r\n- линия 15: Автогара Юг - бул. „Демокрация“ - бул. „Стефан Стамболов“ - ул. „Транспортна“ - кв. Сарафово;\r\n- линия Б11: Терминал Меден рудник - ул. „Въстаническа“ - бул. „Захари Стоянов“ - ул. „Индустриална“ - бул. „Иван Вазов“ - бул. „Демокрация“ - бул. „Стефан Стамболов“ - ул. „Никола Петков“ - ул. „Петко Задгорски“ - Терминал Изгрев\r\nПри необходимост „Бургасбус“ има готовност да осигури допълнителни автобуси по посочените линии.", "date": "2017.11.04", "title": "Бургас: Заупокойна молитва ще се състои в града във връзка с отбелязването на Архангелова задушница"}
{"url": "http://www.focus-news.net/news/2017/11/04/2453721/afp-venetsuelskite-vlasti-sa-osvobodili-chlen-na-opozitsiyata.html", "text": "Венецуелските власти са освободили от затвора опозиционера Йон Гойкоеча, след като преди 14 месеца бе арестуван по обвинения, че е притежавал експлозиви, предаде  AFP.\r\n„Днес Йон Гойкоеча се завърна при семейството си. Ние не можем да забравим несправедливостта и страданията, през които той мина“, съобщи депутатът от венецуелския парламент Хуан Андрес Мехиа. \r\nГойкоеча е член на опозиционната партия, водена от Леополдо Лопез, който в момента е под домашен арест. Виктор Турмаков", "date": "2017.11.04", "title": "AFP: Венецуелските власти са освободили член на опозицията"}
{"url": "http://www.focus-news.net/news/2017/11/04/2453722/kyustendil-zasileno-e-politseyskoto-prisastvie-v-rayona-na-stariya-trauren-park-v-grada.html", "text": "Засилено е полицейското присъствие в района на стария траурен парк в Кюстендил, предаде репортер на Радио „Фокус” – Кюстендил. Патрулни автомобили има от двете страни на „Дупнишко шосе”. Екипи на полицията и на „Общинска охрана” са около входа на траурния парк. Регулира се паркирането на моторни превозни средства и самото им придвижване в района. Причината е почитането на Архангелова задушница и струпването на много хора.\r\nВенцеслав ИЛЧЕВ", "date": "2017.11.04", "title": "Кюстендил: Засилено е полицейското присъствие в района на стария траурен парк в града"}
{"url": "http://www.focus-news.net/news/2017/11/04/2453723/burgas-v-grada-shte-se-provede-initsiativata-kontserti-na-vazglavnitsi.html", "text": "За втори път в града ще се проведе инициативата „Концерти на възглавници“. Това съобщиха от пресцентъра на Община Бургас. Програмата ще бъде представена от 17.00 часа днес в Художествена Галерия „Петко Задгорски“.  Събитието е посветено на приближаващия все по-популярен празник Вси Светии и по този повод всички гости са поканени да дойдат облечени като най-любимите си герои и образи от киното, литературата и музиката. Всички маски, костюми и любими аксесоари за Вси Светии са разрешени, а най-смелият костюм сред преобразените вещици, тикви, принцеси и всякакви чудати същества ще бъде отличен със специална награда.\r\nКонцерт на възглавници за Вси Светии е подготвен специално за събитието от любимия на малки и големи Брас квинтет и ще представи увлекателна програма с красиви теми от най-известните мюзикъли, опери и други жанрове в класическата музика. Ще прозвучат произведения като „Ню Йорк, Ню Йорк“ от Джон Кандер, „Слонът“ из „Карнавал на животните“ от Камий Сен-Санс, „Холивуд“ от Михаел Щьор и други. Богатият и вдъхновяващ звук на медните духови инструменти тромпет, тромбон, валдхорна и туба ще накара малките крачета да затанцуват в такт с музиката. По традиция ще бъде връчен и медал за най-послушен родител, а след концерта малките зрители ще могат да се докоснат до всеки един от духовите инструменти и да се запознаят с изпълнителите.\r\nЕдин час преди всеки концерт ще се проведе и Работилница на възглавници, в която децата ще могат да изработят красив сувенир за спомен от концерта. Участието в нея е безплатно.", "date": "2017.11.04", "title": "Бургас: В града ще се проведе инициативата „Концерти на възглавници“"}
{"url": "http://www.focus-news.net/news/2017/11/04/2453724/premierat-boyko-borisov-svika-krizisniya-shtab-v-obshtina-burgas-za-situatsiyata-v-postradalite-ot-poroite-rayoni.html", "text": "Премиерът Бойко Борисов свика работно съвещание на кризисния щаб в община Бургас за ситуацията в районите, пострадали при последните проливни дъждове в страната. Това съобщиха от правителствената информационна служба. Кметовете на Бургас и на Камено Димитър Николов и Жельо Вардунски му докладваха, че е създадена организация за ликвидиране на последиците. Всички отговорни институции следят непрекъснато ситуацията с пострадалите домове и процеса на възстановяване на щетите. \r\nТази седмица двете общини, засегнати най-тежко от пороите на 25 октомври, получиха 1 млн. лв. от правителството за преодоляване на последиците от бедствието. На община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. По този начин ще се подпомогне възстановяването на нормалния ритъм на живот в засегнатите територии. \r\nДо този момент са изградени 4 временни моста в община Камено, докладва още кметът на общината Жельо Вардунски. Вече започна и изплащането на 325 лв. социални помощи на пострадалите домакинства. 318 броя уреди „бяла техника“ трябва да бъдат закупени за пострадалите домакинства в община Бургас и около 400 – за община Камено. В тази акция ще се включи и Българският червен кръст. Вече започна и изплащането на 325 лв. социални помощи на пострадалите домакинства.", "date": "2017.11.04", "title": "Премиерът Бойко Борисов свика кризисния щаб в община Бургас за ситуацията в пострадалите от пороите райони"}
{"url": "http://www.focus-news.net/news/2017/11/04/2453725/anadolu-agency-v-istanbul-e-arestuvan-visokopostaven-chlen-na-teroristichnata-organizatsiya-na-gyulenistite.html", "text": "В Истанбул е арестуван  високопоставен член на „Терористичната организация на гюленистите/Паралелна държавна структура” (ФЕТО/ПДС) , за когото се смята, че е водил офицерите от турската авиация, свързани с организацията, предава  Anadolu Agency.\r\n„Заподозреният В.К. е обвинен в опит да свали турския парламент и да предотврати изпълняването на задълженията му“,  съобщи анонимен правителствен източник. Смята се, че Б.К. е бил лидер на свързани с ФЕТО/ПДС офицери от турската авиация между 2008 и 2016 г.\r\nСмята се, че групировката, водена от базирания в САЩ ислямски проповедник Фетхуллах Гюлен, стои зад опита за преврат в Турция от юли 2016 г.  Виктор Турмаков", "date": "2017.11.04", "title": "Anadolu Agency: В Истанбул е арестуван високопоставен член на „Терористичната организация на гюленистите“"}
{"url": "http://www.focus-news.net/news/2017/11/04/2453726/dragomir-stoynev-bsp-s-vota-na-nedoverie-iskame-da-promenim-vredniya-za-stranata-ni-model.html", "text": "Работа на опозицията е да показва грешките на управляващите. Ако в парламента те имат 121 гласа, то те започват да губят доверие в българското общество“. Това заяви в ефира на БНТ зам.-председателят на ПГ на „БСП за България“ Драгомир Стойнев, съобщиха от пресцентъра на НС на БСП. Той подчерта, че не случайно има протести на полицаи, на синдикатите, на хората на науката. „Фалшива новина е ли този излишък от 2.4 млрд. лв. за месец октомври, който се обясняваше, че се дължи на събираемост на приходите, а се оказа, че се дължи на неизпълнение на разходи и дефакто няма да има по-голямо преразпределение. Като опозиция няма да крием истината от българското общество“, обясни той. Стойнев заяви, че БСП няма да търси съгласие за вота на доверие в никоя партия. „Каним всеки, който се чувства в опозиция, да се присъедини към този вот. Всеки вот на недоверие е процес и трябва да стигне до промяна на един модел, който е вреден за страната - държи на системи българското общество и изхранва един определен политико-икономически елит“, каза още той.\r\nСтойнев обясни, че с алтернативния бюджет БСП иска да промени модела. „Бюджетът на ГЕРБ е лицемерен и няма никаква визия. Неговата единствена цел е да си купят време, защото имат комплекс, че не могат да изкарат един цял мандат“, заяви зам.-председателят на ПГ на левицата. По думите му там се излизват едни пари в прогнили системи, където има едни добре смазани механизми на корупцията. Той обясни, че в държавата ни има огромни неравенства и 40% от българите са в риск да изпаднат в бедност, родителите на 32% от децата не могат да им купят втори чифт обувки, а 27% от децата не могат да ядат пресни плодове и зеленчуци всеки ден. „Това ясно показва, че има огромен проблем. Затова за нас борбата с неравенството има водеща роля. Затова предлагаме един прогресивен данък с който за всички доходи до 3300 лв. хората ще плащат по-малко данък, ще има необлагаем минимум“, заяви той. По думите му в същото време е неприемливо в 21 век, в държава членка на ЕС българските граждани да умират по линейките и болниците да не могат да ги приемат. „Здравето не е стока и болниците не могат да функционират повече като търговски дружества“, заяви той. Според него проблемите в образованието, ширещата се неграмотност и отпадането от образователната система на българските деца не може да бъде решена само с увеличение на учителските заплати, въпреки че това е наистина нужно. „Близо една четвърт от децата в първи клас не знаят български език, а тези деца ще бъдат следващият народ на страната ни“, коментира той.", "date": "2017.11.04", "title": "Драгомир Стойнев, БСП: С вота на недоверие искаме да променим вредния за страната ни модел"}
{"url": "http://www.focus-news.net/news/2017/11/04/2453727/afp-kitay-pusna-na-voda-ogromen-korab-za-stroezh-na-ostrovi.html", "text": "Китай пусна по вода огромен кораб, описван от местната преса като „вълшебен строител на острови“.  Съдът може да изгражда изкуствени острови като тези, които Китай изгражда в оспорваното Южнокитайско море, предаде  AFP.\r\nКорабът „Тиан Кун хао“ може да изкопава по 6000 кубични метра пясък на час, тиня и корали за трансформирането на рифовете в Южнокитайско море в изкуствени острови, които да могат да приютяват военни обекти. Когато изпитанията на кораба бъдат приключени следващия юни, той ще е най-големият подобен съд в Азия. \r\nАгресивната кампания за изграждане на острови в морето е повод за спор между Китай и съседните държави като Виетнам, Филипините, Малайзия, Бруней и Тайван, които също имат претенции към територии на морето.  Виктор Турмаков", "date": "2017.11.04", "title": "AFP: Китай пусна на вода огромен кораб за строеж на острови"}
{"url": "http://www.focus-news.net/news/2017/11/04/2453728/veska-spasova-etnolog-na-arhangelova-zadushnitsa-se-pravi-pomen-v-chest-na-dushite-osnovan-na-vyarata-za-bezsmartieto-na-dushata.html", "text": "На Архангелова задушница се прави помен в чест на душите, основан на вярата за безсмъртието на душата. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. По думите ѝ Архангеловата задушница е една от най-големите задушници през годината. Тази задушница се пада винаги в съботата преди празника на водача на небесното войнство Свети Архангел Михаил. На този ден се прави помен в чест на душите, основан на вярата за безсмъртието на душата. „Хората почитат своите починали близки като отиват в черква или на гроба, където се пали свещ, прави се преливане с вино и вода и се раздава за Бог да прости”, каза Веска Спасова. Според нея значението на този ден е голямо. Този ден е свързан със следващия голям християнски празник – Архангеловден, когато се почита светеца, определящ къде ще отиде душата на починалия, той представя Божието слово, застъпник е пред Бога и е лечител на недъзите.\r\nВенцеслав ИЛЧЕВ", "date": "2017.11.04", "title": "Веска Спасова, етнолог: На Архангелова задушница се прави помен в чест на душите, основан на вярата за безсмъртието на душата"}
{"url": "http://www.focus-news.net/news/2017/11/04/2453729/ministar-nikolina-angelkova-pred-mkd-prognozite-za-predstoyashtiya-zimen-sezon-sa-optimistichni-ochakva-se-mezhdu-5-i-10-rast-v-poseshteniyata-na-chuzhdestranni-turisti-spryamo-minalata-godina.html", "text": "Прогнозите за предстоящия зимен сезон са оптимистични, като се очаква да бъдат постигнати между 5 и 10 на сто ръст в посещенията на чуждестранни туристи спрямо миналата година. Това каза министърът на туризма Николина Ангелкова в интервю за македонското издание МКД. Ангелкова напомни, че зимният сезон 2016/2017 г. бе рекорден за България, като общият брой посещения на чуждестранни туристи беше 1 млн. 476 хил., а ръстът от 19,6% беше най-високият от влизането ни в ЕС през 2007 г. \r\n\"Традиционно най-висок интерес има от съседните държави, сред които е и Македония, но тази година очакваме сравнително голям интерес през зимните месеци и от Великобритания, Германия и др\", обясни министърът. По думите ѝ планираните полети до летищата в Пловдив, Бургас и Варна показват, че на тях се очаква да пристигнат повече от 270 хил. пътници, като според предварителните данни през зимните месеци на летище Пловдив се очакват пътниците да са близо 2 пъти повече спрямо миналия зимен сезон. \"Прогнозите са морските ни аеропортове Варна и Бургас да посрещнат съответно 61 и 51,3 процента повече пътуващи в сравнение със същия период година по-рано. Трябва да отбележа, че на тях пристигат около 10% от всички туристи, които се очаква да дойдат у нас през зимния сезон 2017/2018. Все още обаче очакваме информация от летище София\", каза още Николина Ангелкова и добави, че основната част от гостите туристи от близките страни пристигнат в България с автобуси и автомобили, както и през летище София.", "date": "2017.11.04", "title": "Министър Николина Ангелкова пред МКД: Прогнозите за предстоящия зимен сезон са оптимистични, очаква се между 5% и 10 % ръст в посещенията на чуждестранни туристи спрямо миналата година"}
{"url": "http://www.focus-news.net/news/2017/11/04/2453730/the-guardian-frenskata-otvadmorska-teritoriya-nova-kaledoniya-shte-provede-referendum-za-avtonomiya.html", "text": "Френската отвъдморска територия Нова Каледония ще проведе през 2018 г. референдум за самоуправление, за който се очаква да прокара пътя към пълната независимост на тихоокеанския архипелаг, предаде  The Guardian.\r\nСпоразумението е постигнато след като лидерите на островната нация, разположена на около 1200 км. източно от Австралия проведоха деветчасови преговори с представителите на Париж. По-голямата част от 275-те хиляди жители на Нова Каледония, 45% от които са местните канаки, искат независимост. Това може да стане първата независима френска територия, която да се отдели от метрополията след Джибути през 1977 и Вануату през 1980 г. \r\nФренският министър-председател Едуар Филип заяви, че преговорите „доведоха до политическо споразумение, и може би повече от това“. Той ще посети островите по-късно този месец. \r\nПрез май президентът на Франция Еманюел Макрон заяви, че се надява територията, която се бори с високата безработица, алкохолизма и младежката безработица, да остане част от Франция. Той заяви, че френското присъствие е „необходимо, за да се гарантира мира и развитието на Нова Каледония“.\r\nПрез 1998 г. между местните власти и централното правителство в Париж се сключва договора от Нумеа, според който след 20 години ще се проведе референдум за самоуправлението на острова. Въпреки това е възможно да има сблъсъци между местните канаки и националистическите европейски преселници, голяма част от които гласуваха за крайнодесния кандидат Марин льо Пен на  президентските избори по-рано тази година.  Територията в момента изпраща двама депутати в долната камара на парламента и двама сенатори в горната.  Виктор Турмаков", "date": "2017.11.04", "title": "The Guardian: Френската отвъдморска територия Нова Каледония ще проведе референдум за автономия"}
{"url": "http://www.focus-news.net/news/2017/11/04/2453731/adelina-stefanova-na-arhangelova-zadushnitsa-otdavame-pochit-kam-pametta-na-pochinalite-i-pokazvame-priznatelnostta-si-kam-ofitserite-i-voynitsite-zaginali-za-balgariya.html", "text": "На Архангелова Задушница отдаваме почит към паметта на починалите и показваме признателността си към офицерите и войниците, загинали за България. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. Тя обясни, че Архангелова Задушница се отбелязва винаги в съботата преди празника на Свети Архангел Михаил. По думите ѝ това е една от трите Големи Задушници, които православието отбелязва всяка година. „Много са празниците през този месец ноември - Архенгеловден, Свети Мина, но един от многото празници е Архангелова Задушница. Не бъркам като го наричам празник, защото той е празник за мъртвите и ние трябва да почитаме нашите починали-приятели, братя, сестри, близки с тази Задушница, защото тя е една от най-тежките през годината“, каза Стефанова. Тя обясни, че думата задушница се заменя все по-често с помен, тъй като това е църковен обичай за общ помен, който се прави на гробищата. Аделина Стефанова добави, че големите Задушници в годината са няколко – преди Велики пости, през Петдесетница, на Успение Богородично и преди Архангеловден. Тя обясни, че Задушница се прави на гробищата и по време на други празници, сред които Коледа, Великден, Гергьовден и т.н., но българите на тези дни не правят помен за починалите, а просто посещават гробовете им като носят някакъв символ, свързан пряко със съответния празник.\r\nЛивия НИНОВА", "date": "2017.11.04", "title": "Аделина Стефанова: На Архангелова Задушница отдаваме почит към паметта на починалите и показваме признателността си към офицерите и войниците, загинали за България"}
{"url": "http://www.focus-news.net/news/2017/11/04/2453732/shumen-32-godishen-mazh-e-zaginal-a-18-godishen-mladezh-e-s-opasnost-za-zhivota-sled-katastrofa-na-patya-shumen-veliki-preslav.html", "text": "32-годишен мъж е загинал, а 18-годишен младеж е с опасност за живота след катастрофа на пътя Шумен - Велики Преслав. Това съобщиха от ОДМВР - Шумен. Инцидентът е станал малко след 23.00 часа снощи. Катастрофата е станала на пътя Шумен - Велики Преслав на „Белия баир“ малко след кв. \"Дивдядово\". На място веднага са пратени екипи на полиция, пожарна и спешна помощ. Водачът на лек автомобил Фолксваген „Пасат“ с шуменска регистрация се движил в посока към Велики Преслав. Навлязъл е в лентата за насрещно движение и се ударил челно в идващия насрещно лек автомобил Опел „Корса“ с варненска регистрация. След удара водачът на опела, който е с инициали К. И. ( на 32 г.) от село Кочово, е загинал на място. В МБАЛ - Шумен е откаран водачът на фолксвагена. 18-годишният младеж с инициали Т. Б. от село Хан Крум е настанен за лечение с мозъчен кръвоизлив и опасност за живота. Работата по изясняване на причините за инцидента продължава. Образувано е досъдебно производство.", "date": "2017.11.04", "title": "Шумен: 32-годишен мъж е загинал, а 18-годишен младеж е с опасност за живота след катастрофа на пътя Шумен - Велики Преслав"}
{"url": "http://www.focus-news.net/news/2017/11/04/2453733/ria-novosti-poveche-ot-10-dushi-sa-zaginali-zaradi-prolivnite-dazhdove-v-yuzhna-indiya.html", "text": "Най-малко 12 души са загинали в южни индийски град Ченай заради проливните дъждове, продължаващи вече повече от седмица в региона, предава РИА Новости, позовавайки се на местни медии.\r\nПовече от 10 хил. души са принудени да се укрият от дъждовете в специално организираните от властите лагери в щата Тамилнад. Освен това от 31 октомври в редица градове в щата са закрити училищата. Обилните дъждове са довели до наводнения в Ченай, нарушавайки движението на транспортните средства.  Виктор Турмаков", "date": "2017.11.04", "title": "РИА Новости: Повече от 10 души са загинали заради проливните дъждове в Южна Индия"}
{"url": "http://www.focus-news.net/news/2017/11/04/2453734/blagoevgrad-s-postanovkata-novite-drehi-na-tsarya-v-simitli-zapochna-programata-po-povod-evropeyskata-nosht-na-teatrite.html", "text": "С постановката „Новите дрехи на царя“ започна програмата на Община Симитли по повод Европейската нощ на театрите. Това каза за Радио „Фокус“ – Пирин Бранимир Митов, директор на Драматичен театър „Проф. Енчо Халачев“. Представлението се играе в Народно читалище „Св. Климент Охридски“. „За трета поред година нашият театър гостува в Симитли, за Европейската нощ на театрите, защото срещаме изключително голяма подкрепа от страна на общинското ръководство и най-вече на кмета Апостол Апостолов“, каза още Митов. Програмата за деня ще продължи в 16.00 часа, когато малките театрали от Симитли, които спечелиха награди на тазгодишния театрален преглед „Талантино“ ще представят „Аладин и вълшебната лампа“. От 17.00 часа пък ще бъде играна постановката Вариации по Чехов“. В 19.00 часа уникалното представление ,,Ромео и Жулиета“ на театрална школа „Ер малък“ ще покаже интересния прочит на режисьора Бранимир Митов на Шекспировата трагедия. В 21.00 часа ще бъде времето, когато  смехът ще е на първо място, #Никиговори за Музика – Stand UP Comedy Show. Всички представления за деня са със свободен вход.\r\nЛивия НИНОВА", "date": "2017.11.04", "title": "Благоевград: С постановката „Новите дрехи на царя“ в Симитли започна програмата по повод Европейската нощ на театрите"}
{"url": "http://www.focus-news.net/news/2017/11/04/2453735/euobserver-bivsh-savetnik-na-fransoa-oland-e-opredelen-za-postoyanen-predstavitel-na-frantsiya-kam-evropeyskiya-sayuz.html", "text": "Франция назначи Филип Леглис-Коста за свой нов постоянен представител в ЕС, предава  EUObserver.\r\nЛеглис-Коста е съветник по европейските въпроси на бившия президент на Франция Франсоа Оланд от 2012 до 2017 г. Прессекретарят на правителството Кристоф Кастане заяви, че експертът „най-добре познава европейските дела“. Ключова задача за него ще бъде да въплъти на практика визията на настоящия президент Еманюел Макрон за бъдещето на ЕС.  Виктор Турмаков", "date": "2017.11.04", "title": "EUObserver: Бивш съветник на Франсоа Оланд е определен за постоянен представител на Франция към Европейския съюз,"}
{"url": "http://www.focus-news.net/news/2017/11/04/2453736/ministar-nikolina-angelkova-za-mkd-makedoniya-i-balgariya-shte-populyarizirat-savmestni-turisticheski-obikolki-za-otdalecheni-pazari.html", "text": "Македония и България ще популяризират съвместни туристически обиколки за отдалечени пазари. Това става ясно от интервю на министъра на туризма Николина Ангелкова в интервю за македонското издание МКД. „България и Македония имат вече поставени основи в съвместни подкрепящи дейности за развитието на туристическия сектор“, отбеляза министърът и даде за пример проведената през февруари 2016 г. среща с тогавашния министър на икономиката на Македония, отговарящ и за туризма, Бекир Незири в гр. Скопие, на която о присъстваха и кметовете на 4 български общини – Банско, Благоевград, Смолян и Чепеларе. „Тогава бяха дискутирани възможностите за създаването на съвместни туристически продукти между двете страни, които да бъдат предлагани на далечни пазари“, отбеляза Ангелкова. \r\n„Набелязали сме и конкретни мерки. Например има идея през следващата година да организираме съвместни опознавателни турове за представителите на пресата, което да подпомогне промотиране на двете държави.  Предвижда се туровете да са на теми градски, зимен туризъм, екотуризъм, морски туризъм, културен туризъм“, коментира министърът.\r\nПо думите ѝ близостта на страните не просто предполага, но и улеснява разработването на съвместни проекти. „Подобни инициативи биха били особено важни за привличането на туристи от далечни и екзотични пазари, например Китай, Индия и Южна Корея.  В тази насока следва да се работи за интензифициране на контактите между представителите на туристическия бизнес“, добави българският министър на туризма.\r\nСпоред нея една добра възможност в сътрудничеството би могло да бъде организирането на кръгли маси с участието на ресорните министерства на България и Македония, туристическия бизнес, представителите на местната власт. Сътрудничество може да има и в Световната организация по туризъм (СОТ). Македония е неин член от 1995 г., а България от 1976 г.", "date": "2017.11.04", "title": "Министър Николина Ангелкова за МКД: Македония и България ще популяризират съвместни туристически обиколки за отдалечени пазари"}
{"url": "http://www.focus-news.net/news/2017/11/04/2453737/kiril-bogdanski-nad-100-sastezateli-ot-tri-strani-shte-se-vklyuchat-v-xv-turnir-po-kanadska-borba-blagoevgrad-oupan.html", "text": "Над 100 състезатели от три страни се очаква да се включат в XV турнир по канадска борба „Благоевград Оупън“. Това каза за Радио „Фокус“ – Пирин Кирил Богдански, председател на клуб „Армспорт“ – Благоевград. По думите му освен състезатели от България в надпреварата се очаква да се включат и такива от Гърция и Румъния. Богдански заяви, че с този турнир всяка година се закрива календара на Българската федерация по канадска борба. „В турнира състезателите ще се надпреварват в няколко категории – юноши, жени, мъже и хора с увреждания. След това ще има абсолютна категория, където победителите от всички категории ще излъчат шампиона на турнира“, каза още Богдански. \r\nЛивия НИНОВА", "date": "2017.11.04", "title": "Кирил Богдански: Над 100 състезатели от три страни ще се включат в XV турнир по канадска борба „Благоевград Оупън“"}
{"url": "http://www.focus-news.net/news/2017/11/04/2453738/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Партия „Италия, напред“, на бившия министър-председател на страната Силвио Берлускони ще се коалира с крайнодясната „Северна лига“ и с консервативните „Братя на  Италия“, за да участва на парламентарните избори, които ще се проведат следващата година, пише  The Local.\r\nПредседателите на трите партии се срещнаха в четвъртък през нощта в Сицилия, за да се споразумеят за десноцентристки съюз, наречен „Пактът аранчино“ на местен деликатес.  Берлускони вечеря с първия секретар на „Северна лига“ Матео Салвини и с председателя на „Братя за Италия“ Джорджия Мелони. \r\n„Ние положихме основите на пътя към изборната победа“, заяви Берлускони пред журналисти след вечерята, продължила до един след полунощ. \r\nСпоред социологическите проучвания нито една партия няма да получи мнозинство след парламентарните избори, които ще се проведат в Италия през пролетта на 2018 г. \r\nСъюзяването с Берлускони е в центъра на стратегията на „Северна лига“, за да може да разпространи влиянието си от северните части на Италия към цялата страна. Възможно е партията да премахне думата „Северна“ от името си и да излезе на изборите просто като „Лигата“. \r\nДетайлите за „Пакта аранчино“ до момента са оскъдни. Мелони заяви, че е все още рано да се говори за кандидати или за това кой ще се кандидатира за министър-председател. „Искаме да изградим сериозна, твърда програма, а това не се прави на вечеря в 11 часа вечерта“, заяви тя. \r\n***\r\nФренската отвъдморска територия Нова Каледония ще проведе през 2018 г. референдум за самоуправление, за който се очаква да прокара пътя към пълната независимост на тихоокеанския архипелаг, предаде  The Guardian.\r\nСпоразумението е постигнато след като лидерите на островната нация, разположена на около 1200 км. източно от Австралия проведоха деветчасови преговори с представителите на Париж. По-голямата част от 275-те хиляди жители на Нова Каледония, 45% от които са местните канаки, искат независимост. Това може да стане първата независима френска територия, която да се отдели от метрополията след Джибути през 1977 и Вануату през 1980 г. \r\nФренският министър-председател Едуар Филип заяви, че преговорите „доведоха до политическо споразумение, и може би повече от това“. Той ще посети островите по-късно този месец. \r\nПрез май президентът на Франция Еманюел Макрон заяви, че се надява територията, която се бори с високата безработица, алкохолизма и младежката безработица, да остане част от Франция. Той заяви, че френското присъствие е „необходимо, за да се гарантира мира и развитието на Нова Каледония“.\r\nПрез 1998 г. между местните власти и централното правителство в Париж се сключва договора от Нумеа, според който след 20 години ще се проведе референдум за самоуправлението на острова. Въпреки това е възможно да има сблъсъци между местните канаки и националистическите европейски преселници, голяма част от които гласуваха за крайнодесния кандидат Марин льо Пен на  президентските избори по-рано тази година.  Територията в момента изпраща двама депутати в долната камара на парламента и двама сенатори в горната. \r\n***\r\n Първият министър на Фламандския регион на Белгия Геерт Буржоа заяви, че е „шокиран“ от европейската заповед за арест на каталунския лидер Карлес Пучдемон, издадена от  испанския съд, пише  Brussels Times.\r\n„Затварянето на демократично избран лидер е нещо повече от драстично. Ние трябва да разрешаваме политическите си различия чрез диалог и демократични процедури като изборите“, заяви Буржоа.  Първият министър добави, че е „зашеметен, че подобни неща са възможни в съвременна Европа“. \r\n„Затова и спешно призовавам всичките страни членки на ЕС да действат и да търсят заедно с Каталуния и Испания демократично решение на тази криза“, смята той.\r\n***\r\nНационалната банка на Испания предупреждава, че политическото напрежение в Каталуния може да доведе до средносрочни икономически последствия. Според доклад, анализиращ икономическата стабилност на Испания,  страната може да загуби  между 0,3 и 2,5% от своя БВП, което представлява между 3 и 27 млрд. евро, пише   El Pais.\r\n„При най-лошия сценарий близо 60% от предвиждания ръст за 2018 и 2019 година ще се изпари във въздуха“, пише в доклада на банката, която подчертава, че това е хипотетичен сценарий. Каталуния рискува да бъде ударена най-силно и да влезе в рецесия.\r\n„Потенциалното засилване или удължаване на политическата ситуация може да навреди на икономическия облик и финансова стабилност на Испания. Несигурността може да намали увереността на икономическите агенти и от там да повлияе върху решенията им за инвестиции, което в последствие да упражни негативно влияние върху икономическата активност и безработицата“, пише в доклада. В него се подчертава, че е възможно ефектите от кризата да се разпространят върху потреблението, корпоративните инвестиции, трудовия пазар. \r\n„Макроикономическият ефект от настоящата ситуация на несигурност ще зависи от интензивността и продължителността ѝ“, сочи националната банка на Испания. \r\n***", "date": "2017.11.04", "title": "Преглед на някои от основните теми в  европейския печат ( Агенция „Фокус“ )"}
{"url": "http://www.focus-news.net/news/2017/11/04/2453739/agentsiya-fokus-izlachva-na-zhivo-panihidata-za-arhangelova-zadushnitsa-pred-voenniya-mavzoley-kostnitsa-na-tsentralnite-sofiyski-grobishta.html", "text": "Агенция „Фокус“ излъчва на живо панихидата за Архангелова задушница пред Военния мавзолей - костница на Централните софийски гробища, на която присъстват държавният глава Румен Радев и министъра на отбраната Красимир Каракачанов.\r\nВидеото може да гледате на живо в страницата на ИА „Фокус“ във „Фейсбук“", "date": "2017.11.04", "title": "Агенция „Фокус“ излъчва на живо панихидата за Архангелова задушница пред Военния мавзолей - костница на Централните софийски гробища"}
{"url": "http://www.focus-news.net/news/2017/11/04/2453740/anadolu-agency-turski-iztrebiteli-poraziha-pozitsii-na-pkk-v-severen-irak.html", "text": "Турски изтребители нанесоха удар по лагери, позиции и укрития на ПКК в Северен Ирак, предаде  Anadolu Agency.\r\n„Удари са нанесени по 36 цели в областите Зап, Авасин-Басиян, Кандил, Синат-Хантанин, Гара, Хакурк и Метина в Северен Ирак“, съобщава в официално свое заявление турският генерален щаб. \r\nПКК, смятана за терористична организация в Турция, ЕС и САЩ е убила повече от 1200 души от силите за сигурност на Турция и цивилни откакто поднови преди години нападенията си.  Виктор Турмаков", "date": "2017.11.04", "title": "Anadolu Agency: Турски изтребители  поразиха позиции на ПКК в Северен Ирак"}
{"url": "http://www.focus-news.net/news/2017/11/04/2453741/veliko-tarnovo-kuklen-teatar-vesel-se-vklyuchi-v-initsiativata-nosht-na-teatrite.html", "text": "„Нощ на театрите” е част от платформата „Европейска нощ на театъра” и вече 4 години провежда мащабен културен форум с арт събития. Днес Куклен театър “Весел“ представя в читалище „Искра” спектакъла „Хpaбpият oлoвeн вoйник”. Това съобщиха от театъра. Култовото представление е спектакъл oткpoвeниe зa вeчнитe иcтини нa чoвeшкия живoт – зa любoвтa и вepнocттa, зa cилaтa дa oтcтoявaш ceбe cи, зa дoбpoтo, кoeтo въпpeки вcичкo cъщecтвyвa. Началото на постановката бе дадено в 11.00 часа. Рeжиcьop нa cпeктaкълa e Toдop Вълoв, cцeнoгpaфията и кyклитe ca дело нa Стeфкa Кювлиeвa, a мyзикaтa – нa Елeнa Мeтoдиeвa. В poлите ce пpeвъплъщaвaт aктьopитe Вeceлин Вacилeв и Елкa Бaлaнoвa. „Хpaбpият oлoвeн вoйник” e пpeдcтaвян нa фecтивaли в Рycия, Авcтpия, Чeхия, Иcпaния, Слoвeния, Рyмъния, Съpбия, Китaй, Мароко, Тайланд, Молдова, Армения и Бългapия. Спектакълът има нoминации зa нaй-дoбъp peжиcьop, нaй-дoбъp aктьop, нaй-дoбpa aктpиca. В Пpaгa пpeз 2007 година „Хpaбpият oлoвeн вoйник” пeчeли нaгpaдaтa зa нaй-дoбъp opигинaлeн cпeктaкъл, пpeз 2009 година в Бyкypeщ – пpиз зa aтpaктивeн двyeзичeн cпeктaкъл, както и нaгpaди oт фecтивaлитe в Гaлaц и в Шaнхaй пpeз 2010 г., в Омск – Специалната награда на спонсора на фестивала, в Сибиу – приз за режисура, както и награда за актьорски дует в Москва. През 2014 година „Весел“ е удостоен с награда за най-оригинален модерен спектакъл в Кишинев, а в Банкок – с награда за най-добър куклен спектакъл. \r\nОт 17.00 часа в читалище „Искра” ще бъде представен спектакъла  „Не се предавай!“ – едно от любимите заглавия в репертоара на Театър “Весел“. Драматизацията и постановката са на Маргарита Маринова, а режисурата и музикалното оформление – на Веселин Василев. Автор на куклите и маските в спектакъла е Стефка Кювлиева, а на звуковото пространство – на Петър Атанасчев. „Не се предавай!“ е интерактивен спектакъл, в който децата участват с удоволствие и се забавляват. Представян е нa cвeтoвни тeaтpaлни фopyми в Итaлия, Рyмъния, Малайзия, Казахстан и Полша. С нeгo тeaтъpът пeчeли нaгpaдa зa нaй-дoбъp дeтcки cпeктaкъл в Кучинг, нoминaция зa мъжкa poля в Лодз, награда на детската публика в Астана.\r\n„Европейска Нощ на театрите” е проект, иницииран от Детски театър Добрава и Театър Шибеник в Хърватска. Поетапно към инициативата се включват Босна и Херцеговина, Черна гора, Словакия, Австрия, Словения, Германия, Испания, а по-късно и България, Белгия и Чехия. Така се обединяват всички, имащи отношение към театъра и сцената за създаване и показване на качествено театрално изкуство. В днешно време театърът има силна необходимост от повече общуване с публиката, общуване отвъд клишето и установеното статукво между зрители и сцена. Благодарение на своята съзидателна енергия, „Нощ на театрите” се превръща в кауза, защото обединява институционалната и независима сцена, като ги включва равноправно в значима европейска платформа.\r\nС реализирането на „Нощ на театрите” България е една от 11-те държави в Европа, които празнуват театъра по този атрактивен начин. Дългогодишната европейска традиция дава възможност на театъра да се „отвори“ към публиката и да привлече младите хора в театралните зали. Организатори на инициативата в България са фондациите „Арт Проджектс“ и „Асоциация Информбюро“.", "date": "2017.11.04", "title": "Велико Търново: Куклен театър „Весел“ се включи в инициативата „Нощ на театрите”"}
{"url": "http://www.focus-news.net/news/2017/11/04/2453742/ministar-nikolina-angelkova-za-mkd-makedoniya-e-na-shesto-myasto-v-klasatsiyata-na-vodeshtite-za-balgariya-pazari-generirashti-turistopotok.html", "text": "От януари до август чуждестранните туристически пътувания от Македония са повече от 371 хил., като се отчита нарастване от 6,2% в сравнение със същия период на миналата година. Това поставя страната на шесто място в класацията на водещите за България пазари, генериращи туристопоток. Това каза министърът на туризма Николина Ангелкова в интервю за македонското издание МКД.„В активните летни месеци от юни до август посещенията на македонци у нас са близо 144 хил., което е около 13 на сто повече в сравнение на същите месеци година по-рано“, добави министър Ангелкова.  По думите ѝосновно предпочитанията на туристите от Македония са насочени към българските черноморски курорти. „Потвърждение за това са и данните на Министерството на туризма за топлите месеци на годината. Според статистиката за периода от май до август македонците, дошли у нас, са близо 180 хил., което е увеличение от 10% в сравнение със същия период на миналата година“,  коментира министърът. Тя добави, че посетителите от Македония често избират и зимните ни курорти като Банско, Боровец и Пампорово. Те са и сред водещите страни, от които традиционно има интерес към пътувания в страната през зимните месеци. „Мога да отбележа, че има и перспективни туристически сектори, в които може да се задълбочи сътрудничеството. Такива например са градският, еко- и културният туризъм, като не бива да изключваме и по-добре познатите зимен и морски туризъм“, каза още Николина Ангелкова. \r\nМинистърът отбеляза, че повече от 6,5 млн. са общо посещенията от чуждестранни туристи в България за първите 8 месеца на годината. „Увеличението, което се отчита при тях, е 7,9 процента спрямо същия период на 2016 г., показват данните на НСИ. Това потвърждава и прогнозите на Министерството на туризма, че тази година ще имаме ръст между 7 и 10 на сто спрямо година по-рано. Само за активния летен сезон  общо пътуванията на чуждестранни граждани в страната са  повече от 4,3 млн., което е нарастване от 5,6 на сто в сравнение с периода юни-август 2016 г“, отбеляза тя.\r\nНиколина Ангелкова посочи, че за периода януари-август приходите от международен туризъм са 5,2 млрд. лв., което е ръст от близо 10% спрямо същия период на миналата година. Само за летните месеци от юни до август постъпленията са над 3,7 млрд. лв., като и тук се отбелязва нарастване от 8 на сто в сравнение със същите месеци година по-рано. \r\n„Искам да отбележа, че и доста българи пътуват в Македония. Според данните за първите 8 месеца от януари до август българите, пътували у вас, са повече от 286 хил., като се отчита нарастване от 11 процента“, каза още министър Ангелкова..", "date": "2017.11.04", "title": "Министър Николина Ангелкова за МКД: Македония е на шесто място в класацията на водещите за България пазари, генериращи туристопоток"}
{"url": "http://www.focus-news.net/news/2017/11/04/2453743/blagoevgrad-s-predstavlenieto-krasavitsata-i-zvyara-zapochna-programata-na-dramatichen-teatar-nikola-vaptsarov-po-povod-evropeyskata-nosht-na-teatrite.html", "text": "С представлението „Красавицата и звяра“ започна програмата на Драматичен театър „Никола Вапцаров“ по повод Европейската нощ на театрите. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. Детската програма за деня под надслов „Малка нощ“ започна с представлението „Красавицата и звяра“ Димитър Жеков, което се играе на Голямата сцена на театъра. Началото бе дадено в 11.00 часа. „Любимата на зрителите приказка и героите ѝ оживяват на сцената, през погледа на постановчика Жанет Керанова, която има зад гърба си няколко успешни детски спектакъла – „Снежинката със синьото носле”, „Защо падат звездите!?” и „Червената шапчица и Вълкът”. Музиката за представлението е специално написана от директора на Камерна опера – Благоевград, Петър Радевски, а хореографията е поверена на Пламена Моралиева, преподавател в ЮЗУ „Неофит Рилски” - Благоевград“, каза още Спасова. История за две сърца, изпълнени с истинска любов ще разкажат Божана Косева, Пепа Манева, Александър Митев и Илия Павлевчев. Програмата ще продължи от 12.00 до 13.30 часа с инициативата „Отворени врати“ – разходка зад кулисите на театъра. „Ще предложим на нашите зрители разходка из репетиционните зали, гримьорните, перукерните, архива, ателиетата, фоайетата, както и всички скрити за външен поглед места, където се ражда магията, наречена театър“, посочи Спасова.\r\nЛивия НИНОВА", "date": "2017.11.04", "title": "Благоевград: С представлението „Красавицата и звяра“ започна програмата на Драматичен театър „Никола Вапцаров“ по повод Европейската нощ на театрите"}
{"url": "http://www.focus-news.net/news/2017/11/04/2453744/euractiv-avstriya-zasilva-kontrola-nad-bezhantsite-i-nelegalnite-migranti.html", "text": "От 1 ноември в сила в Австрия влезе нов и по-строг закон за чужденците, който трябва да намали броя на хората, които живеят нелегално в страната. Преди парламентарните избори старото правителство и парламент приеха изменения в австрийското законодателство, което влезе в сила, предава  EurActiv.\r\nИзмененият закон предвижда по-строги мерки към хората, чийто молби за предоставяне на убежище са били отхвърлени и които след това са изчезнали. Ако те не напуснат страната или се опитат да влязат обратно на нейна територия, спрямо тях ще бъдат наложени глоби в размер от 5000 до 15 хил. евро. Тези, които предоставят грешни данни, за да получат разрешение за пребиваване, ще бъдат глобявани с 5000 евро.\r\nВътрешният министър Волфганг Соботка заяви, че „в много случаи имаме ситуация, при която нелегалните мигранти игнорират инструкциите на властите, въпреки че нямат разрешение за пребиваване и не напускат Австрия“. „Незаконният престой не е малко провинение“, заяви той и добави, че това може да се прекрати единствено при „нулева толерантност“.  Виктор Турмаков", "date": "2017.11.04", "title": "EurActiv: Австрия засилва контрола над бежанците и нелегалните мигранти"}
{"url": "http://www.focus-news.net/news/2017/11/04/2453745/pazardzhik-vremenno-e-ogranicheno-dvizhenieto-v-skorostnata-lenta-pri-km-106-ot-avtomagistrala-trakiya-v-posoka-burgas-poradi-patnotransportno-proizshestvie.html", "text": "Временно е ограничено движението в скоростната лента при км 106 от автомагистрала \"Тракия\" в посока Бургас поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се осъществява в активната и аварийната ленти. Шофьорите да се движат с повишено внимание и съобразена скорост.", "date": "2017.11.04", "title": "Пазарджик: Временно е ограничено движението в скоростната лента при км 106 от автомагистрала \"Тракия\" в посока Бургас поради пътнотранспортно произшествие"}
{"url": "http://www.focus-news.net/news/2017/11/04/2453746/kyustendil-obshtinata-zapochva-izpalnenieto-na-proekt-za-energiyna-efektivnost-v-mnogofamilni-zhilishtni-sgradi.html", "text": "Община Кюстендил започва изпълнението на проект за енергийна ефективност в многофамилни жилищни сгради. Това съобщи за Радио „Фокус” – Кюстендил Росица Плачкова, зам.-кмет на Община Кюстендил. По думите ѝ проектът се реализира по Оперативна програма „Региони в растеж”, а началото му ще бъде поставено на 6 ноември. „Заложени са множество мерки, чрез които да се осигури повишаване на енергийните характеристики на сградите, намаляване на разходите за енергия, подобряване цялостния облик, създаване на по-добри условия за живот и топлинен комфорт на обитателите”, каза Росица Плачкова. Проектът включва 5 жилищни сгради.\r\nВенцеслав ИЛЧЕВ", "date": "2017.11.04", "title": "Кюстендил: Общината започва изпълнението на проект за енергийна ефективност в многофамилни жилищни сгради"}
{"url": "http://www.focus-news.net/news/2017/11/04/2453747/reuters-otryadite-na-irakskata-shiitska-grupirovka-kataib-saobshtiha-che-shte-vodyat-boeve-sreshtu-islyamska-darzhava-v-siriyskiya-granichen-grad-albu-kamal.html", "text": "Отрядите „Катаиб“ от  подкрепяните от Иран шиитски милиции, които се борят срещу „Ислямска държава“ по границата със Сирия, ще водят боеве срещу джихадистите и в граничния сирийски град Албу Камал, предава  Reuters.\r\nГоворителят на „Катаиб“ Джаафар Хусайни  заяви, че частите ѝ ще се бият срещу „Ислямска държава“ в град Албу Камал, защото се намира на границата с Ирак. В петък иракските правителствени сили, подкрепяни от шиитските милиции превзеха иракския граничен град Ал Каим, който се намира близо до Албу Камал, от „Ислямска държава“. \r\n„Градът е в обхвата на ракетите на иракската армия  в Ал Каим. Присъствието на нашите войски на границата означава, че ще има нов фронт в борбата срещу „Ислямска държава“, заяви Хусайни.  \r\nМеждувременно сирийската армия и местните подкрепяни от Иран шиитски милиции, подкрепяни от руската авиация в момента приближават Албу Камал като част от тяхната опозиция срещу „Ислямска държава“. Виктор Турмаков", "date": "2017.11.04", "title": "Reuters:  Отрядите на иракската шиитска групировка „Катаиб“ съобщиха, че ще водят боеве срещу „Ислямска държава“ в сирийския граничен град Албу Камал"}
{"url": "http://www.focus-news.net/news/2017/11/04/2453748/mvr-dvama-dushi-sa-zaginali-a-24-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 24 са пострадали при 21 тежки катастрофи в страната през изминалото денонощие. Това съобщиха за Агенция „Фокус“ от пресцентъра на МВР. Двама от пострадалите са с опасност за живота. В София са станали 198 леки и 6 тежки катастрофи, при които има 8 ранени.", "date": "2017.11.04", "title": "МВР: Двама души са загинали, а 24 са пострадали при катастрофи в страната през изминалото денонощие"}
{"url": "http://www.focus-news.net/news/2017/11/04/2453749/premierat-boyko-borisov-43-mln-leva-sa-nuzhni-za-tsyalostnoto-vazstanovyavane-na-infrastrukturata-v-obshtina-burgas-koyato-postrada-pri-navodneniyata.html", "text": "4,3 млн. лева са нужни за цялостното възстановяване на инфраструктурата в община Бургас, която пострада при наводненията. Това каза премиерът Бойко Борисов след инспекцията на разширението на пътя Бургас - Слънчев бряг и обхода на Ахелой, предаде репортер на Агенция „Фокус“. По думите му първите 1 млн. лева, които държавата отпусна, са били само за началните неотложни почистващи действия. „Трябва да благодарим за работата и на Червения кръст, и на фирмите, и на доста доброволци, и на армията, и на пожарната. Надали всички гардероби и дивани ще могат да се възстановят, но инфраструктурата ще се оправи изцяло“, каза още той.\r\nБорисов уточни, че с 1,5 млн. лв. от тези средства ще се изгради и движението около бургаския кв. „Меден рудник“ с цел по този начин да се освободи тежкият трафик в квартала. „Проблемът на кметовете е, че много трудно се оправят с парите и даренията. Правят се списъци, за да може те да отидат там, където трябва. Иначе 325 лв., които са по закон от социалните, вече са изплатени“, каза премиерът.", "date": "2017.11.04", "title": "Премиерът Бойко Борисов: 4,3 млн. лева са нужни за цялостното възстановяване на инфраструктурата в община Бургас, която пострада при наводненията"}
{"url": "http://www.focus-news.net/news/2017/11/04/2453750/ministar-nikolina-angelkova-za-mkd-predsedatelstvoto-na-saveta-na-es-e-vazmozhnost-da-pokazhem-balgariya-kato-tselogodishna-turisticheska-destinatsiya.html", "text": "Българското председателство на Съвета на Европейския съюз е възможност не само да задаваме темпото в политиките на ЕС, но и да покажем възможностите на страната като целогодишна туристическа дестинация. Това каза българският министър на туризма Николина Ангелкова в интервю за македонското издание МКД. „Над 32 хил. нощувки се очаква да бъдат осъществени у нас по време на председателството, което ще удвои нощувките в София. До момента 22 хотела от различни категории са заявили готовност за партньорство. В тях се предвижда да бъдат настанявани официалните делегати и всички други гости, които ще пристигнат в страната за председателството“, заяви министър Ангелкова. По думите ѝпредседателството ни на ЕС ще спомогне за развитието на бизнес туризма в България и популяризирането на българския туристически продукт в чужбина. „Освен традиционните посещения с цел ски туризъм в Банско, Боровец и Пампорово очакваме да има значителен интерес и към градския, културния, бизнес туризма през настоящия зимен сезон“, коментира министърът.\r\nТя отбеляза, че в тази връзка Министерството на туризма е включило 6 събития в календара с дейности по време на председателство ни. „Основното събитие е на тема икономика и туризъм и ще се проведе през февруари, като в него ще участват министрите на туризма от държавите членки на ЕС. При провеждането му ще има възможност да се дискутират различни идеи за сектора, както и да се направят предложения, свързани със законодателни промени на европейските регламенти и директиви за областта на туризма“, обясни Николина Ангелкова. \r\nТя каза още, че  Министерството ще организира и събитие, свързано с конферентния туризъм и дигиталната трансформация. „Предвижда се то да се проведе в рамките на изложението „Ваканция и СПА“, като по този начин в него ще може да се поканят не само министри от държавите  от ЕС, но и от други страни, членове на Световната организация по туризъм“, заяви министърът. Ведомството ще организира и събития в рамките на Дунавската стратегия, която България ще има възможност да председателства. Едното е свързано с туризъм и енергетика, а другото ще е по време на форума „Култура и туризъм“ във Велико Търново. Планира се и конференция, посветена на туризма и организирана съвместно с Организацията за черноморско икономическо сътрудничество (ОЧИС).", "date": "2017.11.04", "title": "Министър Николина Ангелкова за МКД: Председателството на Съвета на ЕС е възможност да покажем България като целогодишна туристическа дестинация"}
{"url": "http://www.focus-news.net/news/2017/11/04/2453751/prof-mihail-konstantinov-shansovete-votat-na-nedoverie-kam-pravitelstvoto-da-mine-sa-malki.html", "text": "Шансовете този вот на недоверие към правителството да мине са малки. Това заяви пред Радио „Фокус“ проф. Михаил Константинов, изборен експерт и анализатор. По думите му всяка опозиция е в пълното си право да използва всички демократични механизми, а вотът на недоверие е класически демократичен механизъм, с който опозицията показва, че е жива. „Вотовете на недоверие у нас са неуспешни, но има случаи, когато са падали правителства. Пример е първото правителство на Филип Димитров, паднало точно поради такъв вот. Шансовете този вот да мине са малки и освен това той нищо не означава. За да има нови избори, трябва парламентът да не може от 3 опита да излъчи правителство. Когато падне едно правителство, се предлага следваща формула и чак когато и третия път не мине, тогава парламентът се разпуска поради неговата негодност да излъчи управление и президентът назначава служебен кабинет. Един парламент може да излъчва колкото иска правителства, което не препоръчвам никому“, коментира проф. Михаил Константинов. Той добави, че са много възможностите, но в светлината на нашето Европредседателство политическите сили трябва да действат малко по-обединено, защото това е общобългарска задача и на фона на разбърканото международно положение ролята на България става все по-значима и трябва да използваме това.", "date": "2017.11.04", "title": "Проф. Михаил Константинов: Шансовете вотът на недоверие към правителството да мине са малки"}
{"url": "http://www.focus-news.net/news/2017/11/04/2453752/kyustendil-zhiteli-na-grada-sa-podali-signali-za-lipsa-na-obyaveniya-izvanreden-avtobusen-transport-do-noviya-trauren-park.html", "text": "Жители на града са подали сигнали за липса на обявения извънреден автобусен транспорт до новия траурен парк в Кюстендил. Това съобщи за Радио „Фокус” – Кюстендил дежурният оперативен към Община Кюстендил. Сигналите са подадени от граждани на обявения „Горещ телефон”. В тази връзка е направена проверка. Установено е, че автобусът е бил в 10.20 часа на спирката на пазара, но табелата за маршрута е била трудно забележима, което е довело до объркване на хората, желаещи да ползват транспортната услуга.\r\nВенцеслав ИЛЧЕВ", "date": "2017.11.04", "title": "Кюстендил: Жители на града са подали сигнали за липса на обявения извънреден автобусен транспорт до новия траурен парк"}
{"url": "http://www.focus-news.net/news/2017/11/04/2453753/premierat-boyko-borisov-periodat-na-vota-na-nedoverie-e-podbran-nesluchayno.html", "text": "Периодът на вота на недоверие е подбран неслучайно. Това каза премиерът Бойко Борисов, който инспектирана стартиралото строителство на обхода на Ахелой и изпълнението на дейностите по проекта за брегоукрепването на кв. „Сарафово“ в Бургас, предаде репортер на Агенция \"Фокус\".\"Винаги съм казвал, че вотът на недоверие е право на всяка една опозиция. Единственото, което е - защо избират такъв момент. Ако сме национално отговорни, не би трябвало да го правят, защото вот на недоверие се прави, за да мине, а не само да правиш парадиране, че правиш вот на недоверие. Да допуснем, че целта им е да мине, това означава, че ще се озовем без парламент по време на Председателството. Затова казвам- периодът явно е подбран неслучайно\", заяви премиерът. \r\n\"В България имаме хубава поговорка - \"Крадецът казва: Дръжте крадеца\" и че в ада, на българския казан не е нужно да се слагат пазачи - ние можем спокойно да се дърпаме сами надолу в катрана 6 месеца докато сме във фокуса на Европа и да се изговорят всички глупости, които на някой му дойдат на акъла\", каза още Бойко Борисов. Премиерът обяви, че от ГЕРБ ще предложат да отпадне давността и за престъпна приватизация. \"Може би давността за приватизацията трябва да върви с този вот на недоверие. Над 30 млрд. лв. са откраднати по време на приватизацията в България и няма наказани\", коментира Борисов.\r\nТой отново заяви, че ако някой от ПП ГЕРБ направи нарушения, мигновено партията го изважда от нейните редици.  \r\nПремиерът заяви, че вече има яснота за името на новия здравен министър. \"На 10-ти ще го вкараме в парламента и ще го решим, след като мине бюджетът\", заяви той.", "date": "2017.11.04", "title": "Премиерът Бойко Борисов: Периодът на вота на недоверие е подбран неслучайно"}
{"url": "http://www.focus-news.net/news/2017/11/04/2453754/pazardzhik-tovaren-avtomobil-e-katastrofiral-v-rayona-na-104-km-na-avtomagistrala-trakiya-v-posoka-plovdiv.html", "text": "Товарен автомобил е катастрофирал в района на 104 км на автомагистрала „Тракия“. Това каза за Радио „Фокус“ – Пазарджик говорителят на ОДМВР - Пазарджик Мирослав Стоянов. Той уточни, че пътният инцидент е станал в изпреварващата пътна лента. „Възможно е шофьорът да е загубил управление над автомобила, възможно е катастрофата да е станала и поради техническа неизправност, но в нея няма други участници в движението. Няма пострадали“, коментира Стоянов. Той уточни, че трафикът по автомагистрала „Тракия“ в посока Пловдив се осъществява нормално, тъй като основната и аварийната пътни ленти са свободни. „На място има екип на „Пътна полиция“, който установява причините за пътния инцидент и регулира движението до отстраняване на товарния автомобил“, добави Стоянов.\r\nВаня НИКОЛОВА", "date": "2017.11.04", "title": "Пазарджик: Товарен автомобил е катастрофирал в района на 104 км на автомагистрала „Тракия“ в посока Пловдив"}
{"url": "http://www.focus-news.net/news/2017/11/04/2453755/tiveriopolskiyat-episkop-tihon-otsluzhi-panihida-po-povod-arhangelova-zadushnitsa-vav-voenniya-mavzoley-kostnitsa-na-tsentralnite-sofiyski-grobishta.html", "text": "Тивериополският епископ Тихон отслужи панихида по повод Архангелова задушница във Военния мавзолей-костница на Централните софийски гробища, предаде репортер на Агенция \"Фокус\".  По време на панихидата той каза, че днес всички са се събрали, за да се отдаде почит на всички онези, които са чувствали за свой дълг да пазят Родината ни с оръжие в ръка. \"Много съм приятно изненадан как това военно гробище се поддържа в достойния за него вид. Не знам защо в далечното минало се избягваше да бъде почитана тяхната памет. Ако не почитаме паметта на тези, които в бой са дали своя живот, ние не можем да защитаваме нашата Родина\", каза епископ Тихон. Той пожела на военните Бог да им дава сили в трудните времена. \r\n\"Моля се, защото той никой път да не ви оставя в изнемога, т.е. усилията, на които сте подложени да не надминават вашите сили и смелост\", каза още той. На ритуала присъстваха президентът Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, командирите на Сухопътните войски и Военновъздушните сили генерал-майор Михаил Попов и генерал-майор Цанко Стойков, представители на ръководството на Министерството на отбраната, висши офицери, членове на военнопатриотичните съюзи. След панихидата бяха поднесени венци и цветя пред костницата от името на президента Румен Радев,министъра на отбраната Красимир Каракачанов, председателя на Народното събрание Димитър Главчев и други. \r\nДеница КИТАНОВА", "date": "2017.11.04", "title": "Тивериополският епископ Тихон отслужи панихида по повод Архангелова задушница във Военния мавзолей-костница на Централните софийски гробища"}
{"url": "http://www.focus-news.net/news/2017/11/04/2453756/prezidentat-rumen-radev-tvardenieto-che-chervenata-armiya-e-spasila-balgarkite-evrei-e-dalboko-nepoznavane-na-istoriyata-ili-opit-za-provokatsiya.html", "text": "Твърдението, че Червената армия е спасила българките евреи, е дълбоко непознаване на историята или опит за провокация. Не мога да гадая, но мисля, че България имаше адекватна реакция. Това каза президентът Румен Радев пред журналисти във връзка с твърдението на говорителя на руското външно министерство Мария Захарова, че Червената армия е спасила българските едреи, предаде репортер на Агенция „Фокус“. Попитан дали е мотивирана армията днес, президентът отговори: „Армията се мотивира с много неща, най-вече с отношение. Очаквам държавническо отношение към армията, към всички проблеми, най-вече към проблемите на хората в нея и към тяхната подготовка“, каза Румен Радев. \r\nДържавният глава заяви, че бюджетът за отбраната за 2018 г. не може да реши проблемите в сектора. „Това е все пак едно усилие на правителството и внимание към този сектор, но след толкова години на забвение, мисля, че тези усилия не могат да решат проблемите“, допълни държавният глава.   \r\nДеница КИТАНОВА", "date": "2017.11.04", "title": "Президентът Румен Радев: Твърдението, че Червената армия е спасила българките евреи, е дълбоко непознаване на историята или опит за провокация"}
{"url": "http://www.focus-news.net/news/2017/11/04/2453757/ministar-lilyana-pavlova-i-evrodeputat-eva-maydel-otkriha-v-stara-zagora-savmestna-izlozhba-za-balgarskoto-predsedatelstvo-na-saveta-na-es.html", "text": "Министърът на българското председателство на Съвета на ЕС Лиляна Павлова и българският евродепутат Ева Майдел (ГЕРБ/ЕНП) откриха на 3 ноември 2017 г. в Стара Загора информационна изложба, посветена на българското председателство. Това съобщиха от пресцентъра на ПП ГЕРБ. Изложбата е общ проект на българския евродепутат и министерството, който ще бъде показан и в други български градове през следващите месеци и цели да информира обществеността за функциите на Съвета, ролята на председателството и приоритетите на България. \r\n„Щастлива съм, че даваме старт на пътуващата изложба именно в Стара Загора, един от най-европейските и модерни градове у нас. С министър Павлова желаем да представим по достъпен начин темата за председателството, защото за успеха му е важно всички граждани да знаят какво ще се случва в първата половина на 2018 г. и каква е ролята на България“, заяви българският евродепутат по време на откриването. Ева Майдел благодари на община Стара Загора за подкрепата в представянето на изложбата в парка пред сградата на общината. \r\nИдеята на инициативата е чрез инфографики, диаграми и изображения да бъде дадена информация за самата институция – Съвет на ЕС, ролята на България като председател и дейностите, приоритетите и политиките, които ще бъдат на дневен ред в периода 1 януари – 30 юни 2018 г. Изложбата е съставена от 16 платна. \r\nНепосредствено преди откриването Лиляна Павлова и Ева Майдел участваха в събитие за младежките предизвикателства в приоритетите на българското председателство на Съвета на ЕС. Инициативата е част от кампания, организирана от информационните центрове „Европа Директно“ в цялата страна. На събитието присъстваха близо 100 души, а сред останалите официални гости и участници бяха заместник кметовете на Стара Загора Иванка Сотирова, Янчо Калоянов и Красимира Чахова.", "date": "2017.11.04", "title": "Министър Лиляна Павлова и евродепутат Ева Майдел откриха в Стара Загора съвместна изложба за българското председателство на Съвета на ЕС"}
{"url": "http://www.focus-news.net/news/2017/11/04/2453758/ria-novosti-razbiliyat-se-kray-shpitsbergen-helikopter-mi-8-e-izvaden-na-povarhnostta.html", "text": "Корпусът на хеликоптера Ми-8, който се разби край норвежкия остров Шпицберген е повдигнат на повърхността на морето, но тела в него не са открити. Скоро се очаква от дъното на Баренцово море да се извади и опашката на летателния апарат, в който се намират черните му кутии, предаде  РИА Новости.\r\nГенералният консул на Русия в норвежкия град Баренцбург Вячеслав Николаев заяви, че все още не е ясно, дали ще е възможно изваждането на опашката.  „Други тела до момента не са открити. Открити са ботуш и чанта на около 80 метра от корпуса.  Операцията продължава – работят дълбоководните апарати“, добави той.Агенция „Фокус“ припомня, че на 26 октомври хеликоптерът Ми-8 на авиокомпания „Конверс Авиа“ катастрофира в Баренцово море. На борда му се намираха петима членове на екипажа и трита сътрудници на арктически научноизследователски институт. До момента е открито тялото на един загинал.  Виктор Турмаков", "date": "2017.11.04", "title": "РИА Новости: Разбилият се край Шпицберген хеликоптер Ми-8 е изваден на повърхността"}
{"url": "http://www.focus-news.net/news/2017/11/04/2453759/blagoevgrad-v-zala-skaptopara-zapochna-15-oto-izdanie-na-turnira-po-kanadska-borba-blagoevgrad-oupan.html", "text": "В зала „Скаптопара“ започна 15-ото издание на турнира по канадска борба „Благоевград Оупън“, предаде репортер на Радио „Фокус“ – Пирин. Надпреварата, в която участват над 100 състезатели, започна в 11.00 часа в зала „Скаптопара“. Състезанието се организира от Спортен клуб по канадска борба „Арм спорт“ – Благоевград, с подкрепата на Община Благоевград. В турнира участниците се състезават в категориите юноши, жени, мъже и хора с увреждания. След което ще има абсолютна категория, където победителите от всички категории ще излъчат шампиона на турнира. Преди официалното откриване на турнира се проведе записване на участниците, кантар и разпределяне в съответните категории. За най-добрите участници в турнира са предвидени и награди. „Благоевград Оупън“ е последното състезание от Календара на Българската федерация по канадска борба и е непосредствено след Световното първенство, което се проведе в Унгария.\r\nЛивия НИНОВА", "date": "2017.11.04", "title": "Благоевград: В зала „Скаптопара“ започна 15-ото издание на турнира по канадска борба „Благоевград Оупън“"}
{"url": "http://www.focus-news.net/news/2017/11/04/2453760/premierat-boyko-borisov-i-negoviyat-ekip-sa-okazali-pomosht-na-postradalite-pri-katastrofata-na-okolovrastniya-pat-na-yambol.html", "text": "Премиерът Бойко Борисов и неговият екип са оказали помощ на пострадалите при катастрофата на Околовръстния път на Ямбол. Това стана ясно от думите на министър-председателя, който инспектирана стартиралото строителство на обхода на Ахелой и изпълнението на дейностите по проекта за брегоукрепването на кв. „Сарафово“ в Бургас, предаде репортер на Агенция \"Фокус\". Инцидентът е станал снощи около 20.40 часа. По думите на министър-председателя шофьорът на падналия в дерето автомобил е успял да излезе от него, но вътре са останали заклещени две жени. Мъжът се е опитал да спре някоя от преминаващите коли за помощ и така е спрял правителствения кортеж.\r\n„Близо 15 минути това момче е махало и никой не му е спрял. Аз даже си помислих, че е пиян човек и спряхме да го спасяваме него, защото колата беше далече и не се виждаше в дерето“, обясни премиерът Бойко Борисов и уточни, че първоначално идеята на екипа му е била да вземат момчето, за да не го сгази някой автомобил. „Работата с пострадалите свърши докторът, който е с нас. А моята работа беше на регулировчик – запалихме лампите, отцепихме района и извикахме Бърза помощ и полиция. Имаха късмет хората, бяха млади – две момичета и едно момче. След като ги откараха в болницата, помолих кмета на Ямбол да ги проследи и сега, доколкото знам, са добре. Не ми се видяха пияни или дрогирани, но бяха много изплашени“, каза още Борисов.\r\nД-р Стоянов, лекар в Университетската болница в столичния кв. „Лозенец“, който е оказал първа помощ на ранените, обясни, че по-сериозно е било едно от момичетата. „То беше загубило съзнание, но го стабилизирахме. Имаше тежко мозъчно сътресение и не се знае как щеше да се развие, ако не се бяхме озовали на това място. Осигурихме първата помощ. Благодаря на всички от екипа за съдействието и най-вече на премиера, защото не всеки би спрял“, обясни медикът.", "date": "2017.11.04", "title": "Премиерът Бойко Борисов и неговият екип са оказали помощ на пострадалите при катастрофата на Околовръстния път на Ямбол"}
{"url": "http://www.focus-news.net/news/2017/11/04/2453761/desislava-kostadinova-gerb-sled-prioritetite-na-byudzhet-2018-sa-obrazovanie-sigurnost-sotsialna-i-zdravna-politika.html", "text": "Приоритетите в Бюджет 2018 са фокусирани върху мерки, свързани с продължаване на реформите в сектор „Образование“, с отбраната и сигурността, социалната и здравна политика. Това каза за Радио „Фокус“ – Пазарджик депутатът от ГЕРБ Десислава Костадинова. Тя обясни, че продължава започналото през 2017 г. увеличение на възнагражденията на педагогическия персонал в системата на средното образование. “Вече бе обявено, че като цяло от следващата година ще се промени системата на делегираните бюджети, така че да имаме обвързване на финансирането с качеството на образованието. То вече няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период – и от качеството на образователния процес. От 1 януари е предвидено увеличение на обезщетенията и помощите за отглеждане на малко дете от една до две годишна възраст, за отглеждане на дете по чл. 7, ал. 1 от Закона за семейни помощи за деца и на минималния дневен размер на паричното обезщетение за безработица. През 2018 г. се предвижда продължаване на финансирането на социалните услуги „Личен асистент“, „Социален асистент“ и „Домашен помощник“ за подобряване качеството на живот на хората с увреждания, както и на деца, които се нуждаят от постоянна грижа в ежедневието си. Предвидено е и увеличение на средствата за персонал за социалните работници, за да бъде запазен административният капацитет и нормалното функциониране на структурите към министъра на труда и социалната политика. 400 милиона лева допълнително право на разходи е предвидено за Националната здравноосигурителна каса. Ще има повече средства за системата за спешна медицинска помощ. Не можем да подминем и отбраната. С Бюджет 2018 са осигурени средства за поддържане и развитие на националните отбранителни способности, включително и средства за изпълнение на одобрените от нас в парламента инвестиционни проекти за придобиване на авиационна техника и на многофункционални модулни патрулни кораби“, коментира Костадинова.\r\nВаня НИКОЛОВА", "date": "2017.11.04", "title": "Десислава Костадинова, ГЕРБ: След приоритетите на бюджет 2018 са образование, сигурност, социална и здравна политика"}
{"url": "http://www.focus-news.net/news/2017/11/04/2453762/sport-gratskiyat-zashtitnik-konstantinos-manolas-e-diskvalifitsiran-za-prednamereno-poluchavane-na-zhalt-karton-ot-pleyofa-sreshtu-harvatiya.html", "text": "ФИФА дисквалифицира защитника от националния отбор на Гърция  Константинос Манолас за първия мач от плейофите за Световното първенство по футбол през 2018 г. срещу Хърватия.\r\n26-годишният играч е отстранен заради преднамерено получаване на жълт картон по време на квалификационния мач срещу Кипър. Тогава той получи предупреждение, че забавя играта по време на добавеното време на мача. \r\nПървият плейоф между Гърция и Хърватия ще се състои в Загреб на 9 ноември, а реваншът в град Пирея е на 12 ноември. Виктор Турмаков", "date": "2017.11.04", "title": "Спорт: Гръцкият защитник Константинос Манолас е дисквалифициран за преднамерено получаване на жълт картон от плейофа срещу Хърватия"}
{"url": "http://www.focus-news.net/news/2017/11/04/2453763/prof-rumen-gechev-bsp-predlozheniyat-ot-pravitelstvoto-byudzhet-za-2018-g-nyama-nishto-obshto-s-ikonomikata.html", "text": "Предложеният законопроект за бюджета за догодина няма нищо общо с икономиката. Това коментира пред Радио „Фокус“ проф. Румен Гечев, народен представител от ПГ на „БСП за България“. По думите му този бюджет е един добър счетоводен документ, в който просто са разхвърляни трохи от прираста на БВП по няколко направления, които не са реформирани. „Колегите в Министерството на финансите просто са разхвърляли трохите от БВП по няколко направления, които не са реформирани. Малко трохички повече за МВР, където си купуват обувките и униформите, малко повече парички за Министерството на отбраната, в което липсват 5 000 войници. В момента Българската армия е по-малка от времето на унизителния Ньойски договор, когато армията ни трябваше да бъде сведена до 25 хил. души. В момента Българската армия може да се събере в един селски стадион. Да се рапортува за бюджетно равновесие, когато армията е разсипана, здравеопазването е в колапс, а за науката се отделят жалки трохи и ние кретаме на опашката на Европа, нищо добро не можем да кажем“, коментира проф. Румен Гечев.", "date": "2017.11.04", "title": "Проф. Румен Гечев, БСП: Предложеният от правителството бюджет за 2018 г. няма нищо общо с икономиката"}
{"url": "http://www.focus-news.net/news/2017/11/04/2453764/predsedatelyat-na-ns-dimitar-glavchev-nyama-kolebaniya-v-upravlyavashtoto-mnozinstvo-za-vota-na-nedoverie-imame-sigurni-122-glasa-a-te-sa-dostatachni.html", "text": "Няма колебания в управляващото мнозинство за вота на недоверие, така че имаме сигурни 122 гласа, а те са достатъчни, за да не мине вотът. Това каза председателят на Народното събрание Димитър Главчев в предаването „Седмицата“ по Дарик радио. „Не ми се струва много сериозно някой да не дойде на работа, когато се гласува вотът на недоверие. Понеже разликата е малка – 122 на 118, очакваме всички колеги, дори и тези, които са в командировка, да дойдат“, обясни той.\r\nВъв връзка с искания от ДПС „демонтаж от властта на националистите“ и преформатиране на управляващото мнозинство, Главчев обясни, че няма нищо ново в тази посока. „ДПС са си последователни в тези си искания“, каза той.", "date": "2017.11.04", "title": "Председателят на НС Димитър Главчев: Няма колебания в управляващото мнозинство за вота на недоверие, имаме сигурни 122 гласа, а те са достатъчни"}
{"url": "http://www.focus-news.net/news/2017/11/04/2453765/afp-vanshnite-ministri-na-turtsiya-i-na-germaniya-provedoha-neofitsialni-pregovori.html", "text": "Външните министри на Турция и на Германия Мевлют Чавушоглу и Зигмар Габриел проведоха неофициална среща в Анталия, предава  AFP.\r\nБерлин е възмутен от задържането на германски граждани в Турция, докато Анкара обвинява Германия, че се намесва във вътрешните ѝ дела. Срещата е първата между двата дипломати, откакто напрежението между двете страни достигна до нови равнища след парламентарните избори в Германия на 24 септември.\r\n„Срещнах се неформално с колегата си Зигмар Габриел в Анталия, за да обсъдим двустранните отношения, включително сложните въпроси и взаимните очаквания“, написа Чавушоглу на профила си в социалната мрежа „Туитър“.  Публикувани са снимки как двамата министри говорят в неформална обстановка в Анталия, откъдето Чавушоглу е родом.  Виктор Турмаков", "date": "2017.11.04", "title": "AFP: Външните министри на Турция и на Германия проведоха неофициални преговори"}
{"url": "http://www.focus-news.net/news/2017/11/04/2453766/korneliya-ninova-bsp-v-darzhavata-na-upravlyavashtite-ima-spokoystvie-a-v-istinskata-protesti.html", "text": "Живеем в две различни държави. В тази на управляващите, в която по думите им има спокойствие. В истинската - всеки месец хората са на улицата и протестират. Това заяви на среща с граждани в Разград председателят на БСП Корнелия Нинова, съобщиха от пресцентъра на НС на БСП. “Според ГЕРБ те дават път на младите и можещите. Но в деня на будителите младите учени излязоха на протест за унизителните условия, в които работят. В паралелната държава на Борисов има сигурност, в истинската всеки месец полицаи, пожарникари са на протест, а пилоти отказват да летят”, каза още Нинова. Тя продължи, че в държавата на правителството пенсиите растат, а в истинската пенсионерите излязоха по площадите с мъката, че няма как да живеят с двеста лева. “За ГЕРБ здравеопазването е приоритет, а в истинския живот болници фалират и лекарите са на улицата, защото не искат да бъдат пребивани, докато спасяват човешки живот. ГЕРБ всеки ден ни убеждават, че има икономически растеж, излишъци, стабилност и просперитет. Вие в област Разград усетихте ли ги - имате ли сигурност, по-лесно ли си плащате сметките? Ако ми кажете да, живеем по-добре, веднага си оттеглям думите, но ако кажете не, нека се хванем заедно и променим това”, каза още Нинова. По думите й паралелната държава седи сита в кабинетите, а реалната е тук-по площадите, на протестите, в домовете на хората. “Вие сте силата, защото сте истински. Освободете се от страха и апатията си. Не е вярно, че нищо не може да се промени. Може. Просто го поискайте”, призова Нинова.", "date": "2017.11.04", "title": "Корнелия Нинова, БСП: В държавата на управляващите има спокойствие, а в истинската – протести"}
{"url": "http://www.focus-news.net/news/2017/11/04/2453767/ria-novosti-teroristite-sa-obstrelyali-s-minometi-tsentara-na-damask.html", "text": "Терористи са обстреляли в миномети центъра на Дамаск. Загинали са двама цивилни, а още няколко други са получили наранявания, предаде РИА Новости, позовавайки се на местни медии.\r\nНяколко от снарядите са попаднали точно на централния площад „Абасиин“ на сирийската столица.  Виктор Турмаков", "date": "2017.11.04", "title": "РИА Новости: Терористите са обстреляли с миномети центъра на Дамаск"}
{"url": "http://www.focus-news.net/news/2017/11/04/2453768/premierat-boyko-borisov-na-10-noemvri-shte-stane-yasno-imeto-na-noviya-zdraven-ministar.html", "text": "На 10 ноември ще стане ясно името на новия здравен министър. Това зави пред журналисти премиерът Бойко Борисов, който инспектирана стартиралото строителство на обхода на Ахелой и изпълнението на дейностите по проекта за брегоукрепването на кв. „Сарафово“ в Бургас, предаде репортер на Агенция \"Фокус\". Борисов заяви, че вече има яснота кой ще заеме мястото на подали оставка Николай Петров, но отказа да назове името му. \"На 10-ти ще го вкараме в парламента и ще го решим, след като мине бюджетът\", заяви той.Агенция \"Фокус\" припомня:  На 30 октомври т.г. министърът на здравеопазването проф. Николай Петров подаде оставка ден, след като бе излъчено медийно разследване, уличаващо го, че като шеф на ВМА е сключил договори за близо 1,6 млн. лв с фирмата на мъжа, от когото дъщеря му има дете. От разследването стана ясно, че единствените две поръчки, печелени от въпросната фирма, са били само във ВМА и само по времето на Николай Петров. Случаят е бил отразен в одитен доклад, но прокуратурата е отказала да образува наказателно производство. Оставката на Петров бе приета от премиера Бойко Борисов, а вече бившият здравен министър мотивира решението си за нея с това, че няма да допусне името му, за което е работил повече от 60 години, да бъде опетнено.", "date": "2017.11.04", "title": "Премиерът Бойко Борисов: На 10 ноември ще стане ясно името на новия здравен министър"}
{"url": "http://www.focus-news.net/news/2017/11/04/2453769/adelina-stefanova-horata-vyarvat-che-na-arhangelova-zadushnitsa-dushite-na-pochinalite-slizat-ot-nebeto-i-tarsyat-noviya-plod-roden-prez-godinata.html", "text": "Хората вярват, че на Архангелова задушница душите на починалите слизат от небето и търсят новия плод, роден през годината. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. Тя обясни, че за това на гроба се носи, освен варено жито, и от всеки плод, зреещ през сезона, и от всяка празнична храна. „Когато се отиде на гроба, първо се спира на мястото на скоро починалия роднина, после се ходи на гробовете на другите роднини, поставят се цветя, пали се свещ, кади се тамян, подава се на околните жито и вино и винаги с думите „Бог да ги прости” и се прекръстваме след всяко раздаване. Цветята символизират добродетелите на починалите, запалената свещичка - духа им, а житото - надеждата за възкресение“, добави Стефанова. Тя обясни, че виното, което преливаме на гроба, символизира пречистата кръв, а тамянът – молитвата за прошка за всички грехове, които те са извършили на земята преди да си отидат. По думите ѝ когато се отиде на гробища, е хубаво да се покани свещеник, който да направи заупокойна молитва на гроба на починалия, но ако това е невъзможно, тъй като гробищата са далече от населено място и от църква, то това най-възрастният мъж, който присъства, изрича молитвата: „Дай Господи прошка на починалия твой Раб, за неговите волни и неволни грехове, нека бъде вена паметта му. Амин”.\r\nЛивия НИНОВА", "date": "2017.11.04", "title": "Аделина Стефанова: Хората вярват, че на Архангелова задушница душите на починалите слизат от небето и търсят новия плод, роден през годината"}
{"url": "http://www.focus-news.net/news/2017/11/04/2453770/pregled-na-mezhdunarodnite-novini-do-13-chasa-agentsiya-fokus.html", "text": "От 1 ноември в сила в Австрия влезе нов и по-строг закон за чужденците, който трябва да намали броя на хората, които живеят нелегално в страната. Преди парламентарните избори старото правителство и парламент приеха изменения в австрийското законодателство, което влезе в сила.\r\nИзмененият закон предвижда по-строги мерки към хората, чийто молби за предоставяне на убежище са били отхвърлени и които след това са изчезнали. Ако те не напуснат страната или се опитат да влязат обратно на нейна територия, спрямо тях ще бъдат наложени глоби в размер от 5000 до 15 хил. евро. Тези, които предоставят грешни данни, за да получат разрешение за пребиваване, ще бъдат глобявани с 5000 евро.\r\nВътрешният министър Волфганг Соботка заяви, че „в много случаи имаме ситуация, при която нелегалните мигранти игнорират инструкциите на властите, въпреки че нямат разрешение за пребиваване и не напускат Австрия“. „Незаконният престой не е малко провинение“, заяви той и добави, че това може да се прекрати единствено при „нулева толерантност“. \r\n*** Италианската полиция в  петък иззе повече от 24 млн. таблетки от пенкилера Трамадол, които е трябвало да достигнат до терористите от „Ислямска държава“ в Северна Африка и в Близкия изток.\r\n„Пратката опиати е заловена на калабрийското пристанища Джиоя Тауро с помощна на агенти от Администрация за борба с наркотиците на  САЩ“, съобщи съда в Южна Италия. Италианската полиция смята, че пратката е трябвало да се продаде на  „Ислямска държава“  за две евро хапчето,  с което сумата ѝ възлиза на 50 млн. евро. \r\n„Всичко минава през Джиоя Тауро, затова не е изненадващо да се откриват такива субстанции тук“, заяви прокурор Гаетано Пачи. \r\nТрамадолът е синтетичен опиат, използван от терористите от „Ислямска държава“ за потискане на болката и засилване на устойчивостта. Подобни пратки бяха задържани през май в северното италианско пристанище Геноа и в Гърция миналата година. \r\n***  Унгарският външен министър Петер Сиярто заяви, че страната му и България могат да бъдат съюзници, когато става въпрос за защитата на християнските ценности. Той също така подчерта, че страната му е привърженик на членството на България в Шенгенската зона.\r\n„Двете държави са съюзници в дебата за нелегалната миграция и са съгласни, че тя трябва да бъде спряна на външните граници на ЕС. Те също така са съгласни, че ЕС трябва да вземе решението кой да влиза на негова територия преди той да направи така“, заяви Сиярто. Той добави, че „Унгария оценява усилията на България за защитата на външните граници на ЕС и затова Будапеща подкрепя членството на страната в Шенген“.\r\n„Двете държави могат да разчитат една на друга като съюзници, когато става въпрос за защитата на европейските християнски ценности. И двете страни възприемат сериозно възгледа, че европейската интеграция се основава на християнските основи“, смята министърът.\r\n\"Обсъдих с вашия министър-председател Бойко Борисов положението, произтичащо от новия украински закон за образованието. Унгарското и българското малцинства, обитаващи  Украйна, както и правителствата на страните, считат за неприемливо и неевропейско решението на  украинския парламент, според което правата на унгарското и българското малцинства  понасят вреда по отношение на образованието на майчин език \", добави Сиярто. „Ето защо двете страни използват всички европейски форуми, за да подчертаят правото на българското и унгарското малцинство на образование на майчиния език в Украйна\", добави министърът.\r\n***Президентът на САЩ Доналд Тръмп заяви, че Въоръжените сили на САЩ ще ударят терористичната групировка „Ислямска държава“ „десет пъти по силно“, след като джихадист уби осем души в сърцето на Ню Йорк.\r\nПредполага се, че заподозреният Сайфуло Саипов се е вдъхновил от пропагандни филми на терористичната групировка, като това се разбира от оплакване в полицията, пуснато срещу него.\r\n„Когато подобно животно осъществи атака като тази в западната част на Манхатън, ние трябва да ги ударим десет пъти по-силно“, заяви Тръмп. „Те го припознаха за техен боец – пожелавам им късмет. Всеки път, когато ни нападнат, ние ще им го върнем така, че да не им се вярва“.\r\nОт изявлението на американския държавен глава не става ясно дали се е разпоредил за осъществяването на определени военни действия, в отговор на нападението от Ню Йорк.\r\nГоворител на Пентагона заяви единствено, че Въоръжените сили на САЩ продължават да нанасят „тежки и чести“  удари по „Ислямска Държава“л\r\n*** Отрядите „Катаиб“ от  подкрепяните от Иран шиитски милиции, които се борят срещу „Ислямска държава“ по границата със Сирия, ще водят боеве срещу джихадистите и в граничния сирийски град Албу Камал.\r\nГоворителят на „Катаиб“ Джаафар Хусайни  заяви, че частите ѝ ще се бият срещу „Ислямска държава“ в град Албу Камал, защото се намира на границата с Ирак. В петък иракските правителствени сили, подкрепяни от шиитските милиции превзеха иракския граничен град Ал Каим, който се намира близо до Албу Камал, от „Ислямска държава“. \r\n„Градът е в обхвата на ракетите на иракската армия  в Ал Каим. Присъствието на нашите войски на границата означава, че ще има нов фронт в борбата срещу „Ислямска държава“, заяви Хусайни.  \r\nМеждувременно сирийската армия и местните подкрепяни от Иран шиитски милиции, подкрепяни от руската авиация в момента приближават Албу Камал като част от тяхната опозиция срещу „Ислямска държава“.", "date": "2017.11.04", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/11/04/2453771/s-panihida-na-arhangelova-zadushnitsa-beshe-pochetena-pametta-na-voinite-zaginali-za-otechestvoto.html", "text": "Ръководният състав на Министерството на отбраната и личният състав на Въоръжените сили на Архангелова (мъжка) задушница се прекланят пред паметта на героите, загинали за Отечеството. Това съобщиха от пресцентъра на Министерство на отбраната. На панихидата за упокоение на душите на загиналите, която беше отслужена от Негово Преосвещенство Тивериополският епископ Тихон във Военния мавзолей-костница на Централните софийски гробища, присъстваха президентът и върховен главнокомандващ на Въоръжените сили на Република България Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, висши офицери, военнослужещи, представители на държавната и местната власт, военни аташета, акредитирани в нашата страна, членове на военнопатриотични организации, много граждани. В ритуала участваха представителни подразделения на Националната гвардейска част. \r\nНа Архангелова (мъжка) задушница представителни части на Сухопътните войски, Военновъздушните и Военноморските сили и бригада „Специални сили“ участваха в панихиди в гарнизони Асеновград, Бургас, Варна, Пловдив и Плевен. Те отдадоха почит на воините, загинали за национално освобождение и обединение, в операции по поддържане на мира и при изпълнение на воинския дълг в мирно време. Военнослужещите поднесоха венци и цветя в памет на героите.\r\nБългарска делегация, водена от заместник-началника на отбраната генерал-лейтенант Пламен Атанасов, участва в панихидата, отслужена в памет на загиналите воини на българското военно гробище и пред офицерските паметници в църквата „Свети Георги“ в с. Цапари, Република Македония. На ритуала присъстваха  представители на Министерството на отбраната и членове на военнопатриотичните съюзи.", "date": "2017.11.04", "title": "С панихида на Архангелова задушница беше почетена паметта на воините, загинали за Отечеството"}
{"url": "http://www.focus-news.net/news/2017/11/04/2453772/predsedatelyat-na-ns-dimitar-glavchev-ne-az-a-zhitelite-na-srabskiya-dimitrovgrad-izraziha-zhelanie-za-smyana-na-imeto-na-grada-az-prosto-predadoh-tova-na-prezidenta.html", "text": "Не аз, а жителите на сръбския Димитровград изразиха желание за смяна на името на града, а аз просто предадох това на президента. Това каза председателят на Народното събрание Димитър Главчев в предаването „Седмицата“ по „Дарик радио“ във връзка с декларацията на„ ПГ на БСП за България“, в която се пита в какво качество Димитър Главчев иска пред сръбския президент промяна в наименованието на сръбския град Димитровград - акция, която според БСП може да влоши двустранните отношения.  \r\n„Моите искания нямат никакво значение, въпросът е какво искат жителите на Димитровград. Има две решения на Общинския съвет и когато поставихме въпросa на среща с кмета на града, хората изразиха това свое желание и аз предадох на президента Вучич исканията им. Моето желание в случая няма значение, аз подкрепям исканията на хората, защото те са важни“, каза Главчев и припомни, че градът е кръстен на българския политик Георги Димитров.", "date": "2017.11.04", "title": "Председателят на НС Димитър Главчев: Не аз, а жителите на сръбския Димитровград изразиха желание за смяна на името на града, аз просто предадох това на президента"}
{"url": "http://www.focus-news.net/news/2017/11/04/2453773/reuters-irlandskiyat-ministar-predsedatel-zayavi-che-badeshteto-na-tsentara-za-danni-na-epal-v-stranata-ne-e-sigurno.html", "text": "Министър-председателят на Ирландия Лео Варадкар заяви, че планираният център за данни на компанията „Епъл“ на сумата от един милиард евро може да не се изгради, след като директорът ѝ Тим Куук заяви, че вече няма да се ангажира с него. Министър-председателят добави, че правителството му ще направи всичко необходимо центърът да бъде построен, предаде  Reuters.\r\n„Епъл“ през февруари 2015 г. обяви, че ще построи обекта в селските райони в западната част на Ирландия, за да се възползва от близките източници на зелена енергия, но проектът се забави с две години.  \r\n„По време на срещата ни в четвъртък, Куук не потвърди, че ще продължим с проекта“, заяви Варадкар. „Не сме получили начална дата или сигурен ангажимент, или каквото и да е“, посочи той и добави, че е казал на директора на „Епъл“, че правителството ще направи „всичко по силите си“, за да поднови проекта. \r\nИрландия разчита на чуждестранните многонационални компании като „Епъл“ за създаването на всяко десето работно място в икономиката и се надява на инвестициите им като начин да осигури присъствието им в страната.  Виктор Турмаков", "date": "2017.11.04", "title": "Reuters: Ирландският министър-председател заяви, че бъдещето на центъра за данни на „Епъл“ в страната не е сигурно"}
{"url": "http://www.focus-news.net/news/2017/11/04/2453774/voennite-moryatsi-pochetoha-pametta-na-zaginalite-za-svobodata-na-balgariya.html", "text": "Всяка година на Архангелова задушница Българската армия провежда военни ритуали с панихиди в памет на загиналите във войните български воини. Това съобщиха от пресцентъра на Военноморските сили.\r\nДнес представителни части на Военноморските сили участваха в ритуали в общините Варна и Бургас.\r\nНа ритуала в град Варна, организиран съвместно от Варненска и Великопреславска Света митрополия и командването на Военноморските сили, участваха Представителният духов оркестър и почетен караул от ВВМУ „Н. Й. Вапцаров”, представители на държавната и местна власт. В района на Старите гробища пред „Паметника на загиналите офицери, подофицери и войници във войните 1912-1918 г.” строят на почетен караул на Военноморските сили бе приет от началника на Щаба на ВМС капитан І ранг Георги Пенев. Варненския и Великопреславски митрополит Йоан отслужи заупокойна молитва и бяха поднесени венци и цветя.\r\nБяха поднесени цветя и на гроба на капитан І ранг Димитър Добрев. \r\nНа ритуала в град Бургас участваха военнослужещи от военните формирования от гарнизон Бургас и представителния духов оркестър на община Бургас. Строят на представителните блокове бе приет от началника на Щаба на Флотилия бойни и спомагателни кораби капитан І ранг Велко Велков.\r\nПочит към хилядите знайни и незнайни герои, загинали за свободата на родината отдадоха  представители на държавната и местна власт от град Бургас. Представители на бургаското духовенство отслужиха заупокойна молитва в памет на загиналите. Ритуала продължи с поднасяне на венци и цветя пред паметника на 24-ти пехотен Черноморски полк пред Военен клуб Бургас.", "date": "2017.11.04", "title": "Военните моряци почетоха паметта на загиналите за свободата на България"}
{"url": "http://www.focus-news.net/news/2017/11/04/2453775/sport-fifa-otstrani-za-30-dni-zaradi-doping-kapitana-na-natsionalniya-otbor-na-peru-po-futbol.html", "text": "Дисциплинарният комитет на ФИФА отстрани за 30 дни капитана на националния отбор на Перу Хосе Паоло Хереро заради положителна допинг –проба.\r\nХереро даде след мача с отбора на Аржентина на 5 октомври допинг-тест, който даде положителен резултат.  Така Хереро ще пропусне плейофите срещу Нова Зеландия, които ще се проведат на 11 ноември във Уелингтън и на 15 ноември в Лима. Победителят ще играе на Световното първенство в Русия през 2018 година.  Виктор Турмаков", "date": "2017.11.04", "title": "Спорт: ФИФА отстрани за 30 дни заради допинг капитана на националния отбор на Перу по футбол"}
{"url": "http://www.focus-news.net/news/2017/11/04/2453776/meglena-kuneva-uvelichavaneto-na-zaplatite-na-uchitelite-e-chudesno-no-ne-e-dostatachno-za-da-ozdravi-sistemata.html", "text": "Увеличаването на заплатите на учителите е чудесно, но не е достатъчно, за да оздрави системата. Това каза за предаването „Метроном“ по Радио „Фокус“ Меглена Кунева, вицепремиер в кабинета „Борисов 2“ и министър на образованието и науката в периода 3 февруари 2016 – 27 януари 2017. „Да се каже, че само с увеличаване на заплатите на учителите, системата ще се оздрави, е глупаво. Не може да налеем средства, без да дадем възможност на по-добрите да прогресират. Грижата за учителя е комплексна и трябва да се измерва“, коментира Кунева.\r\nПо думите ѝ, когато се заделят повече пари в образованието, трябва да се уточни кое ще се приема за успех - децата ни да бъдат по-добре представени в международните конкурси или в оценката PISA, или да има по-малко отпаднали. Трябва да е ясно през какви неща се мерят средствата, които се изразходват, като това е цяла наука, допълни Кунева. Тя обърна внимание, че в България започваме и правим много добри неща, но не измерваме, къде и защо сме успели или провалили. Кунева даде пример с ЕС, където на най-малко две години се прави преглед на закона - до какво е довел той, и каква е ситуацията преди и след като го има. Тя смята, че корупцията, конфликтът на интереси и липсата на истинска конкурентоспособност са причините, които ни пречат да просперираме.", "date": "2017.11.04", "title": "Меглена Кунева: Увеличаването на заплатите на учителите е чудесно, но не е достатъчно, за да оздрави системата"}
{"url": "http://www.focus-news.net/news/2017/11/04/2453777/burgas-noviyat-balgarski-film-vazvishenie-shte-bade-prozhektiran-v-grada.html", "text": "Новият български филм „Възвишение“ ще бъде прожектиран в града. Това съобщиха от пресцентъра на Община Бургас. Непосредствено преди да тръгне официално по кината от 10 ноември, новият български филм „Възвишение“ ще бъде показан ексклузивно пред бургаска публика. Най-нетърпеливите имат възможността да са сред първите му зрители от 17.00 часа днес в Cinema City, мол „Галерия“. Филмът ще бъде излъчен един път в една зала, а за гостите е предвидена и среща на живо с неговия режисьор Виктор Божинов, продуцента Иван Дойков, актьорите Алек Алексиев (Гичо) и Стоян Дойчев (Асенчо), които ще присъстват на бургаската предпремиера. \r\nРаботата по филма продължи повече от 3 години. Заснет е на над 50 локации из цяла България. След постпродукцията действието е събрано в 142 минути. „Възвишение“ възпроизвежда сюжета на едноименния роман на писателя Милен Русков.\r\nФилмът разказва за обира в Арабаконак през 1872 година, през погледа на Гичо и Асенчо, които непосредствено след участието си в него са натоварени с важна мисия от Димитър Общи (Филип Аврамов) - лично да предадат писмо на Васил Левски. Издирването на Апостола се превръща в трагикомично приключение, а революционният им ентусиазъм постепенно е изместен от разочарование и огорчение. \r\nЗвездният каст включва едни от най-обичаните родни актьори - Васил Михайлов, Юлиан Вергов, Захари Бахаров, Герасим Георгиев-Геро и Малин Кръстев. Епизодични роли имат също Димитър Рачков, Стефан Денолюбов и Параскева Джукелова, а в четата на Димитър Общи ще видите Христо Петков (като Тодор Шумненеца), Кирил Ефремов (като Петко Страшника), Благовест Благоев (Наш Тотко), Станислав Ганчев (като Пейо Бръмбара), Румен Гавазанов (като Георги Чумата), Антонио Димитриевски (като Григор Стойневски Македонеца), Ивайло Димитров (като Стефан Жълъда), Владимир Михайлов (Симо Влаха) и Веселин Анчев (Велчо Шунтов).", "date": "2017.11.04", "title": "Бургас: Новият български филм „Възвишение“ ще бъде прожектиран в града"}
{"url": "http://www.focus-news.net/news/2017/11/04/2453778/kyustendil-dobrovolnoto-formirovanie-kam-obshtinata-e-podgotveno-da-okazva-pomosht-pri-uslozhneni-zimni-usloviya.html", "text": "Доброволното формирование към Община Кюстендил е подготвено да оказва помощ при усложнени зимни условия. Това каза пред Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. По думите му формированието се състои от 45 души, които са преминали почти всички необходими обучения. „Хората са оборудвани, имат екипировка и средства”, каза Ивайло Чалъков. По думите му задействането на формированието може да стане при нужда, когато са необходими аварийно-спасителни мероприятия, но само след оповестяване чрез единната спасителна система и издаване на съответната заповед.\r\nВенцеслав ИЛЧЕВ", "date": "2017.11.04", "title": "Кюстендил: Доброволното формирование към Общината е подготвено да оказва помощ при усложнени зимни условия"}
{"url": "http://www.focus-news.net/news/2017/11/04/2453779/tsvetan-tsvetanov-gerb-konformizmat-i-falshivite-novini-dnes-sa-chast-ot-instrumentariuma-na-bsp-i-dps.html", "text": "„Само фактът, че от БСП искат да закрият Комисията за досиетата показва, че тази партия иска да заличи следите от миналото, а ние искаме точно обратното. Ние искаме младите хора да знаят какво се е случило преди, за да могат да вземат важните решения за бъдещето. Конформизмът  и фалшивите новини днес са част от инструментариума на БСП и ДПС“. Това заяви зам.-председателят на ГЕРБ и председател на ПГ на партията Цветан Цветанов, който тази сутрин откри регионалната политическа академия на Младежи ГЕРБ в Минерални бани, област Хасково, съобщиха от пресцентъра на ПП ГЕРБ.. Той бе лектор по темата „Политика на реалните решения. Държавническо мислене вместо компроматна война“. \r\n„Още през 2015-2016 година БСП се е подготвяла с фалшиви новини за наближаващите президентски избори  и е изпълнявала този план целенасочено и организирано. Затова тогава на преден план са изведени негативни теми за България като мигрантския проблем, бунтът на бежанците в Харманли, всяване на страхове сред хората, включително и със зарази, идващи от мигрантите. Това са процеси, които са организирани, и ние успяхме да им се противопоставим за Парламентарните избори, когато разкрихме техните фалшиви профили и медии“, обясни Цветан Цветанов\r\nДвудневният форум е под надслов „Десет години България в Европейския съюз - реални политики за страната и противодействие на спекулата“ и организира от МГЕРБ с подкрепата на фондация „Конрад Аденауер“. Освен Цветан Цветанов, гост-лектори на академията ще бъдат ръководителят на бюрото на фондация  „Конрад Аденауер” в България Торстен Гайслер, председателят на МГЕРБ и зам.–министър на външните работи Георг Георгиев, евродепутатите от ГЕРБ/ЕНП Ева Майдел и Андрей Новаков, министърът на регионалното развитие Николай Нанков, зам.-председателят на 44-то Народно събрание Цвета Караянчева и областният координатор на ГЕРБ–Хасково и народен представител Делян Добрев. В дискусиите ще участват още депутатите от ГЕРБ-Хасково Евгения Ангелова и д-р Георги Станков, областният управител на Хасково Станислав Дечев и областният координатор на МГЕРБ–Хасково Румен Стоянов.\r\nЦветан Цветанов посочи, че в момента в страната има два полюса: на истината и на лъжата. ГЕРБ категорични избира истината. „Затова трябва със силата на истината да борим с фалшивите новини. Именно от нас, от форуми като днешния вие чувате истината за политиките на правителството, за предстоящото европредседателство, за перспективите. Затова форуми като днешния са изключително полезни - за да контактувате, за да обменяте информация и да знаете истината за политиката на ГЕРБ. Защото нашата партия е най-подготвената, най-работещата, предлагаща единствено реални решения. А Европа иска да работи със системни партии като нашата, а не с популистки формации като БСП“, категоричен бе Цветан Цветанов.\r\n„Радвам се, че сте избрали именно в тази община да се проведе днешната среща, защото тук съотношението мюсюлмани/християни е 60:40. А фактът, че днес ние сме именно тук, показва нашето отношение към етносите в България и същността на политиката ни по отношение на етническите групи в България“, подчерта Цветанов.", "date": "2017.11.04", "title": "Цветан Цветанов, ГЕРБ: Конформизмът и фалшивите новини днес са част от инструментариума на БСП и ДПС"}
{"url": "http://www.focus-news.net/news/2017/11/04/2453780/tass-sauditska-arabiya-prizova-opek-da-prodalzhi-sakrashtavaneto-na-petrolnite-zapasi.html", "text": "Саудитският министър на енергетиката Халед бен Абдел Азиз ал Фалех заяви, че е необходимо да се засили работата на ОПЕК+ по намаляването на петролните запаси, предава ТАСС.\r\n„Мисията по съкращаването на добивите не е приключила, предстои ни много за вършене“, заяви Ал Фалех след срещата си с вицепремиера на Узбекистан Алишер Султанов и министъра на енергетиката на Русия Александър Милер в Ташкент. Той отбеляза, че всички страни членки в споразумението също така признават, че работата не е изпълнена до край.\r\nРуският министър заяви, че въпросът за продължаването на сделката на ОПЕК+ след март 2018 г. ще се обсъди по време на ноемврийската среща на съюза, но решението може да бъде взето и по-късно. Виктор Турмаков", "date": "2017.11.04", "title": "ТАСС: Саудитска Арабия призова ОПЕК+ да продължи съкращаването на петролните запаси"}
{"url": "http://www.focus-news.net/news/2017/11/04/2453781/razshirenieto-na-uchastatsi-ot-patya-burgas-slanchev-bryag-tryabva-da-e-gotovo-do-nachaloto-na-noviya-leten-sezon.html", "text": "До началото на новия летен сезон разширението на пътя Бургас – Слънчев бряг в участъка Поморие - Ахелой и обходът на Ахелой трябва бъде завършено и пуснато в експлоатация. В момента по трасето се извършват изкопни дейности, а от днес започват и насипи. Това стана ясно по време на инспекцията на строително-монтажните дейности на пътя Бургас – Слънчев бряг, в която се включиха министър-председателят Бойко Борисов, министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов, съобщиха от пресцентъра на Министерство на регионалното развитие и благоустройството. При огледа беше засегнат и въпросът с исканията за кръгово кръстовище, което да свързва общинския път Ахелой – Тънково и четирилентовия обход, като ще се търсят решения. Заради оценката на въздействието върху околната среда по трасетата ще има нови водостоци, огради за земноводни и влечуги и шумозащитни съоръжения.\r\nБеше обърнато внимание на високата концентрация на пътно-транспортни произшествия с много загинали на пътя Бургас – Слънчев бряг, който е едно от най-натоварените трасета и разширяването му е приоритет.\r\nДо началото на май трябва да приключат процедури по отчуждаване и да има издадено разрешение за строеж за участък от 1.2 км в частта на обхода на Поморие, който се очаква да започне да се изгражда през 2018 година.\r\nПреди инспекцията на разширението на пътя Бургас - Слънчев бряг, премиерът Борисов и министър Нанков участваха в съвещание с кризисния щаб след наводненията в региона с кметовете на Бургас Димитър Николов и на Камено Жельо Вардунски и областният управител Вълчо Чолаков. Изцяло ще бъде възстановена инфраструктурата в населените места, засегнати от наводнението, за което са нужни 4.3 млн. лв. Предвижда се изграждане и на обходен път, който да изведе трафика от бургаския кв. „Меден рудник“.", "date": "2017.11.04", "title": "Разширението на участъци от пътя Бургас – Слънчев бряг трябва да е готово до началото на новия летен сезон"}
{"url": "http://www.focus-news.net/news/2017/11/04/2453782/branimir-mitov-initsiativata-evropeyska-nosht-na-teatrite-tseli-da-podnese-na-publikata-edno-nezabravimo-prezhivyavane.html", "text": "Инициативата „Европейска нощ на театрите“ цели да поднесе на публиката едно незабравимо преживяване. Това каза за Радио „Фокус“ – Пирин Бранимир Митов, директор на Драматичен театър „Проф. Енчо Халачев“ – Благоевград. Той отбеляза, че традиционно в това събитие, специално в България, участват почти всички водещи и уважаващи себе си театрите. „Целта е в една и съща вечер да се проведат много и различни събития в градовете из страната, които да са и на по-достъпна цена. На много места дори входовете са безплатни. Идеята е публиката да може да стане част от театралното изкуство и да разбере какво се случва на сцената. Освен представления се провеждат и редица други събития, като например „Отворени врати“, каза още Митов. Той добави, че инициативата „Нощта на театрите“ представлява една вечер, която често започва още през деня с програма за най-малките, в която всички актьори играят специално за публиката. „Интересното е, че в някои театрите това продължава цял нощ. Такъв пример е Симитли, където последното представление ще започне в 21.00 часа, тоест до към 22.00 часа – 23.00 часа в града ще се случва театър“, посочи Митов.\r\nЛивия НИНОВА", "date": "2017.11.04", "title": "Бранимир Митов: Инициативата „Европейска нощ на театрите“ цели да поднесе на публиката едно незабравимо преживяване"}
{"url": "http://www.focus-news.net/news/2017/11/04/2453783/afp-zemetresenie-s-magnitud-68-po-skalata-na-rihter-e-registrirano-kray-ostrovite-tonga-v-tihiya-okean.html", "text": "Земетресение с магнитуд 6,8 по скалата на Рихтер е регистрирано край островите Тонга в Тихия океан. Сеизмолозите не са обявили опасност за появата на вълни цунами, предава  AFP.;\r\nТрусът е регистриран на дълбочина от 10 км. и на 90 км. от острова Ниатопутапу и на 230 км. югозападно от столицата на Самоа Апиа. Тихоокеанският център за вълни-цунами съобщи, че няма опасност за появата на вълни. \r\nТрусът е продължил повече от минута и е накарал местните да напуснат домовете си. \r\nТонга и Самоа са част от т.нар. „огнен пръстен“ – зона на тектонична активност в Тихия океан, където често са регистрирани земетресения и където често избухват вулкани.  Виктор Турмаков", "date": "2017.11.04", "title": "AFP: Земетресение с магнитуд 6,8 по скалата на Рихтер е регистрирано край островите Тонга в Тихия океан"}
{"url": "http://www.focus-news.net/news/2017/11/04/2453784/agentsiya-fokus-izlachva-na-zhivo-voenniya-ritual-v-pamet-na-zaginalite-geroi-ot-1-vi-sofiyski-i-6-ti-tarnovski-pehotni-polkove-na-parva-sofiyska-zhelyazna-diviziya.html", "text": "Агенция „Фокус“ излъчва на живо военния ритуал в памет на загиналите герои от 1-ви Софийски и 6-ти Търновски пехотни полкове на Първа Софийска желязна дивизия.\r\nВидео от церемонията може да гледате на живо в страницата на ИА „Фокус“ във „Фейсбук“", "date": "2017.11.04", "title": "Агенция „Фокус“ излъчва на живо военния ритуал в памет на загиналите герои от 1-ви Софийски и 6-ти Търновски пехотни полкове на Първа Софийска желязна дивизия"}
{"url": "http://www.focus-news.net/news/2017/11/04/2453785/desislava-kostadinova-gerb-obshtinite-v-oblast-pazardzhik-se-spravyat-mnogo-dobre-s-usvoyavaneto-na-evropeyski-sredstva.html", "text": "Общините в област Пазарджик се справят много добре с усвояването на европейски средства. Това каза за Радио „Фокус“ – Пазарджик депутатът от ГЕРБ Десислава Костадинова. Тя обясни, че петте най-големи като население общини в областта са усвоили най-много средства. „Трябва да уточня, че имам предвид териториално, а не институционално общините, защото справката ми включва всички бенефициенти – общински администрации, фирми, неправителствени организации. Сумите, които ще цитирам, са общите цифри, на проекти, за които има сключени договори, изпълняват се или са приключили в рамките на този планов период. Според статистиката най-много пари по европрограми и това е логично, се усвояват в община Пазарджик – почти 25 млн. лв. Близо 19 млн. лв. е стойността на проектите в община Пещера, малко над 17.8 млн. лв. е цифрата за община Панагюрище. В община Велинград се усвояват малко под 11 млн. лв., за община Септември сумата е малко над 5.3 млн. лв. Или общо само в тези 5 общини има одобрени проекти за почти 78 млн. лв.“, коментира Костадинова.  Тя каза също, че за настоящия програмен период България разполага с 11.7 млрд. евро, от които 9.9 млрд. евро идват от европейските фондове. До този момент страната ни е договорила малко над 40% от тези средства.\r\nВаня НИКОЛОВА", "date": "2017.11.04", "title": "Десислава Костадинова, ГЕРБ: Общините в област Пазарджик се справят много добре с усвояването на европейски средства"}
{"url": "http://www.focus-news.net/news/2017/11/04/2453786/hayder-al-abadi-irakskite-sili-za-sigurnost-osvobodiha-al-kaim-ot-islyamska-darzhava.html", "text": "Иракският министър-председател Хайдер ал Абади съобщи, че иракските сили за сигурност са освободили от „Ислямска държава“ Ал Каим – една от последните територии в страната, държана от терористите, предаде Reuters.\r\nВ поздравително заявление министър-председателят похвали силите за сигурност на Ирак за освобождаването на областта „за рекордно време“. Частите на иракската армия, силите за борба с тероризма и местните милиции навлязоха в областта в петък сутринта.  Виктор Турмаков", "date": "2017.11.04", "title": "Хайдер ал Абади: Иракските сили за сигурност освободиха Ал Каим от „Ислямска държава“"}
{"url": "http://www.focus-news.net/news/2017/11/04/2453787/pazardzhik-dvizhenieto-pri-km-106-na-avtomagistrala-trakiya-v-posoka-burgas-e-vazstanoveno.html", "text": "Движението при км 106 на автомагистрала \"Тракия\" в посока Бургас е възстановено. Това съобщиха от пресцентъра на Агенция \"Пътна инфраструктура\" (АПИ). Трафикът в района временно се извършваше само в активната и аварийната лента, поради катастрофа.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2017.11.04", "title": "Пазарджик: Движението при км 106 на автомагистрала \"Тракия\" в посока Бургас е възстановено"}
{"url": "http://www.focus-news.net/news/2017/11/04/2453788/reuters-karles-puchdemon-prizova-kam-obedinen-front-za-nezavisimostta-na-kataluniya-na-predsrochnite-izbori-v-regiona.html", "text": "Бившият каталунски лидер Карлес Пучдемон призова за обединен политически фронт на изборите в областта на 21 декември, за продължаване на борбата за независимостта от Испания и в знак на протест срещу затварянето на бившите членове на регионалното правителство, предава   Reuters.\r\nПучдемон, който избяга в Белгия, след като правителството му бе свалено след едностранно обявената независимост на Каталуния, заяви, че възнамерява да участва на изборите, докато е в Брюксел. \r\nПо-рано испанският министър-председател Мариано Рахой нареди в Каталуния да се проведат предсрочни избори. \r\n„Време е за всички демократи да обединят сили. За Каталуния, за свободата на политическите затворници“, заяви Пучдемон. Той призова партиите да се обединят срещу испанското правителство на урните.  Виктор Турмаков", "date": "2017.11.04", "title": "Reuters: Карлес Пучдемон призова към обединен фронт за независимостта на Каталуния на предсрочните избори в региона"}
{"url": "http://www.focus-news.net/news/2017/11/04/2453789/dafinka-komitova-nch-rodolyubie-asenovgrad-prez-2018-g-shte-otbelezhim-145-ta-godishnina-na-chitalishteto-s-ednosedmichna-kulturna-programa.html", "text": "През 2018 година НЧ „Родолюбие - 1873“ ще чества 145 години от създаването си, като се планира събитието да се отбележи с богата едноседмична културна програма. Това каза за Радио „Фокус“ – Пловдив секретарят на културната институция Дафинка Комитова. По думите ѝ едноседмичната програма, посветена на годишнината, ще представи театрални постановки на самодейния състав към читалището, фолклорен концерт, класически концерт заедно с балет, също и литературна вечер. „Тече активна подготовка, за да отбележим подобаващо годишнината на читалище „Родолюбие“, посочи Комитова.\r\nСекретарят на културната институция каза още, че читалището отчита богат сезон. „Годината бе изпълнена с мероприятия, кои от кои по-стойностни, както на професионалното, така и на самодейното изкуство. Доволни са хората, доволни сме и ние от свършената работа. Кипи изключително активна читалищна дейност“, коментира Дафинка Комитова.\r\nНародно читалище „Родолюбие” в Асеновград е създадено още през далечната 1873 година. И до ден днешен то развива богата и разностранна творческа дейност, която задоволява духовните потребности на деца и възрастни. Читалището предлага балетно студио, школи по пиано, английски език и изобразително изкуство, детско ателие по приложни изкуства, литературен клуб, детско театрално студио и още много възможности за културно обогатяване и развитие.\r\nТони МИХАЙЛОВ", "date": "2017.11.04", "title": "Дафинка Комитова, НЧ „Родолюбие“ – Асеновград: През 2018 г. ще отбележим 145-та годишнина на читалището с едноседмична културна програма"}
{"url": "http://www.focus-news.net/news/2017/11/04/2453790/dots-kostadin-nushev-na-arhangelova-zadushnitsa-pochitame-s-molitva-zaginalite-ni-sanarodnitsi-dali-zhivota-si-za-osvobozhdenieto-na-rodinata.html", "text": "На Архангелова задушница почитаме с молитва загиналите ни сънародници, дали живота си за освобождението на Родината. Това каза богословът доц. Костадин Нушев в интервю за Агенция „Фокус“ за Архангелова задушница. По думите му именно заради това в църковната и народната традиция Архангеловата задушница е известна още като Мъжка. „Наречена е така, защото на нея се прави помен на загиналите по време на войните български войници . През годините по фронтовете на България много наши сънародници са дали живота си за Освобождението на Родината и се е установила традиция тези загинали войни да се възпоменават точно на тази задушница“, обясни доц. Нушев. По думите му в историята на църквата този ден се счита и като ден, посветен на професиите, свързани със защитата на Отечеството и с полицаите. „Панихидата и молебенът за загиналите войни на Архангелова задушница обикновено се извършват в  храмовете костници“, каза още доц. Нушев.\r\nТой обясни, че всяка една задушница е специално определен от църквата ден за молитва за душите на нашите близки покойници и починали сродници. „Ние трябва да ги почетем с молитва или при гроба, където са ръкоположени и почиват техните тленни останки или да присъстваме на заупокойните служби в храмовете. Обикновено повечето българи предпочитат в тези дни да посещават гробовете на своите близки или специалните възпоменателни заупокойни молитви“, допълни той. \r\nДеница КИТАНОВА", "date": "2017.11.04", "title": "Доц. Костадин Нушев: На Архангелова задушница почитаме с молитва загиналите ни сънародници, дали живота си за освобождението на Родината"}
{"url": "http://www.focus-news.net/news/2017/11/04/2453791/afp-ministar-predsedatelyat-na-livan-podade-ostavka.html", "text": "Ливанският министър-председател Саад Харири подаде оставка, посочвайки като причини иранската „хватка“ над страната и заплахите към живота му, предава  AFP.\r\n„Обявявам своята оставка от министър-председателкия пост“, заяви Саад Харири по време на своя реч в Саудитска Арабия, излъчена по местна телевизия.  Виктор Турмаков", "date": "2017.11.04", "title": "AFP: Министър-председателят на Ливан подаде оставка"}
{"url": "http://www.focus-news.net/news/2017/11/04/2453792/gl-insp-plamen-genchev-rspbzn-gabrovo-zadalzhitelno-tryabva-da-se-pochistyat-komite-predi-nachaloto-na-otoplitelniya-sezon.html", "text": "Хората, които се отопляват на твърдо гориво, задължително трябва да почистят комите си преди началото на отоплителния сезон. Това каза за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и защита на населението“ – Габрово. Той препоръча при възможност почистването на комите да се извърши още веднъж и през зимните месеци. За безопасността на гражданите през отоплителния сезон е необходимо да се използват стандартни, технически изправни отоплителни. „Те трябва да се монтират на безопасно разстояние от горими и леснозапалими вещества и материали и задължително да се поставят върху негорими подложки. Не трябва да се оставят работещи отоплителни и електронагревателни уреди без наблюдение и да не се ползват уреди с открити реотани. За печките на твърдо гориво трябва да се създават подходящи условия, при които няма възможност въглени или искри да попадат върху намиращите се в близост горими материали“, посочи гл. инсп. Генчев. Той препоръча газовите уреди и бутилките да не се оставят в близост до отоплителни уреди, защото се нагряват, което може да предизвика взрив. Не трябва да се съхраняват горива в непосредствена близост до отоплителни уреди. В домовете могат да се съхраняват само количества, които са за ежедневна употреба. „Много е важно хората да знаят, че не трябва да разпалват уреди на твърдо гориво със запалими течности, които не са предназначени за такъв вид дейност. Много често се случва печки на твърдо гориво да се разпалват с бензин или нафта, което е предпоставка за предизвикване на пожари и за това хората да пострадат и дори да загинат. Сгурията и пепелта трябва да се изхвърля само в негорими метални съдове. Това също е предпоставка за пожар. Повечето контейнери за отпадъци, които са пластмасови, много често се запалват и изгарят, което нанася допълнителни щети на всяка една община. Всички димоотводи, кюнците на отоплителните уреди на твърдо и течно гориво, трябва да са стабилно укрепени и да са монтирани на безопасни разстояния от горими конструкции“, посочи гл. инсп. Пламен Генчев. Той препоръча да не се оставят без надзор деца и възрастни хора над 70 години в близост до отоплителни уреди.\r\nНадежда КРЪСТЕВА", "date": "2017.11.04", "title": "Гл. инсп. Пламен Генчев, РСПБЗН – Габрово: Задължително трябва да се почистят комите преди началото на отоплителния сезон"}
{"url": "http://www.focus-news.net/news/2017/11/04/2453793/burgas-narodniyat-predstavitel-ot-pg-na-bsp-za-balgariya-nikolay-tishev-organizira-priemna-za-zhiteli-na-kameno.html", "text": "Народният представител от Парламентарната група на „БСП за България” Николай Тишев организира приемна за жители на Камено. Това съобщиха от пресцентъра на Националния съвет на БСП. Срещите ще се провеждат в местния клуб на БСП, от 10:30 ч. на 6 ноември 2017 г. ноември (понеделник).Присъстващите ще имат възможността да зададат своите въпроси, мнения и предложения, свързани с развитието на града и общината.\r\nНиколай Тишев е член на Комисията по транспорт, информационни технологии и съобщения, както и на Комисията по вероизповеданията и правата на човека в 44-то Народно събрание.", "date": "2017.11.04", "title": "Бургас: Народният представител от ПГ на „БСП за България” Николай Тишев организира приемна за жители на Камено"}
{"url": "http://www.focus-news.net/news/2017/11/04/2453794/politico-spored-doklad-na-bundesvera-razpadaneto-na-es-e-vazmozhno.html", "text": "Германската армия смята разпадането на Европейския съюз и на Запада през следващите десетилетия за възможно, според неин вътрешен доклад, предава  Politico , позовавайки се на местни медии.\r\nВ 102-страничния доклад „Стратегическа перспектива 2040“, приет в края на февруари и след това засекретен, се очертават шест сценария за това как социалните тенденции и международните конфликти ще се развият и как те ще повлияят върху сигурността на Германия. \r\nСред тях фигурира най-лошият възможен сценарий, в който ЕС се разпада и Германия е заставена да заеме „реактивно положение“. При този случай международният ред се разпада след „десетилетия на нестабилност“, ценностните системи губят своето влияние и процесът на глобализация приключва. \r\n„Разширяването на ЕС ще бъде изоставено в по-голямата си част и други страни ще напуснат общността. Европа ще загуби глобалната си конкурентоспособност“, пише в доклада, цитиран от германското издание „Шпигел“. „Все по-безредният, понякога хаотичен и склонен към конфликти свят ще измени средата на сигурност за Германия и Европа“. \r\nПри друг сценарий: „Запад срещу Изток“, няколко източни държави от ЕС ще замразят европейската интеграция, докато други ще се присъединят към източен съюз. При сценария „Многополюсна надпревара“ се наблюдава засилване на екстремизма и как няколко страни от ЕС се придвижват към руския политически модел.\r\nВ документа се сочи, че са обмислени всички възможни сценарии, „възможни за осъществяване до 2040 г\". Те са развити от изследователите от Бюрото по планиране на федералните въоръжени сили на Германия.   Виктор Турмаков", "date": "2017.11.04", "title": "Politico:  Според доклад на Бундесвера разпадането на ЕС е възможно"}
{"url": "http://www.focus-news.net/news/2017/11/04/2453795/blagoevgrad-izslushvane-na-kandidatite-za-sadebni-zasedateli-kam-okrazhniya-sad-shte-se-provede-na-16-noemvri.html", "text": "Изслушване на кандидатите за съдебни заседатели към Окръжен съд - Благоевград ще се проведе в града. Това каза за Радио „Фокус“ – Пирин Магдалена Тренчева, технически сътрудник към Общински съвет – Благоевград. Временната комисия за подбор на кандидати за съдебни заседатели за Окръжен съд - Благоевград ще разговаря с кандидатите, подали документи на 16 ноември от 09.00 часа в зала „22 септември“. „На изслушването могат да присъстват всички заинтересовани“, отбеляза Тренчева.\r\nЛивия НИНОВА", "date": "2017.11.04", "title": "Благоевград: Изслушване на кандидатите за съдебни заседатели към Окръжния съд ще се проведе на 16 ноември"}
{"url": "http://www.focus-news.net/news/2017/11/04/2453796/mrrb-700-kiparisa-shte-pazyat-ot-snegonavyavaniya-uchastaka-ot-avtomagistrala-trakiya-mezhdu-burgas-i-karnobat.html", "text": "Започна засаждането на 700 кипариса на участък от 350 м от автомагистрала „Тракия“ между Бургас и Карнобат. Това съобщиха от пресцентъра на Министерството на регионалното развитие и благоустройството (МРРБ). Всяка зима при силни снеговалежи отсечката често става непроходима. Целта е засаждането на дърветата да спират снегонавяването, като по този начин да пазят трасето от натрупване на преспи. За разрешаване на проблема през зимата около дръвчетата допълнително се поставят бали слама за уплътнение. Очаква се до средата на ноември засаждането на кипарисите да приключи.", "date": "2017.11.04", "title": "МРРБ: 700 кипариса ще пазят от снегонавявания участъка от автомагистрала „Тракия“ между Бургас и Карнобат"}
{"url": "http://www.focus-news.net/news/2017/11/04/2453797/sport-natsionalniyat-otbor-na-kndr-otkaza-da-uchastva-na-svetovnoto-parvenstvo-po-tezhka-atletika-v-sasht.html", "text": "Националният отбор на КНДР по тежка атлетика се отказа от участие на световното първенство, което ще се проведе в американския град Анахайм между 28 ноември и 5 декември. \r\n Международната федерация по тежка атлетика не е получила никакви обяснения по повод решението. Предполага се, че това е свързано с напрежението в политическите отношения между САЩ и Северна Корея.  Виктор Турмаков", "date": "2017.11.04", "title": "Спорт: Националният отбор на КНДР отказа да участва на световното първенство по Тежка атлетика в САЩ"}
{"url": "http://www.focus-news.net/news/2017/11/04/2453798/dmitriy-peskov-razreshavaneto-na-konflikta-v-siriya-se-saglasuva-kato-tema-na-sreshtata-mezhdu-vladimir-putin-i-donald-tramp.html", "text": "Прессекретарят на Кремъл Дмитрий Песков съобщи, че ситуацията в Сирия и пренасянето на разрешаването на конфликта в страната на ново равнище изисква обсъждане между президентите на Русия и на САЩ Владимир Путин и Доналд Тръмп, предава ТАСС.\r\nСпоред Песков има много теми за обсъждане между Путин и Тръмп и затова е в общ интерес „и двамата президенти да открият възможност за повече или по-малко продължително общуване. \r\n„Разрешаването на конфликта в Сирия, като тема на възможната среща, се съгласува в момента“, отбеляза прессекретарят на руския президент. Според него около разрешаването на конфликта в Сирия през последно време има много позитивни събития.\r\n„Но то изисква съвместни усилия за пренасянето  му  на ново и по-качествено равнище. Всичко това иска така или иначе взаимодействие“, уверен е той.  Виктор Турмаков", "date": "2017.11.04", "title": "Дмитрий Песков: Разрешаването на конфликта в Сирия се съгласува като тема на срещата между Владимир Путин и Доналд Тръмп"}
{"url": "http://www.focus-news.net/news/2017/11/04/2453799/blagoevgrad-fotoizlozhba-te-ne-sa-zabraveni-shte-bade-predstavena-v-dramatichen-teatar-nikola-vaptsarov.html", "text": "Фотоизложба „Те не са забравени“ ще бъде представена в Драматичен театър „Никола Вапцаров“ – Благоевград от 18.00 часа. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. Автор на изложбата, която ще бъде разположена във Фоайе №2 и е със свободен вход е Тошка Катева. „Изложбата „Те не са забравени” съдържа биографични материали за актрисите Олга Кирчева, Ирина Тасева, Таня Масалитинова, Луна Давидова и Лиляна Шопова. Мога да кажа, че това е една изключително емоционално изложба както за Тошка Катева, така и за театъра“, каза още Спасова. Тя призова всички жители и гости на града, които се интересуват от театралното изкуство да посетят изложбата, подчертавайки че със сигурност ще останат доволни от видяното.\r\nЛивия НИНОВА", "date": "2017.11.04", "title": "Благоевград: Фотоизложба „Те не са забравени“ ще бъде представена в Драматичен театър „Никола Вапцаров“"}
{"url": "http://www.focus-news.net/news/2017/11/04/2453800/sport-felipe-masa-obyavi-kraya-na-karierata-si-za-vtori-pat.html", "text": "Фелипе Маса обяви, че ще прекрати кариерата си след края на сезон 2017-та. Бразилецът смяташе миналата година да бъде последната му като състезател, но бе помолен да се върне в отбора „Уилямс“, след като техния титулярен пилот премина в тима на Мерцедес. Маса заяви, че последното му състезание ще бъде старта в Абу Даби на 26 ноември, който закрива тазгодишния сезон.", "date": "2017.11.04", "title": "Спорт: Фелипе Маса обяви края на кариерата си за втори път"}
{"url": "http://www.focus-news.net/news/2017/11/04/2453801/plovdiv-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-v-mitropolitskiya-hram-sv-vmchtsa-marina-v-nedelya.html", "text": "На 5 ноември 2017 г., в празничния за християните неделен ден, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений - викарий на митрополита, ще оглави архиерейска света литургия в митрополитския храм „Св. вмчца Марина” в Пловдив, предаде репортер на Агенция „Фокус“. Началото на  службата е предвидено за 9.00 часа. \r\nНикола ПЕТКОВ", "date": "2017.11.04", "title": "Пловдив: Негово преосвещенство Знеполският епископ Арсений ще оглави архиерейска света литургия в митрополитския храм „Св. вмчца Марина в неделя"}
{"url": "http://www.focus-news.net/news/2017/11/04/2453802/reuters-ot-shtaba-na-livanskiya-prezident-potvardiha-che-premierat-na-stranata-smyata-da-podade-ostavka.html", "text": "От щаба на ливанския президент Мишел Аун заявиха, че са получили обаждане от премиера на страната Саад Харири, в което той е разкрил, че смята да подаде оставката си като министър-председател, предава Reuters. Според официалното съобщение, обаждането е направено от чужбина, като президентът в момента очаква завръщането на премиера, за да разбере официалните причини.Агенция „Фокус“ припомня, че по-рано в събота, Саад Харири заяви пред медии, по време на посещението си в Саудитска Арабия, че смята да се откаже от премиерския пост. Като причини бяха посочени заплахите срещу живота му и иранската „хватка“ в региона.\r\n„Иран е затворил хватката си около съдбата на страните от региона“, заяви Харири. \r\nБащата на сегашният премиер бе убит докато изпълняваше същата длъжност през 2005 г.  Цанко Цолов", "date": "2017.11.04", "title": "Reuters: От щаба на ливанския президент потвърдиха, че премиерът на страната смята да подаде оставка"}
{"url": "http://www.focus-news.net/news/2017/11/04/2453803/blagoevgrad-kitayska-delegatsiya-shte-poseti-bansko-na-7-noemvri-za-obmyana-na-opit-v-upravlenieto-na-planinski-kurorti.html", "text": "В Община Банско ще се проведе работна среща за обмяна на опит в управлението на планински курорти между кмета Георги Икономов и делегация на организационния комитет на зимните олимпийските игри, които ще се проведат в Пекин, Китай, през 2022 г. Това съобщиха за Радио „Фокус“ – Пирин от Общината. Срещата ще се проведе от 17.00 часа на 7 ноември. Делегацията ще бъде водена от Занг Джиандонг, изпълнителен вицепрезидент на организационния комитет за олимпиадата в Пекин и зам.-кмет на града. На срещата ще присъстват Белчо Горанов, генерален секретар на Българския олимпийски комитет и Цеко Минев, председател на Българската федерация по ски.\r\nВажно за Банско събитие ще се проведе в града и от 15.00 ч. на 9 ноември - традиционното състезание „Аз пиша грамотно“ за четвъртокласниците от учебните заведения на територията на общината. Инициативата е посветена на Деня на народните будители.\r\nЛивия НИНОВА", "date": "2017.11.04", "title": "Благоевград: Китайска делегация ще посети Банско на 7 ноември за обмяна на опит в управлението на планински курорти"}
{"url": "http://www.focus-news.net/news/2017/11/04/2453804/accent-tv-moldova-prezidentat-na-moldova-se-sreshtna-s-papa-frantsisk.html", "text": "Президентът на Молдова Игор Додон и неговата съпруга Галина се срещнаха в събота с главата на католическата църква папа Франциск, предава молдовската Accent TV. Додон подчерта важността на сътрудничеството със Светия престол и потвърди ангажимента за засилване на двустранното партньорство в социалната, образователната и медицинската сфера. Президентът също така обърна внимание и върху важната роля на папата за насърчаване на справедливостта и солидарността по света. \r\n„Изразявам благодарност на Папата за неговото участие в разрешаването на важни проблеми от съвременния живот, насърчаването на диалога между цивилизации и религии“, заяви модовският президент, като добави, че развиващото се в последните години сътрудничество между Източната и Западната църква е процес, който ще „допринесе за защитата на основните християнски ценности“.  Цанко Цолов", "date": "2017.11.04", "title": "Accent TV (Молдова): Президентът на Молдова се срещна с папа Франциск"}
{"url": "http://www.focus-news.net/news/2017/11/04/2453805/inzh-lyubomir-sherbetov-kamara-na-stroitelite-veliko-tarnovo-sazdadena-e-rabotna-grupa-za-spravyane-s-problema-s-lipsata-na-kadri-v-sektora.html", "text": "Създадена е работна група към Камарата на строителите в България, която да търси решение за справяне с проблема с липсата на кадри в сектора. Това съобщи за Радио „Фокус“ – Велико Търново инж. Любомир Шербетов, председател на великотърновското представителство на Камарата на строителите в България. Той посочи, че това се е случило по време на последното заседание на управителния съвет на камарата в София. \r\nПо думите на инж. Шербетов този проблем е сериозен и през следващите години ще се задълбочава значително, тъй като голяма част от българските строители, инженери и архитекти са заминали за чужбина, тъй като в държавите от Западна Европа, като Германия, Холандия, Австрия и Франция, заплащането в сектора е минимум два пъти по-високо ,отколкото в България. „Българските фирми не могат да осигурят такива заплати, тъй като и нашият продукт е драстично по-евтин от този на фирмите в Западна Европа“, посочи той. \r\nИнж. Шербетов съобщи, че през следващата година по европейски проекти в сектора в България щебудат усвоени минимум 1 млрд. лева. Това ще доведе до още по-сериозно изостряне на проблема с липсата на кадри. „Правителството изнесе пред Камарата на строителите тази цифра, с думите: „мислете му какво ще правите догодина“. Наистина ние мислим какво ще правим и затова на последния управителен съвет създадохме тази работна група, която да търси начини за справяне с проблема с липсата на кадрите“, допълни инж. Любомир Шербетов.\r\nНадежда КРЪСТЕВА", "date": "2017.11.04", "title": "Инж. Любомир Шербетов, Камара на строителите-Велико Търново: Създадена е работна група за справяне с проблема с липсата на кадри в сектора"}
{"url": "http://www.focus-news.net/news/2017/11/04/2453806/premierat-boyko-borisov-dokato-az-sam-v-gerb-koalitsiya-s-bsp-nyama-da-pravim.html", "text": "В ГЕРБ никога не са се водили разговори за коалиция с БСП, нито с ДПС. И за да спрат спекулациите на Конгреса на ГЕРБ на 26-ти ноември ще се вземе решение да не се прави такава коалиция, докато аз съм председател на партията. Това заяви министър-председателят и председател на ГЕРБ Бойко Борисов по време на регионалната политическа академия на МГЕРБ, която се провежда в хасковските Минерални бани, съобщиха от пресцентъра на ПП ГЕРБ. Той обясни, че БСП си разчистват сметките помежду си като се обвиняват, че една част от тях били за коалиция с ГЕРБ. “Ние не искаме такъв съюз. Вътрешната опозиция в БСП да си намери друго обяснение с кого е”, заяви Борисов. Той подчерта, че е предложил на втората след ГЕРБ партия да оглави парламента заради стабилността на държавата и предстоящото председателство на Съвета на ЕС. Премиерът коментира, че след изборите е дал възможност на Деница Златева да запази поста си, за да бъде държавата стабилна, въпреки че Лиляна Павлова я превъзхожда в пъти като министър. “Не сме искали никой да купуваме. Стана като приказката:”Ти мен за каква ме мислиш и ако ме мислиш за такава колко даваш?“\r\nПремиерът посочи, че вот на доверие се внася с цел да се свали действащото правителство и парламент и да се предизвикат нови избори. “Как си представят “национално отговорните политици” от БСП, че ще изглежда България в очите на Европа със служебно правителство и в предизборна кампания по време на Председателството ни на Съвета на ЕС”, попита Бойко Борисов. Той бе категоричен, че това е безотговорно поведение от страна на опозицията и този вот няма да мине. Председателят на ГЕРБ коментира, че неслучайно има поговорка, че в ада само българския казан не го пазят дяволите, защото все някой има кой да дърпа другия надолу. Според Борисов трябва да покажем на Европа какви усилия полага България за Западните Балкани. “Аз си затраях за договора с Македония – защо не са го подписали, ако са работили толкова по споразумението. Много правителства са работили, но стана сега, защото сме направили всичко необходимо с МВнР. Целият ЕС излезе с позиции още в първите минути след като подписахме – Федерика Могерини, Доналд Туск, външните министри на Германия, Франция, САЩ... Всички те са очаквали от нас да поставим темата за перспективата на Балканите. И ние доказахме, че има политици които могат и така да мислят”, коментира премиерът. Той изтъкна и важността на изграждането на инфраструктура между София, Скопие, Солун и Белград. \r\nПремиерът се обяви категорично против езика на омразата, който започва да се възвръща между Обединени патриоти и ДПС. Той призова патриотите да си мерят приказките и заяви, че ДПС също трябва да проявяват максимална толерантност. “Винаги сме били за разбирателство, полагаме усилия различните етноси в България да живеят възможно най-добре и в разбирателство. Недопустимо е да се говори кой кого щял да стъпче. Може и с тези изказвания да се втвърдява електората и да се постига временен успех, но на Балканите по-страшно от това няма. Такава експлозия може да се получи, не забравяйте, че само преди 30 г. беше Възродителният процес”, акцентира Борисов. Според него в страната ни е щяла да избухне страшна гражданска война като в Косово, ако не е било НАТО. “Имаме толкова български мюсюлмани, няма разлика помежду ни, но някой иска да я прокара изкуствено. Трябва да четем историята и да бъдем внимателни с нея, защото се повтаря понякога и то в по-лош вариант”, заяви председателят на ГЕРБ пред младежите. \r\nБойко Борисов бе категоричен, че в отношението си към другите партии ГЕРБ винаги отчита, че зад тях седят големи групи български избиратели. “Голяма част от българските мюсюлмани подкрепят ДПС, друга част са зад нас. Ние уважаваме тези, които са ги избрали. Не се обиждат Карадайъ и Симеонов, ГЕРБ или БСП, а всички, които са гласували за нас”, категоричен бе министър-председателят. Той заяви, че ГЕРБ трябва да продължи да бъде пример за етническа толерантност. “Инвестираме в смесените региони – във ВиК, обредни домове, пазари, спортни площадки, инфраструктура. Затова хората в тези региони ни вярват. В Минерални бани ДПС има 10 общински съветници, ГЕРБ има трима. Други партии тук няма”, коментира Борисов. \r\nБойко Борисов бе категоричен, че ГЕРБ и държавата са в отлична кондиция. “Имаме 4% ръст на икономиката, дадохме 700 млн. повече за заплати, 1 млрд. за рехабилитация на училища, детски градини, ВиК, 165 млн. лева за армия и полиция. 120 млн. лева номинал за научни изследвания. Инвестираме в образование”, каза министър-председателят и коментира, че проектобюджетът за 2018 година е добър. Според Борисов алтернативният бюджет на БСП дава повече разходи, но без приходи. “С такава политика ще се счупи държавата. Ще се вдигнат дефицитите, докато свърши резерва”, заяви той. \r\nСпоред премиера инвестициите в страната ни са достатъчно и догодина ръстът в икономиката може да достигне и 5-6 %. Бойко Борисов даде пример с инвестицията в АЕЦ “Белене” и договора, който все още не може да бъде развален, но продължава да определя цената на тока. “Тези, които продадоха ЕРП-тата някога, по-добре да ги бяха продали целите. Не се радвам на тези инвестиции никой не е доволен от тях. Водим арбитражи и дела с ЕРП-тата и може и да ни осъдят накрая. Защо се е стигнало дотам, защо са ги приватизирали? Трябва да помислим трябва ли да има давност на приватизацията”, коментира Борисов.  Той обясни, че не е имало ГЕРБ, когато се е приватизирало. По думите му, тогава милиарди са погубени и откраднати. “Защо да има давност върху приватизацията. Който от ГЕРБ е нарушил правилата, си носи отговорността. Жестоко е, обвиняват ни, че не седим зад кадрите си. Но така показваме, че сме различни от БСП. Че сме по-добри”, заяви той и даде пример с допуснатите нередности при санирането по Националната програма за енергийна ефективност на няколко блока в страната. Според него виновните длъжностни лица или кметове трябва да си понесат отговорността. \r\nНа въпрос на представител на ръководството на местната структура на ГЕРБ за кмета на Хасково Добри Беливанов и загубеното доверие към него от страна на партията Бойко Борисов отговори, че не се меси в избора на кметове и общински съветници, защото те се посочват пряко от структурите на ГЕРБ по места. Председателят на партията подчерта, че преди изборите за кмет областният координатор Делян Добрев и председателят на Националния предизборен щаб Цветан Цветанов са гарантирали, че кандидатурата на Беливанов за кмет е широко подкрепяна от структурите в Хасково. “Ясно е, че Добри Беливанов премина в друг отбор, но всеки трябва да си носи отговорността за решенията. Делян Добрев е сред най-умните хора в партията, въпреки това аз приех оставката му, защото трябва да се научи да носи отговорност. Но партията се съпротиви, Делян е много обичан в ГЕРБ. Трябва да си върнем позициите в Хасково като работим още по-усилено и спечелим убедително следващите местни избори тук. 140 млн са дадени за региона. Работете така, за да сте за пример”, обърна се Борисов към присъстващите. По думите му, това че решението на партията да не приеме оставката на Добрев е надделяло показва, че БСП е единствената еднолично лидерска партия.", "date": "2017.11.04", "title": "Премиерът Бойко Борисов: Докато аз съм в ГЕРБ, коалиция с БСП няма да правим"}
{"url": "http://www.focus-news.net/news/2017/11/04/2453807/pazardzhik-5-predpisaniya-za-higienni-meropriyatiya-sa-izdadeni-otnosno-ustanoveni-narusheniya-pri-uchenicheskoto-hranene-v-oblastta.html", "text": "Здравните инспектори от Пазарджик извършиха контрол на ученическото хранене, съобщи за Радио „Фокус“ – Пазарджик Таня Чомакова от Регионална здравна инспекция-Пазарджик. Тя обясни, че контролът е обхванал 4 училищни стола, 25 училища, 7 училищни бюфета и 4 кухни-майки. \r\n„Инспекторите констатираха, че храната се приготвя и доставя от фирми за кетъринг,  готви се по предварително изготвени седмични менюта, пълнозърнестият хляб присъства поне два пъти седмично, в повечето случаи за обедно хранене на децата се предлага супа и основно или основно и десерт. В някои училища, особено в малките населени места, няма обедно хранене. Причината е ниската финансова издръжка, отпускана за дете на ден от съответната община, нежеланието на родителите да доплащат, тъй като предпочитат за времето между редовните учебни занятия и занималнята да осигурят обедното хранене у дома“, допълни Чомакова. \r\nТя каза също, че най-често срещаните нарушения при храненето на учениците са свързани с това, че в училищните бюфети се предлагат напитки, които не са разрешени от Наредба № 37 – газирани безалкохолни напитки и сокове, които не са 100% натурални, а освен това е недостатъчно количеството на предлаганите сезонни плодове и зеленчуци в обедното меню. „Не се предлага риба поне веднъж седмично. За констатираните нарушения са издадени 5 предписания за хигиенни мероприятия и 1 акт за установяване на административно нарушение за неизпълнение на предписание на контролните органи“, уточни Чомакова.\r\nВаня НИКОЛОВА", "date": "2017.11.04", "title": "Пазарджик: 5 предписания за хигиенни мероприятия са издадени относно установени нарушения при ученическото хранене в областта"}
{"url": "http://www.focus-news.net/news/2017/11/04/2453808/yordanka-fandakova-kmet-na-sofiya-spomenat-za-deloto-na-vsichki-voynitsi-i-pehotni-polkove-otdali-zhivota-si-za-otechestvoto-e-zhiv.html", "text": "Споменът за делото на всички войници и пехотни полкове, отдали живота си за отечеството, е жив. Това коментира пред Радио „Фокус“ Йорданка Фандъкова, кмет на София. „Хиляди семейства пазят грижливо снимките, писмата, спомените за своите бащи и дядовци, участвали в различни исторически събития, и е нужно заедно, като общност, да пазим и уважаваме тези спомени. Да - ние живеем днес. Фокусирани сме върху ежедневните си задачи и грижи. Правим планове за бъдещето, а историята е разказ за миналото. Но вярвам, че само познавайки и пазейки историята си, която е история и на победи, и на загуби, и на геройства, и на предателства, можем да изградим заедно големите каузи и за настоящето, и за бъдещето ни“, заяви Фандъкова. \r\nКметът на София коментира още, че вярва, че ще бъде завършена инициативата за изграждане на параклис-мавзолей в двора на Военна академия \"Г. С. Раковски\" в памет на загиналите офицери и войници по време на Първата световна война. По думите ѝ точно дворът на Военната академия в центъра на София, близо до Докторския паметник, е място, на което да се събере споменът за всички славни полкове и дружини на българската войска. Тя обясни, че параклисът и градината около него ще бъдат място, на което да идват много граждани, деца, ученици, защото уроците на историята ни учат как да живеем днес и към какво да се стремим в бъдещето. Йорданкта Фандъкова уточни, че там ще бъде и място за официални церемонии, поднасяне на цветя и венци.", "date": "2017.11.04", "title": "Йорданка Фандъкова, кмет на София: Споменът за делото на всички войници и пехотни полкове, отдали живота си за отечеството, е жив"}
{"url": "http://www.focus-news.net/news/2017/11/04/2453809/sofiya-s-tarzhestven-voenen-ritual-be-pochetena-pametta-na-zaginalite-geroi-ot-parvi-i-shesti-sofiyski-pehoten-polk-na-parva-sofiyska-diviziya.html", "text": "Военен ритуал в памет на загиналите герои от Първи и Шести софийски пехотен полк на Първа Софийска дивизия се състоя пред реставрираната скулптурна фигура на лъва от Мемориала на загиналите войници от двата полка в градината пред Националния дворец на културата, предаде репортер на Агенция \"Фокус\". На това място през 1934 г. цар Борис III открива мемориалните стени с имената на над 3000 военни, загинали за свободата на България. Оттогава е оцеляла единствено статуята на лъва, която беше върната на мястото си преди няколко дни.\r\nВ церемонията взеха участие министърът на отбраната Красимир Каракачанов, кметът на София Йорданка Фандъкова, заместник-кметът на София Тодор Чобанов и о.з. кап. Атанас Илев, председател на Съюза на възпитаниците на Военните на Негово Величество училища, Школата за запасни офицери и родолюбивото войнство и гражданство. Панихида в памет на загиналите воини отслужи Тивериополският епископ Тихон.\r\nВ знак на признателност пред паметника бяха положени цветя и венци от министъра на отбраната, началника на отбраната, Комисията по отброана, Националният военноисторически музей, кметът на София, Българския червен кръст, Организацията на евреите в България и др.\r\nПред мемориала бе положена урна с пръст от Тутракан, донесена от кмета на общината Димитър Стефанов. През 1916 г. Първа софийска дивизия, в чийто състав влизат двата полка, участва в сраженията срещу румънската армия за освобождението на Тутракан. Идеята е на това място да бъдат събрани урни с пръст от местата, където двата полка са водили сражения.\r\nЦветилена СИМЕОНОВА", "date": "2017.11.04", "title": "София: С тържествен военен ритуал бе почетена паметта на загиналите герои от Първи и Шести софийски пехотен полк на Първа Софийска дивизия"}
{"url": "http://www.focus-news.net/news/2017/11/04/2453810/asahi-shimbun-okolo-40-000-dushi-izlyazoha-na-protest-v-yaponiya-sreshtu-planovete-na-shindzo-abe-za-promyana-na-konstitutsiyata.html", "text": "Около 40 000 души протестираха пред сградата на японското Народно събрание, пише Asahi Shimbun. Множеството, което включваше в себе си и лидери на някои от политическите партии, се обяви против плановете на премиера Шиндзо Абе за ревизиране на чл. 9 от Конституцията на страната, според който Япония няма право да поддържа сухоземни, военноморски или авиационни сили. Изданието припомня, че министър-председателят, който в края на октомври спечели мнозинство за партията си в Диетата по време на предсрочни парламентарни избори, смята да разшири формулировката на член 9-и, с цел оправдаване на вече наличната армия, която в момента е определяна като „Сили за самоотбрана“. \r\nПротестът е организиран от неправителствена организация, но на него присъстваха лидерите на главните опозиционни партии. Събралите се хора скандираха „защитете член девет“ и „ние сме против промяна на Конституцията“.   Цанко Цолов", "date": "2017.11.04", "title": "Asahi Shimbun: Около 40 000 души излязоха на протест в Япония срещу плановете на Шиндзо Абе за промяна на Конституцията"}
{"url": "http://www.focus-news.net/news/2017/11/04/2453811/zam-predsedatelyat-na-gerb-tsvetan-tsvetanov-shte-poseti-silistra-na-5-noemvri-2017-g.html", "text": "Зам.-председателят на ГЕРБ и председател на ПГ на партията Цветан Цветанов ще посети Силистра на 5 ноември 2017 г. /неделя/. Това съобщиха от пресцентъра на ПП ГЕРБ. В 10:00 часа в залата на Общински съвет - Силистра Цветанов ще се срещне с представителите на общинските структури на ГЕРБ на територията на област Силистра.\r\nНа срещата ще бъдат дискутирани състоянието на организацията на територията на областта, актуалната политическа обстановка в страната и задачите пред партията.", "date": "2017.11.04", "title": "Зам.-председателят на ГЕРБ Цветан Цветанов ще посети Силистра на 5 ноември 2017 г."}
{"url": "http://www.focus-news.net/news/2017/11/04/2453812/ministar-krasimir-karakachanov-geroite-ot-parva-i-shesta-sofiyska-diviziya-zaginaha-za-da-osashtestvyat-zaveta-na-levski-vsichki-balgari-da-zhiveyat-svobodni.html", "text": "Героите от Първа и Шеста софийска дивизия загинаха, за да осъществят завета на Левски – всички българи да живеят свободни. Това каза министърът на отбраната Красимир Каракачанов в тържественото си слово по време на военния ритуал в памет на загиналите герои от 1-ви Софийски и 6-ти Търновски пехотни полкове от Софийска пехотна дивизия, който се състоя пред реставрираната скулптурна фигура на лъва от Мемориала в градината пред Националния дворец на културата, предаде репортер на Агенция „Фокус“.\r\nВ своята реч министър Каракачанов обясни, че с връщането на паметника там, където му е мястото, се възстановява една правда. „Онзи паметник, който беше унищожен и премахнат във времена на безродие - във времена, в които славните български войни за освобождение и обединение на поробените българи бяха наричани империалистически. Днес връщайки великия български лъв от стария паметник на своето място, ние възстановяваме част от онази несправедливост. Ако се вгледате в щита на лъва, ще стане ясно на всички – дори и такива, които по време на празници се срамят да излагат политическите си убеждения, за какво се бори българската армия и за какво воюваха и загиваха войниците. Войните на Първа и Шеста дивизия загинаха по полетата на Балканския полуостров не заради някакви политически убеждения на един или друг, не заради някакви идеологии, а загинаха, за да осъществяват завета на Левски, че ние българите искаме да живеем свободни. Няма друга война, в която в българския воин да е воювал по-храбро и да е жертвал живота си без страх, защото той е възпитан да положи костите си пред олтара на общоосвободителната идея. Дълго време в нашето общество се водеха спорове къде да бъде сложен този паметник, а днес се решава една несправедливост – сложен е там, където му е мястото. Да живее България и нека никога да не забравяме какво ни обединява, а то е нарисувано на щита на лъва“, каза министър Каракачанов.\r\nЦветилена СИМЕОНОВА", "date": "2017.11.04", "title": "Mинистър Красимир Каракачанов: Героите от Първа и Шеста софийска дивизия загинаха, за да осъществят завета на Левски – всички българи да живеят свободни"}
{"url": "http://www.focus-news.net/news/2017/11/04/2453813/plovdiv-dnevniyat-tsentar-za-detsa-s-uvrezhdaniya-v-asenovgrad-shte-bade-premesten-v-sgradata-na-doma-za-detsa-lisheni-ot-roditelska-grizha-tanyu-voyvoda.html", "text": "Общинският съвет в Асеновград е взел решение Дневният център за деца с увреждания в града да бъде преместен на територията на първия етаж в сградата на закрития Дом за деца лишени от родителска грижа (ДДЛР) „Таню войвода”. Това каза за Радио „Фокус“ – Пловдив управителят на центъра Добромир Кузманов. \r\n„Това решение на Общинския съвет беше взето във връзка с кандидатстването на Община Асеновград по проект, чрез който да се извърши ремонт на съществуващата база. Става въпрос само за първия етаж на закрития дом, а не за цялата сграда. Иначе решение за преместване на съществуващия Дневен център за деца с увреждания в сградата на ДДЛРГ „Таню войвода“ има от края на 2014 година, но тогава то беше по-скоро принципно, тоест като разрешение да се случи. Сега вече е във връзка с проекта, с който се кандидатства  за отпускане на средства за ремонт на ДДЛРГ „Таню войвода“, разясни Добромир Кузманов. Той не се ангажира да прогнозира колко ще струва ремонта, но уточни, че средствата, които ще бъдат отпуснати по този проект, са в размер на 100 000 лева. „Не мога да кажа дали тези средства ще се окажат достатъчни или ще се наложат допълнителни, без да са започнати проектантски действия. Специалистите ще кажат колко ще струва всичко, което сме предвидили да направим“, коментира управителят на Дневния център за деца с увреждания в Асеновград. По думите на Кузманов, след преместването Центърът ще разполага с обособени повече общи помещения за децата и с кабинети за всеки един от работещите в него специалисти.\r\nТой обясни, че по-голяма база за потребителите на Дневния център за деца с увреждания в Асеновград  е единствения мотив за предстоящото му преместване, като базата, която в момента използва центърът, е недостатъчна за капацитета му за настаняване на 30 деца.\r\nТони МИХАЙЛОВ", "date": "2017.11.04", "title": "Пловдив: Дневният център за деца с увреждания в Асеновград ще бъде преместен в сградата на Дома за деца лишени от родителска грижа „Таню войвода”"}
{"url": "http://www.focus-news.net/news/2017/11/04/2453814/dots-d-r-todor-chobanov-zam-kmet-na-sofiya-samozhertvata-na-sofiyskite-geroi-nyama-da-e-naprazna-ako-prodalzhim-da-pravim-sveta-po-dobro-myasto.html", "text": "Саможертвата на софийските герои няма да е напразна, ако продължим да правим света по-добро място. Това каза зам.-кметът на София доц. д-р Тодор Чобанов в тържественото си слово по време на военния ритуал в памет на загиналите герои от 1-ви Софийски и 6-ти Търновски пехотни полкове на Първа Софийска дивизия, който се състоя пред реставрираната скулптурна фигура на лъва от Мемориала в градината пред Националния дворец на културата, предаде репортер на Агенция „Фокус“. „Парадоксално е, но Европа дължи своя дух на съединение и сътрудничество именно на войните и конфликтите. Неведоми са пътищата господни и от пепелищата на разрушението и от кръвта на загиналите се роди нашето време. Саможертвата на героите няма да е напразна, ако продължим да градим и направим света по-добро място за нашите деца. В стария войнишки паметник се съдържаше една универсална истина, която е завет на Васил Левски - всички народи в България да живеят под чисти и свети закони. Славната българска армия изпълни завета на Левски – на някогашните стени край този лъв се четяха имената на хора от всички етноси и съсловия“, каза още Чобанов.\r\nЦветилена СИМЕОНОВА", "date": "2017.11.04", "title": "Доц. д-р Тодор Чобанов, зам.-кмет на София: Саможертвата на софийските герои няма да е напразна, ако продължим да правим света по-добро място"}
{"url": "http://www.focus-news.net/news/2017/11/04/2453815/anadolu-agency-reks-tilarsan-prizova-za-dialog-mezhdu-bagdad-i-erbil.html", "text": "Американският държавен секретар Рекс Тилърсън е провел разговор с премиера на Регионалното кюрдско правителство, в което е призовал за диалог между Ербил и Багдад, предава Anadolu Agency, като се позовава на съобщение, публикувано на официалната интернет страница на автономните кюрдски власти. В известието се казва още, че Тилърсън е изразил притеснението на САЩ относно повишеното напрежение между иракското правителство и кюрдите. \r\nСпоред него, преговорите за прекратяване на сблъсъците между двете страни трябва да прераснат в политически диалог, целящ решаването на кризата между двете страни.\r\nНапрежението между Багдад и Ербил започна да се покачва след проведения кюрдски референдум за независимост на 25 септември. Вотът бе осъден от страните в региона, като по-късно иракското правителство пристъпи към установяване на контрол с военни средства над някои райони, включени в гласуването без да са под официалната юрисдикция на Ербил. В резултат се стигна до няколко военни сблъсъци, които завършиха с малък брой жертви, напомня турската медия.  Цанко Цолов", "date": "2017.11.04", "title": "Аnadolu Agency: Рекс Тилърсън призова за диалог между Багдад и Ербил"}
{"url": "http://www.focus-news.net/news/2017/11/04/2453816/ministar-krasimir-karakachanov-neseriozno-e-da-se-pravyat-spekulatsii-sas-spasyavaneto-na-balgarskite-evrei.html", "text": "Несериозно е да се правят спекулации със спасяването на българските евреи. Това каза пред журналисти министърът на отбраната Красимир Каракачанов, предаде репортер на Агенция \"Фокус\".\r\n„Ако кажа, че ВМРО имат по-големи заслуги от Съветската армия за спасяването на българските евреи, ще бъда прав, защото това е историята. От инициативния комитет в Кюстендил през 1943 г. петимата видни граждани, които отиват при своя депутат Димитър Пешев и го ангажират с освобождаването на евреите, трима са членове на ВМРО. Истината е, че спасяването на българските евреи е дело на българския народ, защото българите имат вродена толерантност. Така че българският народ може да се гордее както със своите герои, загинали за родината, така и с този хуманен акт, с който нищо общо няма която и да е друга държава. Говорителката на руското външно министерство е много симпатична, но е пропуснала да прочете българската история по-задълбочено“, каза министъра.\r\nЦветилена СИМЕОНОВА", "date": "2017.11.04", "title": "Министър Красимир Каракачанов: Несериозно е да се правят спекулации със спасяването на българските евреи"}
{"url": "http://www.focus-news.net/news/2017/11/04/2453817/predsedatelyat-na-pg-na-gerb-tsvetan-tsvetanov-shte-bade-na-poseshtenie-v-razgrad-na-5-noemvri.html", "text": "Председателят на ПГ на ГЕРБ и зам.-председател на партията Цветан Цветанов ще посети Разград в неделя. Той ще се срещне с членове и симпатизанти на ГЕРБ в хотел \"Централ\" от 16.00 часа. Това съобщиха от пресцентъра на ПП ГЕРБ.\r\nНепосредствено преди срещата, в 15.30 часа, Цветан Цветанов, заедно с народния представител от ГЕРБ-Разград Десислава Атанасова и кмета на града Валентин Василев, ще разгледа ремонтирани и рехабилитирани инфраструктурни обекти на територията на улиците \"Дунав\" и \"Левски\" в областния център.", "date": "2017.11.04", "title": "Председателят на ПГ на ГЕРБ Цветан Цветанов ще бъде на посещение в Разград на 5 ноември"}
{"url": "http://www.focus-news.net/news/2017/11/04/2453818/smolyan-startira-zrelishtnoto-avtomobilno-shou-smilyan-i-priyateli-4h4.html", "text": "За втора поредна година Смилян е домакин на офроуд състезание, което се провежда този уикенд в местността „Трошачката”. Зам.-кметът на Община Смолян Марин Захариев даде старт  на атрактивното състезание за любителите на автомобилните преживявания. Това съобщиха от пресцентъра на Общината. Над 42 екипажа от Смолян и страната демонстрират умения карайки върху изкопи, ровове и стръмни участъци. В надпреварите се включват джипове, мотори и АТВ.\r\nЛюбителите  на офроуда „Смилян и приятели 4Х4\",  аплодират участниците и с интерес следят  екшъна, който се разиграва на трудния терен. Зрелищното автомобилно шоу  ще продължи и неделя. \r\nСред  организаторите на екстремното състезание са Община Смолян и кметството в Смилян.", "date": "2017.11.04", "title": "Смолян: Стартира зрелищното автомобилно шоу  „Смилян и приятели 4Х4\""}
{"url": "http://www.focus-news.net/news/2017/11/04/2453819/the-hill-donald-tramp-poseti-memoriala-na-napadenieto-sreshtu-parl-harbar-po-vreme-na-prestoya-si-v-havay.html", "text": "Американският президент Доналд Тръмп посети в събота мемориала, посветен на японското нападение срещу Пърл Харбър, по време на престоя си в Хавай, пише The Hill. Самолетът на държавния глава спря за кратко на архипелага, преди да продължи полета към Азия, където Тръмп ще посети пет държави по време на 12-дневната си визита на континента. \r\nАмериканският президент заяви, че досега никога не е посещавал мястото, като заедно със съпругата си положи букет бели цветя на брега, близо до плаващия мемориал. \r\nПо време на престоя си на острова, Тръмп отново увери, ще визитата му в Азия е удължена с един ден, до 14-ти ноември, като целта е участието на президента на организирана във Филипините среща относно развитието на региона на Източна Азия.  Цанко Цолов", "date": "2017.11.04", "title": "The Hill: Доналд Тръмп посети мемориала на нападението срещу Пърл Харбър по време на престоя си в Хавай"}
{"url": "http://www.focus-news.net/news/2017/11/04/2453820/ministar-krasimir-karakachanov-shtyah-da-priema-horata-ot-dps-za-po-normalni-ako-dnes-byaha-polozhili-tsvetya-pred-pametnika-na-zaginalite-balgarski-geroi.html", "text": "Щях да приема хората от ДПС за по-нормални, ако днес бяха положили цветя пред паметника на загиналите български герои. Това каза пред журналисти министърът на отбраната Красимир Каракачанов, предаде репортер на Агенция \"Фокус\".\r\n„Днес не искам да коментирам изказванията на ДПС. Не може всеки един ден да бъде ползван за политика. Има дни, в които ние трябва да бъдем единни и солидарни като българи, и този е един от тях. Примерът на войниците, които почитаме днес, трябва да бъде следван повече. Трябва да спрем да се делим на леви и десни, на русофили и русофоби и т.н.“, каза още той.\r\nНа въпрос относно националния план за увеличаване на БВП до 2024 г., министъра отговори, че той ще бъде готов в срок. „При реализацията на трите проекта по въоръжаване е възможно и преди 2024 г. да достигнем желаните 2% увеличение. Надявам се БВП да бъде по-голям, за да може тези 2% да представляват повече средства за армията и въоръжените сили“, каза Каракачанов.\r\nЦветилена СИМЕОНОВА", "date": "2017.11.04", "title": "Министър Красимир Каракачанов: Щях да приема хората от ДПС за по-нормални, ако днес бяха положили цветя пред паметника на загиналите български герои"}
{"url": "http://www.focus-news.net/news/2017/11/04/2453821/oz-kapitan-atanas-ilev-zaginalite-sofiyski-geroi-ni-pokazvat-kakvo-znachi-dostoynstvo-slava-i-chest.html", "text": "Загиналите софийски герои ни показват какво значи достойнство, слава и чест. Това каза о.з. кап. Атанас Илев, председател на Съюза на възпитаниците на Военните на Негово Величество училища, Школата за запасни офицери и родолюбивото войнство и гражданство, в тържественото си слово по време на военния ритуал в памет на загиналите герои от 1-ви Софийски и 6-ти Търновски пехотни полкове на Първа Софийска дивизия, който се състоя пред реставрираната скулптурна фигура на лъва от Мемориала в градината пред Националния дворец на културата, предаде репортер на Агенция „Фокус“.\r\n„Нашите братя, записани на плочата на този паметник, брадясали и с кървави очи от стрелбите на големите гранати, не мислеха за слава, а само за славното величие на нашата родина. Затова не ще умрат героите ни смели, за бащин кът положили живот, дордето има български предели и дорде живее български народ. \r\nО.з. кап. Илев се обърна към кмета на София Йорданка Фандъкова и министъра на отбраната Красимир Каракачанов с апел да направят всичко възможно паметникът да бъде завършен до края на 2018 г. „По този начин ще дадем достоен български облик на позорния Ньойски договор“, каза още той.\r\nЦветилена СИМЕОНОВА", "date": "2017.11.04", "title": "О.з. капитан Атанас Илев: Загиналите софийски герои ни показват какво значи достойнство, слава и чест"}
{"url": "http://www.focus-news.net/news/2017/11/04/2453822/sport-beroe-i-dunav-ruse-zavarshiha-naravno-11.html", "text": "Берое и Дунав (Русе) не успяха да излъчат победил и завършиха наравно 1:1 в мач от 15-ия кръг на българската „Първа лига“. По този начин Берое запази петата позиция в класирането, докато отборът на Дунав продължава да бъде предпоследен. По-рано днес, в друг мач от кръга, Етър (Велико Търново) победи с 2:0 Витоша, като по този начин спря серията си без победа в „А група“, която започна още през август.", "date": "2017.11.04", "title": "Спорт: Берое и Дунав (Русе) завършиха наравно 1:1"}
{"url": "http://www.focus-news.net/news/2017/11/04/2453823/desislava-kostadinova-gerb-predvizhdame-postepenno-narastvane-na-minimalnata-rabotna-zaplata-v-perioda-2018-2020-godina.html", "text": "Актуализираната средносрочна бюджетна прогноза за периода 2018-2020 година предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година. Това каза за Радио „Фокус“ – Пазарджик депутатът от ГЕРБ Десислава Костадинова. Тя посочи, че това респективно ще увеличи минималния осигурителен доход за самоосигуряващите се лица като отпада скалата за определяне на диференцирани минимални осигурителни доходи, съобразно облагаемия доход. \r\n„Промяната в механизма ще доведе до облекчаване на администрирането на този вид доходи както за НАП, така и за задължените лица. В същото време за този период ще се запазят съотношенията на осигурителните вноски за фондовете на държавното обществено осигуряване. За 2018 година се повишава размерът на осигурителната вноска за фонд „Пенсии” на ДОО с един процентен пункт. Тук трябва да уточня, че ще продължи увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете през 2020 година. Минималната възраст за пенсиониране на работещите в сектор „Сигурност” продължава да се увеличава с по 2 месеца до достигане на 53 години и 6 месеца през 2020 година“, коментира Костадинова.\r\nВаня НИКОЛОВА", "date": "2017.11.04", "title": "Десислава Костадинова, ГЕРБ: Предвиждаме постепенно нарастване на минималната работна заплата в периода 2018-2020 година"}
{"url": "http://www.focus-news.net/news/2017/11/04/2453824/yordanka-fandakova-kmet-na-sofiya-vrashtaneto-na-voenniya-memorial-na-1-vi-sofiyski-i-6-ti-tarnovski-pehotni-polkove-simvolizira-vazmozhnostta-da-obedinim-natsiyata-si.html", "text": "Връщането на Военния мемориал на 1-ви Софийски и 6-ти Търновски полкове символизира възможността да обединим нацията си. Това каза кметът на София Йорданка Фандъкова в интервю за предаването „За честта и славата на България“  по Радио „Фокус“ . „В историята на София Войнишкият мемориал е бил място за почит към загиналите български войници и офицери. Вярвам, че това място отново ще бъде място на паметта и към нашето преклонение към геройството на българските войници. Само за няколко дни от четвъртък, когато лъвът беше върнат, стотици хора отиват и поднасят цветя пред него“, коментира кметът на София.\r\n„Бронзовият лъв от войнишкия мемориал се е намирал пред трите стени, разположени във формата на буквата „П“. На тях са били изписани имената на над  3 000 загинали войници от 1-ви пехотен Софийски полк и 6-ти пехотен Търновски полк. Паметникът на Желязната дивизия е открит от цар Борис III на 28 октомври 1934 година, а от 1977 година лъвът се съхраняваше във Военноисторическия музей. Изключително съм благодарна на министъра на отбраната господин Каракачанов и на директора на Военноисторическия музей, които съдействаха за връщането на лъва на мястото му“, каза още Йорданка Фандъкова. Тя добави, че статуята на лъва, който държи картата на България, е дело на скулптура Михаил Михайлов, като лъвът символизира държавността и припомня за героизма на отделни офицери и войници, сражавали се за България. „През 2014 г. Столичният общински съвет взе решение за възстановяване на мемориала на Първи и Шести пехотни полкове на тяхното историческо място и преместване на скулпторите от художествено-творческият синтез „1 300 години България“. Първият етап от това решение вече е изпълнено и очакваме да продължим и с възстановяването на целия мемориал. Това е един от значимите войнишки паметници, който е съхранил спомена за хиляди герои, загинали за България,  и виждаме, че хората вече с нетърпение очакват да се върне на мястото си“, добави кметът на столицата.\r\nПо думите ѝопазването на историческата памет е ключово за устойчивостта на нашата нация, защото паметта възпитава отношение към всичко, което правим заедно.", "date": "2017.11.04", "title": "Йорданка Фандъкова, кмет на София: Връщането на Военния мемориал на 1-ви Софийски и 6-ти Търновски пехотни полкове символизира възможността да обединим нацията си"}
{"url": "http://www.focus-news.net/news/2017/11/04/2453825/voa-kaliforniya-poiska-74-miliarda-dolara-za-vazstanovyavane-sled-pozharite.html", "text": "Калифорния поиска от Вашингтон финансова помощ в размер на 7,4 млрд. долара, предназначена за възстановяване след пожарите, които засегнаха американския щат през октомври, съобщава Voice of America. Губернаторът Джери Браун изпрати писмо до президента на САЩ, в което иска приемане на план за възстановяване на засегнатите от природното бедствие райони. Според Браун, исканата сума ще бъде използвана за разчистване на щетите и построяване на нови къщи за хората, изгубили домовете си, като и за възстановяване на селското стопанство и транспорта, които бяха засегнати тежко от огнената стихия, бушувала в продължение на седмици. \r\nРадиото припомня, че в резултат на огъня, 43 души загубиха живота си, а почти девет хиляди постройки бяха унищожени.  Цанко Цолов", "date": "2017.11.04", "title": "VOA: Калифорния поиска 7,4 милиарда долара за възстановяване след пожарите"}
{"url": "http://www.focus-news.net/news/2017/11/04/2453826/pazardzhik-chitalishteto-v-selo-banya-otbelyazva-145-godini-ot-osnovavaneto-si.html", "text": "Народно читалище „Пробуда 1872“ в село Баня, община Панагюрище, отбелязва 145 години от основаването си. Това съобщи за Радио „Фокус“ – Пазарджик секретарят на читалището Радка Мутева. Тя обясни, че по този повод от 18.00 часа ще се проведе юбилеен концерт. Мутева припомни историята на културната институция, която започва с основаването на ученолюбиво дружество „Мравка“ през 1872 година. \r\n„Първите радетели за културно развитие на населеното място са Никола Барбалов, Григор Симеонов и Иван Живков. Никола Барбалов е основал още няколко читалища в региона – в Стрелча, в село Поибрене и в село Лесичово. Неговата личност има важен принос за развитието на читалищното дело“, коментира Мутева. Тя допълни, че и до днес са запазени книги от 1873 година, които се пазят в библиотеката към културната институция. „И днес, след 145 години, се стараем да съхраняваме будния български дух, да пазим българските обичаи и традиции, да ги предаваме от поколение на поколение“, каза също Мутева.\r\nВаня НИКОЛОВА", "date": "2017.11.04", "title": "Пазарджик: Читалището в село Баня отбелязва 145 години от основаването си"}
{"url": "http://www.focus-news.net/news/2017/11/04/2453827/reuters-po-nepotvardena-informatsiya-e-imalo-planiran-opit-za-napadenie-sreshtu-livanskiya-premier-saad-hariri-nyakolko-dni-predi-negovoto-poseshtenie-v-sauditska-arabiya.html", "text": "По непотвърдена информация, съобщена от телевизия в Саудитска Арабия, по-рано тази седмица е имало планиран опит за нападение срещу ливанския премиер Саад Харири, предава Reuters. Ливанските власти към момента не са коментирали твърдението. \r\nПо-рано в събота, министър-председателят обяви, по време на посещението си в Саудитска Арабия, че смята да подаде оставка. Като причина, Харари посочи иранската „хватка“ над страните в региона и страх от покушение срещу него. По-късно от президентския щаб на Ливан потвърдиха, че са получили обаждане от Харири, който е обявил намеренията си официално.  Цанко Цолов", "date": "2017.11.04", "title": "Reuters: По непотвърдена информация, е имало планиран опит за нападение срещу ливанския премиер Саад Харири, няколко дни преди неговото посещение в Саудитска Арабия"}
{"url": "http://www.focus-news.net/news/2017/11/04/2453828/branimir-mitov-dramatichen-teatar-prof-encho-halachev-blagoevgrad-simitli-e-edna-ot-malkoto-obshtini-v-stranata-koito-otdelyat-sredstva-za-kultura.html", "text": "Симитли е една от малкото общини в страната, които отделят средства за развитието на културата, и „Нощта на театрите“ доказва това. Това каза за Радио „Фокус“ – Пирин Бранимир Митов, директор на Драматичен театър „Проф. Енчо Халачев“ – Благоевград. Той обясни, че именно това е причината за трета поред година трупата му да вземе участие в инициативата, и то - в Симитли. \r\n„В Симитли хората ценят изкуството и ни дават възможност да творим, а и също така читалището в града „Св. Климент Охридски“ е едно от малкото в областта, което е отоплено. Тоест - създадени са условия да се случват събития и в по-студените месеци. Почти никъде другаде в Югозападна България няма подобни условия, както в Симитли. може би в Банско също го има това нещо, но оттам нататък навсякъде е студено, мъртво, тихо и прашно. Друга причина да работим със Симитли е, че срещаме голяма подкрепа в лицето на кмета Апостол Апостолов и цялата общинска управа“, посочи още Митов. \r\nТой изрази благодарността си към общинския кмет, че дава възможност да се реализира на местно ниво инициативата „Нощ на театрите“ и не само за това. „Г-н Апостолов много активно подпомага и театралната школа към читалището и всъщност в Симитли често се случват и други театрални събития“, посочи Митов. Той допълни, че в рамките на днешния ден и инициативата „Нощ на театрите“ в Симитли ще бъдат представени 5 много интересни представления, които ще бъдат с безплатен вход. „Гледайки програмите на другите театри, говоря за тези в Пловдив, София, Благоевград и така нататък, то мога да кажа, че навсякъде има вход за представленията. Единствено в  Симитли всичко ще бъде безплатно и това, пак казвам, е благодарение на Апостол Апостолов, който заделя средства, заедно с общинското ръководство за развитието на култура. Една от малкото общини, всъщност“, заяви Митов.\r\nЛивия НИНОВА", "date": "2017.11.04", "title": "Бранимир Митов, Драматичен театър „Проф. Енчо Халачев“ – Благоевград: Симитли е една от малкото общини в страната, които отделят средства за култура"}
{"url": "http://www.focus-news.net/news/2017/11/04/2453829/kyustendil-priklyuchila-e-sanitarnata-sech-v-lesopark-hisarlaka.html", "text": "Приключила е санитарната сеч в лесопарк „Хисарлъка” в района на Кюстендил. Това каза пред Радио „Фокус” – Кюстендил главният лесничей към Община Кюстендил Анелия Алексова. По думите й още през 2016 година са констатирани изсъхвания , причинени от нападения от върхов корояд,  на площ около 16 декара. Установени са 5 короядни петна. \r\n„Проведена беше процедура за възлагане на сечта, съгласно изискванията на закона за горите и наредбата за възлагане на дейности в общинските и държавните гори, като след проведен търг, сечта беше възложена на фирма, до края на месец август сечта е приключила, като дървесината вече е транспортирана и не е в района на лесопарка”, каза Анелия Алексова. По думите й сега ще се изчака тригодишния период, ще се наблюдава дали ще тръгне възобновяване, след третата година ще се направи инвентаризация на освободените площи и там, където не се наблюдава естествено възобновяване, ще бъдат предприети действия за изкуствено залесяване с иглолистни или широколистни видове.\r\nВенцеслав ИЛЧЕВ", "date": "2017.11.04", "title": "Кюстендил: Приключила е санитарната сеч в лесопарк „Хисарлъка”"}
{"url": "http://www.focus-news.net/news/2017/11/04/2453830/reuters-ostavkata-na-saad-hariri-ne-predstavlyava-opasnost-za-ikonomikata-na-livan-zayavi-finansoviyat-ministar-na-stranata.html", "text": "Намерението на премиера на Ливан Саад Харири да си подаде оставката не застрашава икономиката на страната, заяви финансовият министър Али Хасан Халил, предава Reuters. По думите на Халил, „няма опасност за икономиката или паричната единица“ на Ливан, ако премиерът изпълни намерението си. \r\nПо-рано в събота министър-председателят Саад Харири, който оглавява широко коалиционно правителство, заяви по време на посещението си в Саудитска Арабия, че смята да подаде оставка. Като причини бяха изтъкнати заплахите за живота му и иранската „хватка“ над страните от региона. От президентската институция потвърдиха, че премиерът е заявил официално намерението си в телефонно обаждане.  Цанко Цолов", "date": "2017.11.04", "title": "Reuters: Оставката на Саад Харири не представлява опасност за икономиката на Ливан, заяви финансовият министър на страната"}
{"url": "http://www.focus-news.net/news/2017/11/04/2453831/simona-spasova-dramatichen-teatar-nikola-vaptsarov-blagoevgrad-s-predstavlenieto-pet-vecheri-shte-zakriem-parvata-vecher-ot-nosht-na-teatrite-2017.html", "text": "С представлението „Пет вечери“ в Драматичен театър „Никола Вапцаров“-Благоевград ще закрием първата вечер от „Нощ на театрите 2017“. Това каза за Радио „Фокус“ – Пирин Симона Спасова, експерт „Връзки с обществеността“ към театъра. По думите ѝ пиесата ще бъде представена на камерната сцена на театъра от 19.00 часа до 20.30 часа. \r\n„Постановката е дело на дипломанти на Югозападен университет „Неофит Рилски“. Режисьор е Катерина Велчева, която е дипломирана във висшето учебно заведение, а автор е Александър Володин. Участват Михаела Заимова, Анастас Жайгаров, Таня Янчева, Никола Костадинов. Това всъщност е програмата за първия ден на двойното издание на „Нощ на театрите 2017“, каза още Спасова. Тя добави, че програмата ще продължи на 5 ноември с постановката „В полите на Витоша“ по П. К. Яворов и спектакъла „Тук… на края на света“.\r\nЛивия НИНОВА", "date": "2017.11.04", "title": "Симона Спасова, Драматичен театър „Никола Вапцаров“-Благоевград: С представлението „Пет вечери“ ще закрием първата вечер от „Нощ на театрите 2017“"}
{"url": "http://www.focus-news.net/news/2017/11/04/2453832/pregled-na-mezhdunarodnite-novini-do-18-chasa-agentsiya-fokus.html", "text": "Намерението на премиера на Ливан Саад Харири да си подаде оставката не застрашава икономиката на страната, заяви финансовият министър Али Хасан Халил. По думите на Халил, „няма опасност за икономиката или паричната единица“ на Ливан, ако премиерът изпълни намерението си. \r\nПо-рано в събота министър-председателят Саад Харири, който оглавява широко коалиционно правителство, заяви по време на посещението си в Саудитска Арабия, че смята да подаде оставка. Като причини бяха изтъкнати заплахите за живота му и иранската „хватка“ над страните от региона. От президентската институция потвърдиха, че премиерът е заявил официално намерението си в телефонно обаждане. \r\n*** Американският президент Доналд Тръмп посети в събота мемориала, посветен на японското нападение срещу Пърл Харбър, по време на престоя си в Хавай. Самолетът на държавния глава спря за кратко на архипелага, преди да продължи полета към Азия, където Тръмп ще посети пет държави по време на 12-дневната си визита на континента. \r\nАмериканският президент заяви, че досега никога не е посещавал мястото, като заедно със съпругата си положи букет бели цветя на брега, близо до плаващия мемориал. \r\nПо време на престоя си на острова, Тръмп отново увери, ще визитата му в Азия е удължена с един ден, до 14-ти ноември, като целта е участието на президента на организирана във Филипините среща относно развитието на региона на Източна Азия. \r\n*** Калифорния поиска от Вашингтон финансова помощ в размер на 7,4 млрд. долара, предназначена за възстановяване след пожарите, които засегнаха американския щат през октомври. Губернаторът Джери Браун изпрати писмо до президента на САЩ, в което иска приемане на план за възстановяване на засегнатите от природното бедствие райони. Според Браун, исканата сума ще бъде използвана за разчистване на щетите и построяване на нови къщи за хората, изгубили домовете си, като и за възстановяване на селското стопанство и транспорта, които бяха засегнати тежко от огнената стихия, бушувала в продължение на седмици. \r\nВ резултат на огъня, 43 души загубиха живота си, а почти девет хиляди постройки бяха унищожени. \r\n*** Американският държавен секретар Рекс Тилърсън е провел разговор с премиера на Регионалното кюрдско правителство, в което е призовал за диалог между Ербил и Багдад, според съобщение, публикувано на официалната интернет страница на автономните кюрдски власти. В известието се казва още, че Тилърсън е изразил притеснението на САЩ относно повишеното напрежение между иракското правителство и кюрдите. \r\nСпоред него, преговорите за прекратяване на сблъсъците между двете страни трябва да прераснат в политически диалог, целящ решаването на кризата между двете страни.\r\nНапрежението между Багдад и Ербил започна да се покачва след проведения кюрдски референдум за независимост на 25 септември. Вотът бе осъден от страните в региона, като по-късно иракското правителство пристъпи към установяване на контрол с военни средства над някои райони, включени в гласуването без да са под официалната юрисдикция на Ербил. В резултат се стигна до няколко военни сблъсъци, които завършиха с малък брой жертви.\r\n*** Около 40 000 души протестираха пред сградата на японското Народно събрание. Множеството, което включваше в себе си и лидери на някои от политическите партии, се обяви против плановете на премиера Шиндзо Абе за ревизиране на чл. 9 от Конституцията на страната, според който Япония няма право да поддържа сухоземни, военноморски или авиационни сили. Изданието припомня, че министър-председателят, който в края на октомври спечели мнозинство за партията си в Диетата по време на предсрочни парламентарни избори, смята да разшири формулировката на член 9-и, с цел оправдаване на вече наличната армия, която в момента е определяна като „Сили за самоотбрана“. \r\nПротестът е организиран от неправителствена организация, но на него присъстваха лидерите на главните опозиционни партии. Събралите се хора скандираха „защитете член девет“ и „ние сме против промяна на Конституцията“.  \r\n***  Германската армия смята разпадането на Европейския съюз и на Запада през следващите десетилетия за възможно, според неин вътрешен доклад.\r\nВ 102-страничния доклад „Стратегическа перспектива 2040“, приет в края на февруари и след това засекретен, се очертават шест сценария за това как социалните тенденции и международните конфликти ще се развият и как те ще повлияят върху сигурността на Германия. \r\nСред тях фигурира най-лошият възможен сценарий, в който ЕС се разпада и Германия е заставена да заеме „реактивно положение“. При този случай международният ред се разпада след „десетилетия на нестабилност“, ценностните системи губят своето влияние и процесът на глобализация приключва. \r\n„Разширяването на ЕС ще бъде изоставено в по-голямата си част и други страни ще напуснат общността. Европа ще загуби глобалната си конкурентоспособност“, пише в доклада, цитиран от германското издание „Шпигел“. „Все по-безредният, понякога хаотичен и склонен към конфликти свят ще измени средата на сигурност за Германия и Европа“. \r\nПри друг сценарий: „Запад срещу Изток“, няколко източни държави от ЕС ще замразят европейската интеграция, докато други ще се присъединят към източен съюз. При сценария „Многополюсна надпревара“ се наблюдава засилване на екстремизма и как няколко страни от ЕС се придвижват към руския политически модел.\r\nВ документа се сочи, че са обмислени всички възможни сценарии, „възможни за осъществяване до 2040 г\". Те са развити от изследователите от Бюрото по планиране на федералните въоръжени сили на Германия.  \r\n***  Бившият каталунски лидер Карлес Пучдемон призова за обединен политически фронт на изборите в областта на 21 декември, за продължаване на борбата за независимостта от Испания и в знак на протест срещу затварянето на бившите членове на регионалното правителство.\r\nПучдемон, който избяга в Белгия, след като правителството му бе свалено след едностранно обявената независимост на Каталуния, заяви, че възнамерява да участва на изборите, докато е в Брюксел. \r\nПо-рано испанският министър-председател Мариано Рахой нареди в Каталуния да се проведат предсрочни избори. \r\n„Време е за всички демократи да обединят сили. За Каталуния, за свободата на политическите затворници“, заяви Пучдемон. Той призова партиите да се обединят срещу испанското правителство на урните. \r\n*** Иракският министър-председател Хайдер ал Абади съобщи, че иракските сили за сигурност са освободили от „Ислямска държава“ Ал Каим – една от последните територии в страната, държана от терористите.\r\nВ поздравително заявление министър-председателят похвали силите за сигурност на Ирак за освобождаването на областта „за рекордно време“. Частите на иракската армия, силите за борба с тероризма и местните милиции навлязоха в областта в петък сутринта. \r\n*** Земетресение с магнитуд 6,8 по скалата на Рихтер е регистрирано край островите Тонга в Тихия океан. Сеизмолозите не са обявили опасност за появата на вълни цунами.\r\nТрусът е регистриран на дълбочина от 10 км. и на 90 км. от острова Ниатопутапу и на 230 км. югозападно от столицата на Самоа Апиа. Тихоокеанският център за вълни-цунами съобщи, че няма опасност за появата на вълни. \r\nТрусът е продължил повече от минута и е накарал местните да напуснат домовете си. \r\nТонга и Самоа са част от т.нар. „огнен пръстен“ – зона на тектонична активност в Тихия океан, където често са регистрирани земетресения и където често избухват вулкани. \r\n***", "date": "2017.11.04", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/11/04/2453833/stanislava-tasheva-fondatsiya-plovdiv-2019-otpuskame-250-000-leva-za-inovativni-proekti-na-chitalishta-ot-pet-oblasti.html", "text": "Фондация „Пловдив 2019“ отпуска 250 000 лева за реализиране на иновативни проекти на читалища от целия Южен централен район за планиране, който включва областите Пловдив, Смолян, Хасково, Кърджали и Пазарджик. Това съобщи за Радио „Фокус“ – Пловдив Станислава Ташева, мениджър проекти и събития във Фондацията. Тя разясни, че важно изискване е финансирането от страна във Фондация „Пловдив 2019“ по съответния проект да бъде до 80 %. \r\n„Сложили сме таван за исканите от фондация „Пловдив 2019“ средства за един проект – 5000 лева, но не сме ограничили броя на проектите, с които може да кандидатства едно читалище. Това може да бъде повече от един проект“ обясни Ташева. Тя посочи, че читалищата са проектен партньор на Фондацията от самото създаване на Апликационната книга, с която Пловдив спечели титлата „Европейска столица на културата – 2019“. „Бихме искали да ги включим активно по един наистина включващ начин. Направлението, което сме обявили на отворената покана е „Читалища: общностно участие и иновации“. Това ще рече, че искаме да приканим хората да направят тази връзка с читалищата, да влязат отново в тези културни институции, да ги използват като центрове за култура, за образование, за взаимодействие, дори и за социално предприемачество, и да бъдат използвани иновативни методи за работа в проектите на читалищата“, коментира Станислава Ташева.\r\nПроектните предложения с направление „Читалища: общностно участие и иновации“ могат да се подават до 31 януари 2018 година. „След това жури ще оцени всички проектни предложения и ще ги класира съобразно методиката за оценка, съобразена с критериите на „Европейска столица на културата“ и съответно с изискванията на проекта „Читалища“, който също е част от нашата Апликационна книга. Надяваме се да имаме разнообразни и интересни предложения, тъй като предложената възможност е наистина сериозна“, каза още Ташева. \r\nТя посочи, че Фондация „Пловдив 2019“ е организирала първоначален форум с читалищата, по време на който са се осъществили срещи с множество представители на културните институции.  „Те с нетърпение очакваха подобна възможност, защото знаем че винаги интересни и иновативни проекти са свързани с финансова подкрепа. Сега сме щастливи, че точно в нашата програма ще може да предоставим тази ръка за подкрепа, за да запалим новата искрица в читалищната дейност“, коментира още мениджърът по проекти и събития към Фондация „Пловдив 2019“.\r\nСтанислава Ташева подчерта, че с времето читалищата са се доказали като средища за включване на публики и основни центрове на общността. „Проектът „Европейска столица на културата“ цели точно това – включване на публики, работа с местната общност и устойчиви резултати за самия град“, добави тя.„Фокус“ припомня, че на 1 ноември Фондация „Пловдив 2019“ обяви отворена покана за финансиране на проекти, инициирани от и за читалищата в Пловдив и региона. Могат да кандидатстват както читалищата, така и техни партньори, които са приготвили специално проекти по повода, а заедно с тях - и местните общности.\r\nТони МИХАЙЛОВ", "date": "2017.11.04", "title": "Станислава Ташева, Фондация „Пловдив 2019“: Отпускаме 250 000 лева за иновативни проекти на читалища от пет области"}
{"url": "http://www.focus-news.net/news/2017/11/04/2453834/inzh-lyubomir-sherbetov-kamara-na-stroitelite-veliko-tarnovo-stroitelnite-firmi-v-balgariya-zapochnaha-da-vnasyat-kadri-ot-ukrayna-i-moldova.html", "text": "Строителните фирми в България започнаха да внасят кадри от Украйна и Молдова. Това съобщи за Радио „Фокус“ – Велико Търново инж. Любомир Шербетов, председател на великотърновското представителство на Камарата на строителите в България.  Той отбеляза, че в тези държави заплащането е много по-ниско отколкото в България. \r\n„Нормално е всеки да отиде да работи там, където заплащането е по-добро. Това е причината и нашите кадри да заминат за страни от Западна Европа. Така че, този процес не се забелязва само у нас“, допълни инж. Любомир Шербетов. Той посочи, че във Велико Търново все още няма работници от чужбина, а по обектите работят бригади от съседни области като Търговище и Шумен, които са с предимно смесено население. \r\n„Това обаче не е масова практика. Обемът на работа при нас в момента не е толкова голям, че да се налага да внасяме работна ръка от други места“, посочи инж. Любомир Шербетов. По думите му именно вносът на работна ръка от чужбина е едно от решенията за справяне на проблема с липсата на кадри в България.\r\nНадежда КРЪСТЕВА", "date": "2017.11.04", "title": "Инж. Любомир Шербетов, Камара на строителите – Велико Търново: Строителните фирми в България започнаха да внасят кадри от Украйна и Молдова"}
{"url": "http://www.focus-news.net/news/2017/11/04/2453835/afp-iran-otreche-neosnovatelnite-obvineniya-otpraveni-ot-saad-hariri.html", "text": "Иран отрече „неоснователните обвинения“, направени от премиера на Ливан Саад Харири, предава AFP. Говорител на иранското външно министерство заяви, че „измислените и безпочвени обвинения“, направени от Харири срещу Иран, показват, че „оставката на ливанския премиер цели да създаде напрежение в Ливан и региона“. \r\nПо-рано в събота ливанският министър-председател, оглавяващ широко коалиционно правителство, заяви пред медии по време на посещението си в Саудитска Арабия, че смята да си подаде оставката. Той е взел това решение заради риск от покушение срещу живота си, като Харири добави още, че втората причина е иранската „хватка“ над държавите в региона.  Цанко Цолов", "date": "2017.11.04", "title": "AFP: Иран отрече „неоснователните обвинения“ отправени от Саад Харири"}
{"url": "http://www.focus-news.net/news/2017/11/04/2453852/plovdiv-ucheni-ot-balgariya-i-oshte-pet-darzhavi-shte-uchastvat-v-mezhdunarodna-nauchna-konferentsiya-za-savremennata-svyatost-v-grada-na-9-i-10-noemvri.html", "text": "Богослови, историци и хуманитаристи ще участват в Международна научна конференция за съвременната святост, която ще се проведе в зала  „Съединение“ на Регионалния исторически музей в Пловдив на 9 и 10 ноември. Това съобщиха за Радио „Фокус“ – Пловдив от ръководството на музея. Официалното откриване на конференцията е предвидено за 10.00 часа на 9 ноември. В събитието ще вземат участие преподаватели от различни хуманитарни специалности в страната, както и научни работници от Русия, Гърция, Сърбия, Полша и Италия. Чуждестранните гости ще представят своите проучвания в секциите „История на светостта“, „Образи на светостта“, „Символи на светостта“, „Практики на светостта“ и „Философски и антропологични аспекти на светостта“.\r\nМеждународната конференция се организира от катедра „Теология“ към Философско-исторически факултет на Пловдивски университет „Паисий Хилендарски“, съвместно с Регионален исторически музей – Пловдив.\r\nТони МИХАЙЛОВ", "date": "2017.11.04", "title": "Пловдив: Учени от България и още пет държави ще участват в Международна научна конференция за съвременната святост в града на 9 и 10 ноември"}
{"url": "http://www.focus-news.net/news/2017/11/04/2453853/nimh-utre-oblachnostta-shte-e-razkasana-bez-valezhi-maksimalnite-temperaturi-shte-sa-predimno-mezhdu-12-i-17.html", "text": "През нощта ще преобладава ясно и почти тихо време. Утре облачността ще е разкъсана, без валежи. Това съобщи за Агенция „Фокус“ Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН).Повече слънце ще има над Западна България, а по-значителна ниска облачност ще се задържа над източните райони. Ще духа слаб до умерен североизточен вятър. Минималните температури ще са между 2° и 7°, а максималните ще са предимно между 12 и 17°.  \r\nНад Черноморието облачността ще е предимно значителна, ниска слоеста, но само на отделни места ще преръми. Ще духа до умерен североизточен вятър. Максимални температури на въздуха: 13°-15°, близки до температурата на морската вода. Вълнението на морето ще бъде 2-3 бала.\r\nНад планините ще преобладава слънчево време. Ще духа умерен, по високите и открити части – до силен вятър от север-североизток. Максимална температура на височина 1200 метра - около 7°, на 2000 метра – около 1°.\r\nАтмосферното налягане ще се повиши и ще е по-високо от средното за месеца.\r\nВ началото на следващата седмица температурите ще се задържат без съществена промяна. Над Източна България ще има значителна ниска облачност. Сутрин на места в низините ще е мъгливо или с инверсионна облачност. Над западната половина от страната времето ще е предимно слънчево, във вторник по-късно през деня ще започне увеличение на облачността. В сряда ще бъде предимно облачно и на места, главно в Западна и Централна България, ще превали дъжд.", "date": "2017.11.04", "title": "НИМХ: Утре облачността ще е разкъсана, без валежи, максималните температури ще са предимно между 12 и 17°"}
{"url": "http://www.focus-news.net/news/2017/11/04/2453854/gl-insp-plamen-genchev-pbzn-gabrovo-prez-poslednite-10-15-godini-se-otchita-ryazko-uvelichenie-na-pozharite-prichineni-ot-gazovi-uredi.html", "text": "През последните 10-15 години се отчита рязко увеличение на пожарите, причинени от газови уреди. Това каза  за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и защита на населението“ – Габрово. По думите му отоплението на газ се ползва все повече, заради това, че е по-евтино. Той подчерта, обаче, че газта е един от пожароопасните материали. „Пропан-бутанът, или т. нар. LPG, е въглеводородна смес, която представлява горим взривоопасен газ. Той е по-тежък от въздуха и много често при изтичане остава в долните части на помещенията. За разлика от природния газ пропан-бутанът е доста по-опасен поради тази своя особеност. Наслоявайки се в помещенията, много трудно се отстранява. Това е трудно дори и чрез проветрения. При наличие на някакъв източник на възпламеняване много често е причина, не само за пожари, а и за взривове“, обясни гл. инсп. Пламен Генчев. \r\nТой отбеляза, че една от основните грешки, които се допускат през отоплителния сезон при работа с печки на газ и пропан-бутан, е това че бутилките се пълнят на бензиностанциите. „Пълненето на битови бутилки в автоснабдителни станции е опасно за живота на тези, които ги ползват. На тези станции бутилките се препълват нерегламентирано с повече газ, отколкото е обемът на бутилката. Стандартно те трябва да се пълнят до 80%, но бензиностанциите и газостанциите нямат такива уреди за измерване на количеството и много често те се препълват. При препълване на бутилка, след като се отнесе в дома, се поставят клапаните, които много често, поради високото налягане, не могат да застанат добре на отвора на бутилката и започва изтичане на газ, вследствие на което се получават пожари. Хората трябва да знаят задължително, че отоплението с пропан-бутан не е безопасно и трябва да вземат всички възможни мерки да предотвратят евентуално възникване произшествия“, допълни гл. инсп. Пламен Генчев. \r\nТой подчерта, че задължително трябва да се закупуват нови, а не употребявани бутилки и те не бива са се пълнят от бензиностанции и  газостанции. Трябва да използват стандартни редуциращи вентили и винаги да оглеждат маркучите и накрайниците на отоплителния уред.  При отопление на природен газ, ако усетят  мирис, гражданите трябва да се обадят по най-бързия начин на аварийните екипи на газоразпределителното дружество или на единния европейски номер за спешни повиквания 112, трябва да спрат експлоатацията на уреда и да затворят крановете на източника на газ.\r\nНадежда КРЪСТЕВА", "date": "2017.11.04", "title": "Гл. инсп. Пламен Генчев, ПБЗН – Габрово: През последните 10-15 години се отчита рязко увеличение на пожарите, причинени от газови уреди"}
{"url": "http://www.focus-news.net/news/2017/11/04/2453855/kyustendil-5-636-domakinstva-sa-odobreni-za-poluchavane-na-pomosht-za-otoplenie-v-oblastta.html", "text": "5 636 домакинства са одобрени за получаване на помощ за отопление в област Кюстендил. Това съобщи пред Радио „Фокус” – Кюстендил Светослава Макенджиева, директор на Дирекция „Социално подпомагане” – Кюстендил. Изплащането на първия транш от подпомагането вече е започнал, а крайният срок за кандидатстване приключил на 31 октомври. \r\n6 997 са подадените молби за отпускане на помощ. Постановените откази са 965. Наложени са и четири санкции. Едната е за неизползване на целевата помощ по предназначение, а останалите са за недобросъвестност. „Голяма част от хората са поискали да получат сумата в пари. За миналата година подадените молби са били 7 278”, каза Светослава Макенджиева.\r\nВенцеслав ИЛЧЕВ", "date": "2017.11.04", "title": "Кюстендил: 5 636 домакинства са одобрени за получаване на помощ за отопление в областта"}
{"url": "http://www.focus-news.net/news/2017/11/04/2453856/na-arhangelova-zadushnitsa-pochetohme-pametta-na-voinite-zaginali-za-otechestvoto-obzor.html", "text": "Във всички енории на Българската православна църква беше отслужена обща панихида и заупокойна молитва за Архангелова задушница. Отбелязвана в събота преди големия празник Архангел Михаил на този ден отдадохме почит към мъртвите. Архангелова задушница е последната Голяма задушница в църковния календар. Тя е наричана още мъжка или войнишка. На този ден отдаваме признателност и почитаме паметта на българските военнослужещи, загинали във войните. \r\nВъв Военния мавзолей-костница на Централните софийски гробища Тивериополският епископ Тихон отслужи панихида по повод Архангелова задушница. По време на панихидата епископ Тихон каза, че всички са се събрали на това място, за да отдадат почит на онези, които са чувствали за свой дълг да пазят Родината ни с оръжие в ръка. Той изрази изненадата си как военното гробище се поддържа в достойния за него вид. По думите му, ако не се почита паметта на тези, които в бой са дали своя живот, не може нашата Родина да бъде защитена. Епископ Тихон пожела на военните Бог да им дава сили в трудните времена.  В ритуала взеха участие президентът Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, командирите на Сухопътните войски и Военновъздушните сили генерал-майор Михаил Попов и генерал-майор Цанко Стойков, представители на ръководството на Министерството на отбраната, висши офицери, членове на военнопатриотичните съюзи. След панихидата бяха поднесени венци и цветя пред костницата.\r\nПред журналисти след военния ритуал президентът Румен Радев коментира мотивацията на армията днес. „Армията се мотивира с много неща, най-вече с отношение. Очаквам държавническо отношение към армията, към всички проблеми, най-вече към проблемите на хората в нея и към тяхната подготовка“, каза Румен Радев.\r\nВоенен ритуал в памет на загиналите герои от 1-ви Софийски и 6-ти Търновски пехотни полкове на Първа Софийска дивизия се състоя и пред реставрираната скулптурна фигура на лъва от Мемориала на загиналите войници от двата полка в градината пред Националния дворец на културата. На това място през 1934 г. цар Борис III открива мемориалните стени с имената на над 3000 военни, загинали за свободата на България. Оттогава е оцеляла единствено статуята на лъва, която беше върната на мястото си преди няколко дни.\r\nВ церемонията взеха участие и министърът на отбраната Красимир Каракачанов, кметът на София Йорданка Фандъкова, заместник-кметът на София Тодор Чобанов и о.з. кап. Атанас Илев, председател на Съюза на възпитаниците на Военните на Негово Величество училища, Школата за запасни офицери и родолюбивото войнство и гражданство. В знак на признателност пред паметника бяха положени цветя и венци от министъра на отбраната, началника на отбраната, Комисията по отбрана, Националният военноисторически музей, кметът на София, Българския червен кръст, Организацията на евреите в България и др. Пред мемориала бе положена и урна с пръст от Тутракан, донесена от кмета на общината Димитър Стефанов. През 1916 г. Първа Софийска дивизия, в чийто състав влизат двата полка, участва в сраженията срещу румънската армия за освобождението на Тутракан. Идеята е на това място да бъдат събрани урни с пръст от местата, където двата полка са водили сражения.Заместник-кметът на София доц. д-р Тодор Чобанов първи произнесе тържествено слово, в което изрази уверението си, че саможертвата на софийските герои няма да е напразна, ако всички българи продължат да правят света по-добро място. „Парадоксално е, но Европа дължи своя дух на съединение и сътрудничество именно на войните и конфликтите. Неведоми са пътищата господни, че от пепелищата на разрушението и от кръвта на загиналите се роди нашето време“, каза още Чобанов.\r\nВ своята реч министърът на отбраната Красимир Каракачанов заяви, че героите от Първа софийска дивизия са загинали по полетата на Балканския полуостров не заради политически убеждения или идеологии, а за да осъществяват завета на Левски, според който българите трябва да живеят свободни и в мир с всички етноси и народи. „Няма друга война, в която българският воин да е воювал по-храбро и да е жертвал живота си по-безстрашно, защото той е възпитаван да положи костите си пред олтара на общоосвободителната идея. Да живее България и нека никога да не забравяме какво ни обединява, а то е нарисувано на щита на лъва“, каза той.\r\nПо време на тържествения ритуал о.з. кап. Атанас Илев  се обърна към кмета на София Йорданка Фандъкова и министъра на отбраната Красимир Каракачанов с апел да направят всичко възможно паметникът да бъде завършен до края на 2018 г. „По този начин ще дадем достоен български облик на позорния Ньойски договор. Нашите братя, записани на плочата на този паметник, брадясали и с кървави очи от стрелбите на големите гранати, не мислеха за собствена слава, а само за славното величие на нашата родина. Затова не ще умрат героите ни смели, за бащин кът положили живот, дордето има български предели и дорде живее български народ“, завърши той.\r\nНа Архангелова (мъжка) задушница представителни части на Сухопътните войски, Военновъздушните и Военноморските сили и бригада „Специални сили“ участваха в панихиди в гарнизони Асеновград, Бургас, Варна, Пловдив и Плевен. Те отдадоха почит на воините, загинали за национално освобождение и обединение, в операции по поддържане на мира и при изпълнение на воинския дълг в мирно време. Военнослужещите поднесоха венци и цветя в памет на героите.\r\nБългарска делегация, водена от заместник-началника на отбраната генерал-лейтенант Пламен Атанасов, участва в панихидата, отслужена в памет на загиналите воини на българското военно гробище и пред офицерските паметници в църквата „Свети Георги“ в с. Цапари, Република Македония. На ритуала присъстваха представители на Министерството на отбраната и членове на военнопатриотичните съюзи.", "date": "2017.11.04", "title": "На Архангелова задушница почетохме паметта на воините, загинали за Отечеството (ОБЗОР)"}
{"url": "http://www.focus-news.net/news/2017/11/04/2453857/gulf-news-sauditskata-armiya-e-prihvanala-raketa-blizo-do-stolitsata-riyad.html", "text": "Саудитската армия е прихванала и унищожила балистична ракета североизточно от столицата Рияд, съобщи изданието Gulf News. По информация на местната телевизия Al Ekhbariya, ракетата е била малка по размер и не е причинила жертви или щети. Според медията, ракетата е била изстреляна от Йемен. \r\nВ сряда въздушните сили на ръководената от Саудитска Арабия коалиция нанесоха удар в района на пазар в северната йеменска провинция Саада, в резултат на което загинаха 26 души. По-рано днес от коалицията коментираха, че пазарът е бил „легитимна военна цел“. Калина Жекова", "date": "2017.11.04", "title": "Gulf News: Саудитската армия е прихванала ракета близо до столицата Рияд"}
{"url": "http://www.focus-news.net/news/2017/11/04/2453858/dafinka-komitova-nch-rodolyubie-asenovgrad-otoplenieto-na-chitalishteto-e-edinstveniya-ni-problem-ot-noemvri-do-mart-sgradata-e-neizpolzvaema.html", "text": "Отоплението на Народно читалище (НЧ) „Родолюбие“ в Асеновград е единственият проблем, който среща читалищното настоятелство. Това каза за Радио „Фокус“ – Пловдив секретарят на читалището Дафинка Комитова. По думите й основната зала на НЧ „Родолюбие“ е много студена и това се оказва причина за по-ранното приключване на сезона. До закриването на сезона за тази година остават две събития – представяне на книгата на писателя Николай Табаков „Ветровете ни мраморни“ на 8-ми и отбелязване на Деня на християнското семейство на 21 ноември.\r\nНа 21 ноември празникът ще бъде отбелязан с голям концерт на всички самодейни състави на територията на Асеновград, заедно с църковното настоятелство в града.\r\n„Не е по силите ни да се справим с отоплението на сградата и сме с надеждата да се направи ремонт по програма, който да изолира читалището и да може да си позволим да го отопляваме. Иначе сградата е много хубава, място за култура, но от ноември до март е неизползваема. Сега е сезонът на вътрешните мероприятия, а като е студено лишаваме себе си и хората от култура“, коментира Дафинка Комитова.\r\nТони МИХАЙЛОВ", "date": "2017.11.04", "title": "Дафинка Комитова, НЧ „Родолюбие“ – Асеновград: Отоплението на читалището е единствения ни проблем, от ноември до март сградата е неизползваема"}
{"url": "http://www.focus-news.net/news/2017/11/04/2453859/pazardzhik-tsarkvata-sv-arhangel-mihail-v-grada-se-gotvi-za-svoya-hramov-praznik.html", "text": "Църквата „Св. Архангел Михаил“ в Пазарджик се готви за своя храмов празник, съобщиха за Радио „Фокус“-Пазарджик от Архиерейското наместничество. На 8 ноември православната църква  празнува съборното единство на ангелските чинове. \r\nПразникът се нарича „Събор на св. Архангел Михаил и другите небесни безплътни сили“, по-популярен сред народа като Архангеловден. Ангелите са безплътни сили или духове, служители на Бога и пазители на човеците. Съобразно служението на Бога и отношението им към човеците, те се явяват в девет чина по три разряда. \r\nХрамът „Св. архангел Михаил“ в Пазарджик е изграден през 1860 година в тогавашния квартал „Чиксалън“. Инициатори за построяването му са известният пазарджишки възрожденец Хаджи Рашко Хаджиилиев и единомишлениците му Илия Костадинов, Тодор Владев и Христоско Цоков. Изграждането му е дело на брациговските майстори  Христо Боянин и Дамян Попов-Петковичин. В архитектурно отношение църквата представлява трикорабна базилика, разделена с два реда колони. Колоните завършват в горната си част с капители, украсени с растителни орнаменти. Камбанарията се намира в църковния двор, северно от храма. В прилежащите пристройки е имало училище, просъществувало до 1940 година.\r\nСветлана ЕЛЕНКИНА", "date": "2017.11.04", "title": "Пазарджик: Църквата „Св. архангел Михаил“ в града се готви за своя храмов празник"}
{"url": "http://www.focus-news.net/news/2017/11/04/2453860/abc-news-prokuraturata-v-bryuksel-se-nadyava-da-zapochne-protsedurata-za-ekstradirane-na-karles-puchdemon-vazmozhno-nay-skoro.html", "text": "Прокуратурата в Брюксел изрази надежда да започне процедурата за екстрадиране на отстранения от длъжност каталунски лидер Карлес Пучдемон възможно най-скоро, съобщи ABC News. В момента прокурорите в белгийската столица се запознават с документацията около европейската заповед за ареста на Пучдемон и още четирима членове на бившето правителство на Каталуния. Те избягаха в Белгия в началото на седмицата, след като централното правителство на Испания ги отстрани от заеманите от тях постове и повдигна обвинения в антидържавна дейност, бунт и злоупотреба с държавни средства във връзка с инициативата за независимост на Каталуния от Мадрид. Калина Жекова", "date": "2017.11.04", "title": "ABC News: Прокуратурата в Брюксел се надява да започне процедурата за екстрадиране на Карлес Пучдемон възможно най-скоро"}
{"url": "http://www.focus-news.net/news/2017/11/04/2453861/plamen-yanev-rspbzn-kyustendil-nepravilno-polzvane-na-uredi-i-samozapalvane-v-komini-sa-nay-chestite-prichini-za-pozhari-prez-otoplitelniya-sezon.html", "text": "Неправилно ползване на уреди и самозапалване в комини са най-честите причини за пожари в рамките на отоплителния сезон в Кюстендил и региона. Това каза пред Радио „Фокус” – Кюстендил Пламен Янев, началник на сектор „Превантивна и контролна дейност” към Регионална дирекция „Пожарна безопасност и защита на населението” (РСПБЗ)– Кюстендил. „Мога да кажа, че от направения анализ на пожарите, възникнали през миналия отоплителен сезон, основни причини ,водещи до възникване на пожари, са неправилно използване на нагревателни и отоплителни уреди, самозапалване на комини, строителни и технически неизправности”, посочи Пламен Янев. \r\nСред причините за пожари са също небрежност при боравене с открит огън, късо съединение в електрически инсталации, както и технически неизправности. Има и пожари, причините за които все още са в процес на изясняване. През миналата година двама души са загинали при пожари в региона. „До момента, говоря за настоящия отоплителен сезон, имаме три пожара, а причината е самозапалване на комини. Няма до момента пострадали и загинали хора, да се надяваме, че и занапред няма да има”, заяви Пламен Янев. \r\nПо думите му при отоплението с твърдо гориво трябва да се обърне внимание на димоотводните тръби и комините. „Лицата, отопляващи се с твърдо гориво, трябва да знаят, че под самата печка трябва да има негорима подложка, която трябва да излиза и встрани от печката. Трябва да има достатъчно разстояние между печката и горимите предмети. Хората трябва да обърнат внимание на димоотводните тръби. Те трябва да са стабилно закрепени, да не са прогорели”, каза още Пламен Янев. \r\nПо думите му ревизионните отвори към комините е необходимо да са със стандартни розетки, като не трябва да има фуги, не трябва да се използват леснозапалими течности за разпалване на печките. Задължително комините трябва се почистват преди запалване на печките. Всеки комин трябва да се почиства от отлагания по механичен начин. „Съветите могат да бъдат много, но това са по-важните неща”, каза Пламен  Янев.\r\nВенцеслав ИЛЧЕВ", "date": "2017.11.04", "title": "Пламен Янев, РСПБЗН-Кюстендил: Неправилно ползване на уреди и самозапалване в комини са най-честите причини за пожари през отоплителния сезон"}
{"url": "http://www.focus-news.net/news/2017/11/04/2453862/dobromir-kuzmanov-dneven-tsentar-za-detsa-s-uvrezhdaniya-asenovgrad-tselogodishno-organizirame-ekskurzii-poseshteniya-na-uveselitelni-parkove-i-drugi-meropriyatiya-za-detsata.html", "text": "Целогодишно ръководството на Дневния център за деца с увреждания в Асеновград организира различни мероприятия за потребителите. Това каза за Радио „Фокус“-Пловдив управителят на центъра Добромир Кузманов. Той уточни, че инициативите се провеждат както в самия Дневен център за деца с увреждания, така и извън него. „Извън Центъра организираме екскурзии, посещения на увеселителни паркове и места, свързани с културно-историческото наследство. По повод 1 ноември посетихме къщите музеи на Иван Вазов и Васил Левски. В самия Дневен център за деца с увреждания организираме различни арт ателиета, както и конна езда, което се отразява много добре на децата“, посочи Кузманов.  \r\nТой отбеляза, че капацитетът на центъра е за 30 деца, като с тях работят специалисти – психолог, логопед, кинезитерапевт, социален работник и социални педагози. „Предлаганата от нас услуга е целодневна, полудневна и почасова, като престоят на децата е в зависимост от това дали посещават училище и детска градина“, обясни Добромир Кузманов.\r\nПо думите му Центърът за деца с увреждания получава необходимото внимание, както от Община Асеновград, така и от страна на държавата. „Отношението на държавата към дневните центрове за деца с увреждания като цяло е изключително добро. На нас ни е подсигурено всичко, от което имаме нужда“, коментира Добромир Кузманов.\r\nТой припомни, че Дневният център за деца с увреждания в Асеновград е създаден през 2009 година по европейски проект, а от 2010 година вече е със статут на делегирана от държавата дейност.\r\nТони МИХАЙЛОВ", "date": "2017.11.04", "title": "Добромир Кузманов, Дневен център за деца с увреждания-Асеновград: Целогодишно организираме екскурзии, посещения на увеселителни паркове и други мероприятия за децата"}
{"url": "http://www.focus-news.net/news/2017/11/04/2453863/gl-insp-plamen-genchev-rspbzn-gabrovo-predi-vseki-otoplitelen-sezon-aktualizirame-spisatsite-s-trudnopodvizhni-i-samotnozhiveeshti-hora.html", "text": "Регионална дирекция „Пожарна безопасност и защита на населението-Габрово разполага със списъци с имената и адресите на трудноподвижни и самотноживеещи хора на територията на областта. Това каза  за Радио „Фокус“ – Велико Търново гл. инсп. Пламен Генчев, началник на Районна служба „Пожарна безопасност и защита на населението“ (РСПБЗН)-Габрово. Той посочи, че списъците са разпространени във всички диспечерски пунктове, като преди всеки отоплителен сезон се актуализират. \r\n„Отделно от това, преди началото на зимата провеждаме инструктажи на работниците в заведенията, предоставящи социални услуги. Раздаваме им листовки с молба, когато посещават самотноживеещи хора, да им насочват вниманието към елементарните правила за безопасност, които трябва да спазват през отоплителния сезон, а ако имат възможност, да хвърлят по един поглед и на състоянието на отоплителните уреди“, допълни гл. инсп. Пламен Генчев. Той посочи, че освен това екипите на „Пожарна безопасност и защита на населението“ изнасят лекции под формата на инструктаж в пенсионерските клубове по места. По време на срещите си с възрастните хора те набелязват основните мерки за безопасност, които трябва да се прилагат през отоплителния сезон.\r\nНадежда КРЪСТЕВА", "date": "2017.11.04", "title": "Гл. инсп. Пламен Генчев, РСПБЗН-Габрово: Преди всеки отоплителен сезон актуализираме списъците с трудноподвижни и самотноживеещи хора"}
{"url": "http://www.focus-news.net/news/2017/11/04/2453864/reuters-amerikanski-voennosluzhesht-e-zaginal-v-afganistan.html", "text": "Американски военнослужещ е загинал в Афганистан, съобщи Reuters. По информация на командването на американските сили в азиатската страна, военнослужещият е загинал вследствие на рани, получени по време на операция в източната афганистанска провинция Логар, където по-рано тази седмица при катастрофа на хеликоптер загина друг американски войник. \r\nИнцидентът идва след като президентът на САЩ Доналд Тръмп разкри нова стратегия нова стратегия, имаща за цел да намери решение на безизходицата в конфронтацията с талибаните. Планът включва увеличаване броя на американските войници, оказващи подкрепа на афганистанските сили срещу талибаните. Калина Жекова", "date": "2017.11.04", "title": "Reuters: Американски военнослужещ е загинал в Афганистан"}
{"url": "http://www.focus-news.net/news/2017/11/04/2453865/inzh-zlatin-velev-zam-kmet-na-plovdiv-ne-sa-promeneni-pravilata-za-dostap-do-stariya-grad-za-zhivushtite-tam-s-novata-bariera-kontrolat-se-izpalnyava-na-100.html", "text": "Не са променени правилата за достъп до Стария град в Пловдив за живущите в района. Това каза за Радио „Фокус“ – Пловдив инж. Златин Велев, заместник-кмет на Пловдив по транспорта, във връзка с въвеждането на строг пропускателен режим в архитектурния резерват „Старинен Пловдив“. По думите му на 1 ноември на входа за Стария град са поставени нова бариера и кабина за служителите на „Общинска охрана“. Съоръженията са изградени с необходимите документи и разрешителни, след съответното съгласуване, като са спазени всички изисквания. С изготвения от архитект проект се гарантира достъпността на Стария град. Осигурен е проход за преминаване на едрогабаритна техника с ширина 4,80 метра.\r\n„Тъй като имаше оплаквания от живущите, трябва да се отбележи, че за тях правилата за достъп не са променяни. Всички, които са имали валидни пропуски за влизане и паркиране в Стария град, са вкарани в системата. Бяха им подготвени чипове за пропусквателната система, като си ги получиха още на 30 октомври. Оказа се, че има много хора, които живеят в Стария град и не са си подновявали пропуските. Видях пропуск, валиден до 2009 година, като по необясним за мен начин тези граждани са продължавали да влизат, въпреки че са минали толкова години. За тях се създаде неудобство, защото трябваше в кратък срок да окомплектоват необходимите документи, за да получат валиден пропуск за 2017 година и съответно - чип за бариерата. Ние реагирахме веднага. Имаше служител от Общинско предприятие „Организация и контрол на транспорта“, който на място извършваше програмирането и приемаше документи, за да стане всичко възможно най-бързо. До 2 ноември всички, които имаха право, получиха валидни пропуски за достъп и паркиране, както и чиповете за новата бариера“, обясни заместник-кметът инж. Златин Велев.\r\nВъв връзка с достъпа за собствениците на хотели и ресторанти в Стария град той посочи, че за всеки хотел са предоставени по три чипа за преминаване на автомобил през бариерата, без за тях да са посочени регистрационни номера. „Логиката ни е, че в един хотел непрекъснато възникват дейности, които не можем да предвидим. Затова сме им дали по три чипа, с които могат да влизат по всяко време автомобили, които не са в предварителен списък, за да си осигурят нормалната дейност и функциониране. За ресторантите сме дали съответно по един такъв чип за достъп до „Старинен Пловдив“, каза Велев. На въпрос как могат гостите на хотелите и ресторантите в Стария град да паркират там, заместник-кметът отговори, че от собствениците на обектите е изискано да посочат места за маркиране. „Контролът по улиците вече ще бъде много строг и всеки гост на хотел или ресторант, който е спрял на забранено място, ще бъде санкциониран. За нас е по-добре да ограничим достъпа до Стария град още на входа, защото ще е още по-неприятно за гост на хотел, преминал през бариерата, да получи глоба за паркиране на забранено място. За всички хотели и ресторанти, които разполагат с паркоместа, ще бъде осигурен достъп. Хотел, който не разполага с места за паркиране, няма как да допуснем неговите гости, след което да ги санкционираме за неправилно спиране и паркиране“, отбеляза инж. Златин Велев.\r\nПо отношение на достъпа до детската градина в района и изказванията на родители, че няма как да водят децата си до нея, заместник-кметът посочи, че 90 % от децата в градината живеят в зоната на Стария град и кв. „Капана“. „Това са зони, които са в близост до градината и родителите спокойно могат да водят децата си пеша. Относно самото функциониране на детската градина, всички коли, които я снабдяват и извършват обслужващи дейности, са вкарани в системата и съвсем нормално извършват зарежданията. Отделно от това, самата директорка разполага с три чипа за достъп“, коментира инж. Златин Велев.\r\nЗаместник-кметът на Пловдив по транспорт обобщи, че за всички структури на територията на Стария град са предвидени чипове за достъп, за да функционират безпроблемно и да реагират своевременно при извънредни ситуации. „Достъпът е осигурен също за всички автомобили със специален режим на движение, включително и за патрули на частни охранителни фирми. Те се пускат автоматично на бариерата“, посочи Велев.\r\nТони МИХАЙЛОВ", "date": "2017.11.04", "title": "Инж. Златин Велев, зам.-кмет на Пловдив: Не са променени правилата за достъп до Стария град за живущите там, с новата бариера контролът се изпълнява на 100%"}
{"url": "http://www.focus-news.net/news/2017/11/04/2453866/the-washington-post-yuzhnokoreytsite-protestirat-protiv-vizitata-na-donald-tramp.html", "text": "Дни преди посещението на президента на САЩ Доналд Тръмп в Южна Корея, хиляди хора се стекоха по улиците на Сеул, за да протестират, пише The Washington Post. Не всички обаче бяха против визитата на Тръмп – само на няколко пресечки от протеста се провеждаше по-малка демонстрация в подкрепа на американския лидер. Двете събития подчертават разделенията в Южна Корея в момент, когато мнозина усещат опасността от конфликт със Севера. \r\nМнозина от корейците се опасяват, че реториката и непредсказуемостта на американския държавен глава по отношение на Северна Корея може да повлече след себе си тежки военни действия на Корейския полуостров. Протестиращите искат да покажат на света, че не желаят конфликт. \r\nМеждувременно, поддръжниците на президента на САЩ приветстваха Тръмп като спасител на Южна Корея. Калина Жекова", "date": "2017.11.04", "title": "The Washington Post: Южнокорейците протестират против визитата на Доналд Тръмп"}
{"url": "http://www.focus-news.net/news/2017/11/04/2453867/afp-ministar-ot-pravitelstvoto-na-shotlandiya-podade-ostavka-zaradi-neumestno-povedenie.html", "text": "Младши министър от правителството на Шотландия подаде оставка заради „неуместно поведение“, предаде AFP. Това е поредната оставка в задълбочаващия се скандал със сексуално насилие, разтърсващ британското правителство. Министър Марк Макдоналд, отговарящ за яслите и детските градини в Шотландия, заяви, че се извинява на всеки, който е намерил поведението му за неуместно. Говорител на правителството потвърди, че първият министър на Шотландия Никола Стърджън е получила оставката на Макдоналд. \r\nВ сряда Майкъл Фалън подаде оставка като министър на отбраната след обвинения в сексуален тормоз. Води се разследване срещу други двама министри от британското правителство. Същевременно, опозиционната Лейбъристка партия оповести, че разследва поведението на няколко нейни депутати. Калина Жекова", "date": "2017.11.04", "title": "AFP: Министър от правителството на Шотландия подаде оставка заради „неуместно поведение“"}
{"url": "http://www.focus-news.net/news/2017/11/04/2453868/reuters-sauditski-ministar-potvardi-nalichieto-na-zagovor-za-ubiystvoto-na-premiera-na-livan.html", "text": "Саудитски министър потвърди наличието на заговор за убийството на премиера на Ливан Саад Харири, предаде Reuters. В интервю за арабската телевизия Future, саудитският министър, отговарящ за отношенията със страните от Персийския залив, Тамер Сабхан, заяви, че Харири се намира в Рияд и че е налице „заплаха за живота на ливанския премиер“. Министърът добави, че Саудитска Арабия е заинтересована от сигурността на Харири. Калина Жекова", "date": "2017.11.04", "title": "Reuters: Саудитски министър потвърди наличието на заговор за убийството на премиера на Ливан"}
{"url": "http://www.focus-news.net/news/2017/11/04/2453869/bloomberg-yemenskite-huti-zayaviha-che-sa-izstrelyali-raketa-sreshtu-mezhdunarodnoto-letishte-v-riyad.html", "text": "Въоръжени бойци на движението „Хути“ в Йемен заявиха, че са изстреляли балистична ракета към международното летище в Рияд, съобщи Bloomberg. Цел на ракетата е било международното летище „Крал Халид“, намиращо се на 35 км северно от Рияд. \r\nПо-рано саудитска медия съобщи, че противовъздушната отбрана на Кралството е прихванала малка балистична ракета североизточно от столицата. Няма жертви или нанесени материални щети. Жителите на саудитската столица са чули силен взрив. \r\nОт 2015 г. Саудитска Арабия и нейните партньори подпомагат международно признатото йеменско правителство в борбата им срещу шиитските бойци. Според кралството, хутите са въоръжавани и подкрепяни от Иран. Въпреки, че коалицията успя да установи контрол над райони в южната част на Йемен, движението все още контролира столицата Сана и обширни територии на север. Калина Жекова", "date": "2017.11.04", "title": "Bloomberg: Йеменските хути заявиха, че са изстреляли ракета срещу международното летище в Рияд"}
