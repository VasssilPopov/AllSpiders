{"url": "http://www.focus-news.net/news/2017/08/21/2427905/sport-manchestar-siti-i-evartan-zavarshiha-naravno-11-v-mach-ot-angliyskoto-parvenstvo.html", "text": "Мачът от  втори кръг от английското първенство между отборите на Манчестър Сити  и Евъртън, изигран на „Етихад Стейдиъм“ в Манчестър, завърши наравно 1:1.\r\nРезултатът бе открит в 35-та минута от гостите с попадение на  Уейн Рууни. В 82-та минута Рахим Стърлинг изравни. \r\nТова попадение е №200 за Рууни в английската Премиър Лийг. Виктор Турмаков", "date": "2017.08.21", "title": "Спорт: Манчестър Сити и Евъртън завършиха наравно 1:1 в мач от английското първенство"}
{"url": "http://www.focus-news.net/news/2017/08/21/2427878/blagoevgrad-vremenno-e-ogranicheno-dvizhenieto-v-ednata-lenta-po-pat-ii-19-dobrinishte-mesta-poradi-ptp.html", "text": "Временно е ограничено движението в едната лента по път II-19 Добринище-Места поради ПТП. Това съобщиха от пресцентъра на Агенция \"Пътна инфраструктура\". Движението се осъществява двупосочно в свободната лента и се регулира от пътна полиция.", "date": "2017.08.21", "title": "Благоевград: Временно е ограничено движението в едната лента по път II-19 Добринище-Места поради ПТП"}
{"url": "http://www.focus-news.net/news/2017/08/21/2427879/afp-potvardeno-e-che-ispanski-imam-propovyadval-terorizam-na-izvarshitelite-na-chudovishtniya-akt-e-martav.html", "text": "Полицията на Каталония потвърди, че марокански имам, за който се предполага, че е радикализирал младежите, които извършиха терористичната атака в Барселона е мъртъв, в резултат от инцидентната експлозия в къщата в Алканар, за която се предполага, че е фабрика за бомби на терористите, предаде AFP.\r\nПопитан, дали Абделбаки ес Сати е умрял при взрива, който предшестваше атаките, началникът на полицията в Каталония Хосеп Луис Траперо заяви, че „това е потвърдено“ и добави, че „останките от имама са били там“, в къщата в Алканар, която експлодира.\r\nПревод и редакция:", "date": "2017.08.21", "title": "AFP: Потвърдено е, че испански имам, проповядвал тероризъм на извършителите на чудовищния акт, е мъртъв"}
{"url": "http://www.focus-news.net/news/2017/08/21/2427880/darzhavata-shte-zashtiti-sigurnostta-i-rabotnite-mesta-na-sluzhitelite-v-orazheyniya-zavod-emko-obzor.html", "text": "Държавата ще защити сигурността и работните места на служителите в оръжейния завод „Емко“. Това каза министърът на икономиката Емил Караниколов по време на брифинг за констатираните нарушения и спирането на лиценза на оръжейния завод „Емко“. Караниколов подчерта, че производството не е спирано в дружеството и то ще продължи да работи. Той обясни, че преди около месец и половина в Междуведомствения съвет по отбранителна индустрия и сигурност на доставките към Министерски съвет е била получена информация от МВР за това, че в складовете и производствената база на „Емко“ има няколко нарушения. По думите му в складовата база се държат боеприпаси и вещества, които не трябва по закон да са на едно място. Според него това е изключително опасно за работещите и населението в този регион. На двора на производствената площадка пък се държат боеприпаси, което е забранено от закона и е опасно дори за работещите. Той допълни, че в завода има констатации и за нередности, свързани с пожарната безопасност. Министър Караниколов поясни, че с цел защита интересите на населението и сигурността на работещите Междуведомственият съвет е взел решение за спиране на лицензите на дружеството „Емко“ за срок до 6 месеца или до отстраняване на нередностите. Все пак той бе категоричен, че държавата застава зад работниците, но ръководството на дружеството трябва да предприеме незабавно действия за отстраняване на нередностите. По думите му по този начин незабавно ще им бъде възстановен и лицензът за търговия. Караниколов обясни, че няма замесени имена в решението за спиране на лицензите, а сигурност. Министърът на икономиката подчерта, че са правени проверки не само в това дружество, но и във всички други, включително и в държавните, но там не са констатирани такива нередности. Той уточни, че ако бъдат обаче констатирани такива, независимо дали е държавно или частно дружество, ще бъдат предприети абсолютно същите мерки. Караниколов добави, че на едно държавно дружество от системата на Министерството на отбраната, поради административни нарушения, не му е бил издаден лиценз точно в същото заседание, на което е бил спрян лицензът на завода „Емко“. \r\nЗа „Дунарит“ Емил Караниколов посочи, че въпреки че ръководството му е подало оставка, има правна пречка за освобождаването им. По думите му въпреки всичко дружеството работи. Той увери, че анализират постоянно информацията и държавата ще предприеме адекватни действия, за да защити интереса и на работниците, и на целия военнопромишлен комплекс. „Следим тази информация и съвсем скоро вероятно ще предприемем действия. Но те отново ще бъдат за защита на работниците – те да продължат да работят и съответно дружеството да не затваря, тъй като е изключително важно за целия военнопромишлен комплекс“, коментира Караниколов. \r\nМинистърът на икономиката коментира и новото ръководство на „София Тех Парк“, като обясни, че решенията за назначенията са били лично негови и в никакъв случай не са партийни. „Това са хора, които аз познавам и съм работил с повечето от тях. Те са професионалисти. Разчитайте, че съвсем скоро обликът на „София Тех Парк“ ще бъде различен. Там ще се напълни с млади хора. Настоящото ръководство, което все още не е вписано, има много по-богат административен опит и считам, че ще се справи много по-добре. В никакъв случай не са партийни назначения. От тях се очаква да върнат проектът „София Тех Парк“, защото в последните години това дружество се занимава само с продажба на имоти, а не това е неговата цел. Там трябва да има млади хора, които да работят“, коментира Караниколов. \r\nЗа срещата с китайските инвеститори от петък той уточни, че сертификатът им е удължен за 3 години и именно тогава им е бил връчен. По думите му инвестицията в проекта „Ваканционно-развлекателен комплекс Св. София“ е за над 1,5 млрд. лв., като инвеститорите имат 3 години да я реализират. Караниколов обясни, че имотите се продават на пазарни цени, а терените, които първо са им били предложени, се е оказало, че са с непроменен статут - били са публични, а не частна-държавна собственост и не е имало възможност за извършване на тези сделки.\r\nЛюба АЛЕКСИЕВА", "date": "2017.08.21", "title": "Държавата ще защити сигурността и работните места на служителите в оръжейния завод „Емко“ (ОБЗОР)"}
{"url": "http://www.focus-news.net/news/2017/08/21/2427881/blagoevgrad-lek-avtomobil-se-e-udaril-v-mantinela-na-vtoroklasen-pat-19-dobrinishte-mesta-nyama-postradali.html", "text": "Лек автомобил се е ударил в мантинела на второкласен път - 19 Добринище - Места, поради което временно движението е ограничено в едната пътна лента. Това съобщи за Радио \"Фокус\" - Пирин дежурният служител в Областно пътно управление - Благоевград. Инцидентът е възникнал около 21.00 часа. При пътнотранспортното произшествие няма пострадали, нанесени са само материални щети. Движението в района се осъществява двупосочно в свободната лента и се регулира от пътни полицаи. \r\nЛивия НИНОВА", "date": "2017.08.21", "title": "Благоевград: Лек автомобил се е ударил в мантинела на второкласен път - 19 Добринище - Места, няма пострадали"}
{"url": "http://www.focus-news.net/news/2017/08/21/2427882/dobrich-regionalna-biblioteka-dora-gabe-obyavyava-daritelska-kampaniya.html", "text": "Регионална библиотека (РБ) „Дора Габе” - Добрич обявява дарителска кампания. Това съобщи Галя Маринова, главен библиотекар в Направление „Библиотечно-библиографско и информационно обслужване“ и експерт „Връзки с обществеността“ в РБ, предаде кореспондентът на Радио „Фокус” – Варна. През 2018 година се навършват 130 години от рождението на бележитата българска поетеса, преводачка и общественичка Дора Габе, родена, израсла и останала завинаги свързана с Добруджа. По повод годишнината Регионална библиотека „Дора Габе“ обяви дарителска кампания за набиране на документи, спомени, архиви и фотографии, свързани с живота и творчеството на поетесата. Кампанията започва на 24 август 2017 и ще продължи до 24 август 2018 г. Сред приоритетите на Регионална библиотека „Дора Габе” е проучване живота и творчеството на именитата поетеса. В резултат на дългогодишна събирателска дейност са набавени значителен брой библиотечни документи и други материали от и за Дора Габе, от областта на архивното и музейното дело, обособени в библиотечна колекция „В света на Дора Габе“. Открита през 2000 г. като постоянна експозиция, нетрадиционната колекция съдържа книги, фотографии, репродукции, ксерокопия, видеофилми, аудиокасети, грамофонни плочи, графики, фотографски негативи и позитиви, вещи на Дора Габе. Краеведската колекция се оформи като център за популяризиране живота и творчеството на известната добруджанка за посетители на различна възраст от град Добрич, страната и чужбина. Библиотеката провежда беседи, извънучебни часове, премиери на книги, литературни четения и други културни събития. Съхранени в библиотечната колекция, събраните документи ще дообогатят нейното съдържание и ще добавят нови щрихи към многопластовия творчески свят на голямата поетеса. С надежда за съпричастност към историята на Добруджа и нейните знаменити личности, екипът на РБ „Дора Габе“ приканва почитателите на писаното слово да се включат в събирателската инициатива.\r\nЖулиета НИКОЛОВА", "date": "2017.08.21", "title": "Добрич: Регионална библиотека „Дора Габе” обявява дарителска кампания"}
{"url": "http://www.focus-news.net/news/2017/08/21/2427883/blagoevgrad-vazstanoveno-e-dvizhenieto-po-pat-ii-19-dobrinishte-mesta.html", "text": "Възстановено е движението по път II-19 Добринище-Места. Това съобщиха от пресцентъра на Агенция \"Пътна инфраструктура\".", "date": "2017.08.21", "title": "Благоевград: Възстановено е движението по път II-19 Добринище-Места"}
{"url": "http://www.focus-news.net/news/2017/08/21/2427884/the-times-of-israel-pametnik-na-holokosta-beshe-oskvernen-v-balgariya.html", "text": "Благодарствения паметник, издигнат през 2003 година, беше издраскан със спрей, с думите „Аллах“, „Палестина“, „Хамас“ и ислямската звезда и полумесец, пише The Times of Israel, позовавайки се на съобщение от организацията „Шалом“ за България.\r\nОрганизацията сподели в своя фейсбук съобщението и прикачи към него снимки от вандализма.\r\nКметът на Видин, Огнян Ценков, е нарекъл деянието „възмутително и неприемливо“, споделиха от Шалом в своята публикация. Кметът се е разпоредил монументът да бъде незабавно изчистен.\r\nПрезидентът на организацията, Александър Оскар, в свое писмо, е благодарил на кмета за твърдата му позиция и бързата реакция и е подчертал, че паметникът „ще продължи да бъде символ на братството и дългата история между двата народа“.\r\nПрез 1943 година, Българската Православна Църква, някои политици и много членове на тогавашното гражданско общество бяха успешни в противопоставянето на желанието на Нацистите да депортират българските евреи в лагери на смъртта. Българската еврейска общност ще отбележи 75-ата годишнина от спасяването на 50 хиляди български евреи през 2018 година.\r\nПревод и редакция:", "date": "2017.08.21", "title": "The Times of Israel: Паметник на холокоста беше осквернен в България"}
{"url": "http://www.focus-news.net/news/2017/08/21/2427885/boris-tsvetkov-kmet-na-sgabrovnitsa-nikoy-ne-e-ochakval-che-priyatelyat-na-16-godishnata-galya-e-sposoben-da-ya-ubie.html", "text": "Никой не е очаквал, че приятелят на 16-годишната Галя е способен да я убие. Това каза за Радио „Фокус“ Борис Цветков, кмет на село Габровница, община Монтана, откъдето е 16-годишното момиче, убито от приятеля си при битов скандал на 19 август. Кметът посочи, че тялото на убитото момиче все още е в моргата и следствените действия продължават. Той обясни, че момичето и приятелят ѝ са заживели заедно преди година. „От Агенцията за закрила на детето знаеха, че Галя е бременна и наблюдаваха случая“, посочи Борис Цветков и добави, че впоследствие момичето заедно с детето си се е върнала да живее при родителите си. По думите на Цветков никой в селото не е очаквал, че приятелят на Галя е способен да извърши такова убийство. „Върнал се през нощта и се разправяли двама. При разправията се стигнало до убийството“, каза Борис Цветков.\r\nТой заяви, че никой от местните не е повдигал и дума за отмъщение. „Няма да допуснем размирици, всичко е спокойно и така ще остане. Няма никой да отмъщава, а и няма на кого – извършителят е задържан“, допълни кметът на Габровница.\r\nАнна ЛОЗАНОВА", "date": "2017.08.21", "title": "Борис Цветков, кмет на с.Габровница: Никой не е очаквал, че приятелят на 16-годишната Галя е способен да я убие"}
{"url": "http://www.focus-news.net/news/2017/08/21/2427886/sport-razsledvat-tenis-mach-s-uchastieto-na-aleksandar-dolgopolov.html", "text": "Тенис интегрити юнит, организацията, която се занимава с разследване на уреждания на тенис мачове е изразила съмнения към мача на най-добрия украински тенисист Александър Долгополов с Тиаго Монтейро, който украинеца губи с 3:6 и 3:6 в мач от турнира Уинстън-Салем оупън.\r\nБукмейкърите са отчели голям брой залози за бразилеца преди мача, като коефициента за негова победа е бил 2,5-2,6, но се е сринал до под 2 преди началото на срещата.", "date": "2017.08.21", "title": "Спорт: Разследват тенис мач с участието на Александър Долгополов"}
{"url": "http://www.focus-news.net/news/2017/08/21/2427887/prezidentat-rumen-radev-balgariya-se-nuzhdae-ot-silni-voennomorski-sili-s-visoko-motiviran-lichen-sastav-obzor.html", "text": "България се нуждае от силни Военноморски сили, които да отстояват не само военния ни суверенитет, но и да гарантират нашите икономически и енергийни интереси в Черноморския регион. Това заяви президентът Румен Радев пред журналисти, след като посети Флотилия бойни и спомагателни кораби в Пункт за базиране Бургас и разговаря с командния състав на Флотилията. В срещата взеха участие заместник-министърът на отбраната Атанас Запрянов, началникът на отбраната генерал-лейтенант Андрей Боцев и командирът на ВМС контраадмирал Митко Петев. \r\nПрезидентът Радев заяви, че силни Военноморски сили означава придобиването на нова техника, високоподготвен личен състав и добри условия за подготовка, мотивация, перспектива за социално израстване и социален престиж. По думите му това няма как да стане без увеличаване на бюджета, който трябва да бъде изразходван разумно и своевременно. Румен Радев допълни, че изграждането на отбранителни способности, особено в такива сложни видове дейности, не се постига за година или две и този труден и продължителен процес трябва да бъде стартиран. Президентът уточни, че освен модернизацията на ВМС чрез придобиването на новите модулни, многофункционални патрулни кораби предстои да бъдат ремонтирани и сегашните кораби, за което вече е осигурен бюджет. \r\nНа въпрос дали думите на министъра на отбраната Красимир Каракачанов, че се търси вариант за ремонт на наличните изтребители МиГ-29 означава, че може да отпадне проектът за закупуване на нов боен самолет, държавният глава подчерта, че по никакъв начин не желае да мисли, че това може да бъде цел на Министерството на отбраната. \r\nПрезидентът поясни, че изграждането на отбранителни способности трябва да се базира на ясни принципи. По думите му настоящите изтребители МиГ-29, независимо от високата си маневреност, не предоставят съвременни бойни способности. Президентът посочи, че страната ни трябва да се стреми към повишаване на съвместимостта с нашите партньори от НАТО, а МиГ-29 не отговоря и на този критерий. „Отделяните разходи за отбрана трябва да бъдат и ефективни - вложените средства в МиГ-29 няма да ни дадат съвременни способности, а ще бъдат съизмерими с доставката на нов самолет“, заяви държавният глава. Румен Радев подчерта също така, че първо трябва да се прецени за колко време ще бъдат осъществени доставките на новия боен самолет за българските ВВС и на тази основа да бъдат направени разчетите за поддържането на МиГ-29 за периода, в който ще бъде извършен преходът към усвояването на новите бойни самолети. \r\nПо време на посещението си във Флотилия бойни и спомагателни кораби с пункт за базиране Бургас, президентът Радев се срещна и с личния състав на Флотилията и запозна военните ни моряци с действията на държавните институции за решаване на проблемите, свързани с кадровото развитие, повишаване на заплащането, снабдяването с униформи, доставки на храна и оборудване и други. \r\nДържавният глава се срещна с кмета на Община Бургас Димитър Николов. По време на срещата бяха обсъдени въпроси, свързани с децентрализацията в България и възможностите за предоставяне на по-голяма свобода на общините за насърчаване на бизнеса, туризма, развитието на инфраструктурата, както и за използването на потенциала на изоставените военни имоти, които могат да бъдат трансформирани в икономически зони. По думите на президента предоставянето на по-голяма самостоятелност на българските общини, и като вземане на решения, и във финансово отношение, ще засили и интереса на гражданската активност към процеса на вземане на решения в дадена община. Президентът Радев поздрави кмета Николов за постигнатите успехи и за променения облик на Бургас и създаването на по-добра икономическа перспектива за гражданите на региона.", "date": "2017.08.21", "title": "Президентът Румен Радев: България се нуждае от силни Военноморски сили с високо мотивиран личен състав (ОБЗОР)"}
{"url": "http://www.focus-news.net/news/2017/08/21/2427888/aleksandar-damovski-mkd-malko-e-zamaglena-tsyalata-kartina-koyato-predstaviha-srabskite-polititsi-kato-prichina-za-otteglyaneto-na-tsyalata-diplomaticheska-sluzhba-ot-skopie.html", "text": "Разузнавателни действия на Македония срещу Сърбия се сочи като официална причина за изтеглянето на сръбските дипломати от Скопие. Това коментира във вечерния блок „Това е България“ на Радио „Фокус“ гл.-редактор на електронното издание МКД Александър Дамовски. „Трудно е да се каже кои са истинските причини. Официалната причина, която обявиха сръбските политици Вучич и Дачич, е, че става въпрос за шпиониране на сръбската дипломатическа служба. Предполага се, че са били подслушвани, следени и т.н. и то  не само представителите на сръбската дипломация, но и представителите на сръбската общност в Македония. И това е един вид протест на Сърбия по отношение на това повишено наблюдение. Официално това не беше заявено нито от Дачич, нито Вучич, но това се предполага. Според неофициални информации сръбските разузнавателни служби са работили по тази тема и са узнали, че Македония се подготвя да предложи приемането на Косово в ЮНЕСКО. Това е е малко странно точно в този момент, когато в Косово все още няма правителство и самото Косово не е предложило искане за членство в ЮНЕСКО. Така че е малко замъглена цялата картина, която представиха сръбските политици като причина за оттеглянето на цялата дипломатическа служба от Скопие. Все още няма официален отговор от македонското външно министерство, освен протоколното изявление, че Македония е за изграждане на добросъседски отношения“, обясни Дамовски. Той отбеляза, че предложението на македонското правителство за подкрепа на косовското членство в ЮНЕСКО не може да бъде изведено като основна предпоставка за изтеглянето на сръбските дипломати от македонската столица, но влияе на отношенията между двете страни.", "date": "2017.08.21", "title": "Александър Дамовски, МКД: Малко е замъглена цялата картина, която представиха сръбските политици като причина за оттеглянето на цялата дипломатическа служба от Скопие"}
{"url": "http://www.focus-news.net/news/2017/08/21/2427889/dimo-skorchev-kmet-na-grad-dunavtsi-obshtina-vidin-predstoi-da-se-restavrirat-stenopisite-v-tsarkvata-rozhdestvo-bogorodichno.html", "text": "Предстои да се реставрират стенописите в църквата „Рождество Богородично“. Това каза за Радио „Фокус“ – Видин Димо Скорчев, кмет на град Дунавци, Община Видин. Той посочи, че първото дарение за обновяване на местния храм е направил народният представител Владимир Тошев от ГЕРБ, който е дал 1450 лв. „С дарението са закупени неща, необходими при извършване на църковната служба. Местният предприемач – Пламен Каменов за своя сметка ще извърши машинно почистване и лакиране на дървения под на църквата. Освен стенописите с дарения ще бъдат подменени и осветителните тела в църквата“, обясни Димо Скорчев. Той допълни, че се очаква по програма да бъде финансирана смяната на покрива на храма. „До 8 септември, когато е храмовият празник на църквата всичко, което е замислено няма да се реализира, но целта е обновлението й“, каза Димо Скорчев.\r\nАнна ЛОЗАНОВА", "date": "2017.08.21", "title": "Димо Скорчев, кмет на град Дунавци, Община Видин: Предстои да се реставрират стенописите в църквата „Рождество Богородично“"}
{"url": "http://www.focus-news.net/news/2017/08/21/2427890/pazardzhik-oblastta-zaema-12-to-myasto-v-stranata-po-sredna-rabotna-zaplata-prez-vtoroto-trimesechie-na-godinata.html", "text": "Област Пазарджик е на 12-то място в страната по показател средна работна заплата през второто тримесечие на годината. Това съобщи за Радио „Фокус“ – Пазарджик Гергана Спасова, главен експерт в отдел Статистически изследвания -Пазарджик на ТСБ-Юг. Тя обясни, че най-висока средна месечна работна заплата получават наетите в областите София (столица) – 1 411 лв., Стара Загора – 1 012 лв и Враца – 997 лв. Средната брутна месечна работна заплата за област Пазарджик за месец юни 2017 година е 798 лева. През второто тримесечие на 2017 г. средната месечна работна заплата за областта се увеличава спрямо първото тримесечие на 2017 г. с 6.2% и достига 825 лева. За обществения сектор средната месечна заплата е 874 лв., а за частния – 810 лева.\r\nВаня НИКОЛОВА", "date": "2017.08.21", "title": "Пазарджик: Областта заема 12-то място в страната по средна работна заплата през второто тримесечие на годината"}
{"url": "http://www.focus-news.net/news/2017/08/21/2427891/vidin-vidinski-panair-2017-se-organizira-ot-25-avgust-do-2-septemvri.html", "text": "Видински панаир 2017 се организира от 25 август до 2 септември, съобщават от пресцентъра на Общината. И тази година десетки производители и търговци от Видин, страната и съседна Сърбия ще предлагат разнообразни стоки. Три винарни от Видински регион също ще представят продукцията си. Посетителите ще могат да разгледат отново изделия от прочутата троянска керамика, както и от други майстори-занаятчии от цяла България, а също така и традиционната изложба на патриотичен клуб „Бдинци”. Ще има демонстрации на приготвяне на известни марки хранителни продукти на място, много атракциони и места за забавление. В концертната програма на панаира ще вземат участие български и сръбски популярни певци, а старт на 25 август ще даде обичаният от всички изпълнител Веселин Маринов. Освен това, всяка вечер в програмата ще се включват самодейни състави от региона и духови оркестри.\r\nСъс заповед на кмета на Община Видин е определено работно време на временните обекти за хранене и търговия на дребно, на люлките и атракционите – от 10.00 ч. до 2.00 ч., с ползване на озвучаване до 23.00 ч., при стриктно спазване на допустимите норми на шум. За участниците в атракционния кът с люлки, стрелбища и други увеселителни съоръжения – до 22.00 ч. Входът за посещение на панаира, както и на концертите е свободен. За обезпечаване на сигурността и реда ще се грижат полицейски служители от ОДМВР Видин, за което има сключен договор, както и служители от звено „Охрана“ към Общината.\r\nПървият Видински панаир е открит на 15 август 1898 г. Две години по-рано се е организирала от градската управа на Видин земеделско-скотовъдна изложба. През 1898 г. окръжният управител д-р Иван Златаров излиза с предложение до общинските съветници всяка година на 15 август да се открива панаир във Видин, на който да се продават добитък и стоки, с продължителност 4 дни. През 1935 г. се взема решение панаирът да започва на 28 август и да продължава между 7 и 13 дена. Междувременно събитието добива популярност и зад граница и на него идват много чужденци. През 1936 г. се приема правилник на Видинския ежегоден есенен панаир, а година по-късно, поради огромния интерес от страна на сърби и румънци, се въвеждат облекчения при преминаването на границата и превозната такса на параходите и железницата е намалена със 70% по време на изложението. Панаирът се превръща в очаквано събитие за годината. С времето се измества на територията на парк „Нора Пизанти“. През 1992 г. се преименува на Първи Видински международен панаир, като това е последното издание до възстановяването му отново през 2007 г. От 2013 г. досега той се провежда в бившето военно поделение, в близост до крепостта „Баба Вида“.", "date": "2017.08.21", "title": "Видин: Видински панаир 2017 се организира от 25 август до 2 септември"}
{"url": "http://www.focus-news.net/news/2017/08/21/2427892/komsomolyskaya-pravda-v-balgariya-na-plazh-sa-unishtozhili-morska-mina.html", "text": "Сапьори от ВМС на България са взривили стара морска мина в района на плаж „Корал“ в близост до Царево, предаде „Комсомольская правда“.\r\n„Морската мина, която в неделя бе открита в морето в района на плаж „Корал“ бе унищожена. Туристите могат спокойно да си почиват“, съобщи кметът на Царево Георги Лапчев. Според данни на Министерството на отбраната на България в неделя на плажа в 13:00 часа е открита стара морска мина, която в 15:00 е била успешно обезвредена.\r\nМината се е намирала на около 1,5 метра дълбочина на разстояние от около 30 метра от брега. За обезвреждането на опасния боеприпас е изпратена специална група сапьори на ВМС на България. Виктор Турмаков", "date": "2017.08.21", "title": "„Комсомольская правда“ : В България на плаж са унищожили морска мина"}
{"url": "http://www.focus-news.net/news/2017/08/21/2427557/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nПравителството на САЩ ще разпусне федералната консултативна комисия по промяната в климата, пише  The Hill.\r\n15-членната комисия е изградена от учени, представители на корпорациите и на властите, които трябва да опростяват откритията на националната агенция за проучването на климата за тези вътре или извън правителството на САЩ. \r\nНовините идват на фона на това, че правителството на Тръмп продължава да бъде критикувано за политиката си по климатичните промени, които мнозина определят за скептична. Тръмп, който е в полза на невъзобновими енергийни източници като въглищата, обяви през юни, че САЩ ще напуснат Парижкото климатично споразумение.\r\n***\r\nМинистър-председателят на Малта Жозеф Мускат заяви, че правителството е взело решение да не позволи страната да бъде използвана от крайнодесни екстремисти, след като корабът с антимигрантски активисти „Си-Стар“ не бе допуснат до територията на страната миналата седмица, предаде  Malta Today.\r\nКорабът е нает от идентаристката група „Защити Европа“ и е поискал да остане в Малта, но не е бил допуснат от местните власти.\r\n„Миналата седмица взехме съзнателното решение да не позволяваме на страната си да бъде използвана от крайнодесни групи, които по  расистки, почти нацистки начин се справят с въпроса за нелегалната миграция“, заяви Мускат. „Ние сме силни на европейско равнище относно миграцията, където имаме ясна политика, която отчита хуманитарната страна на въпроса“, добави той.\r\n„Ние постигнахме резултати, които могат да се видят от всички, но ние не можем да позволим страната си да бъде използвана от екстремисти като тези, защото това ще играе в полза на тези, извършили нападенията в Барселона и във Финландия“, смята Мускат.\r\n***\r\nТурският министър-председател Бинали Йълдъръм съобщи, че петима терористи от „Ислямска държава“ са били неутрализирани при опит да проникнат нелегално в страната, предаде  Hurriyet.\r\n„Тази сутрин петима членове на „Ислямска държава“ бяха неутрализирани при опит да пресекат нелегално границата. Всичко е под контрол“, заяви Бинали Йълдъръм и добави, че Турция е под постоянна терористическа заплаха заради съседите си в региона. \r\n„Турция ще отговори на всяка заплаха за граничната си сигурност и за безопасността на народа си без колебание“, посочи турският министър-председател.\r\n***\r\nВъншните министри на Египет, Йордания и Палестинската автономия заявиха, че е важно забавянето на мирния процес в израелско-палестинския конфликт да бъде превъзмогнато, пише   Ahram.\r\nТримата министри призоваха международната общност да създаде атмосфера, която да позволи преговорите в съответствие с международната легитимност. Те посочиха, че оценяват ролята на САЩ, изиграна в ускоряването на процеса, посочвайки, че липсата на решение на конфликта е основната причина за нестабилността на региона. \r\nМинистрите също така посочиха, че Израел трябва да уважава правната и историческа ситуация на джамията „Ал Акса“ в Йерусалим и да се въздържа от едностранни мерки.", "date": "2017.08.21", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/08/21/2427558/predstoyashti-sabitiya-v-stranata-za-21-avgust-agentsiya-fokus.html", "text": "***\r\nПрезидентът Румен Радев ще посети град Самоков по повод празника на града.\r\n***\r\nПрезидентът Румен Радев ще посети град Бургас и Флотилия бойни и спомагателни кораби, дислоцирани в Пункт за базиране Бургас. \r\n***\r\nОт 11.00 часа в Национален пресклуб БТА ще се проведе пресконференция във връзка със Случая „Калиакра”; пътя Асеновград – Пловдив; устройствения план на Борисовата градина – парк или площи за застрояване; ремонта на „Орлов мост”, и др, организирана от „Граждани за устойчиво развитие” и Инициатива „Граждани за София”.\r\n***\r\nОт 14.00 часа 7 състав на Специализирания наказателен съд ще заседава по делото срещу Пламен. М., Анета Г. и Женя Г., обвинени в образуване и ръководене на организирана престъпна група.  \r\n***\r\nОт 15.00 часа 11 състав на Специализирания наказателен съд ще заседава по делото срещу Андрей Н., обвинен в образуване и ръководене на организирана престъпна група.  \r\n***\r\nОт 13.30 часа 13 състав на Специализирания наказателен съд ще заседава по делото срещу Милена Т., обвинена в образуване и ръководене на организирана престъпна група.  \r\n***\r\nОт 10.00 часа в Музейния комплекс ще започне програмата за отбелязване на празника на Килифарево с откриване на седми семестър на Летен пленер \"Детска академия за изкуства \". \r\n***\r\nОт 18.00 часа ще се проведе Международен фолклорен фестивал.\r\n***\r\nОт 11.15 часа в Конферентната зала на Руския център на Варненския свободен университет Варненският свободен университет отново е домакин на най-популярния форум за млади русисти в Европа.\r\n***\r\nОт 10.00 часа в Заседателната зала на Община Враца ще се отворят офертите за обществена поръчка с предмет: „Изработване на проект Общ устройствен план на Община Враца, включващ Екологична оценка и Оценка за съвместимост в териториален обхват, съгласно чл. 105, т. 1 от Закона за устройство на територията“.\r\n***\r\nОт 17.30 часа пред Национална Априловска гимназия Областна администрация – Габрово и Държавен архив – Габрово ще представят Изложба „140 години народна признателност”. \r\n***\r\nВ град Гълъбово ще се проведе „Дамско автомобилно рали\", част от Празничната програма по повод 48-тата годишнина от обявяването на Гълъбово за град.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе Лятна детска занималня.\r\n***\r\nОт 10.30 часа в Художествена галерия ще се проведе Лятна работилница за въображение.\r\n***\r\nВ Регионален исторически музей – Добрич ще се проведе Образователна програма за деца „Лято в музея“.\r\n***\r\nВ Регионална библиотека “Дора Габе“, Сектор за работа с деца, ще бъде показана на витрина с библиотечни документи по повод 129 години от рождението на Дора Габе и витрина с библиотечни документи по повод 115 години от рождението на Ангел Каралийчев.\r\n***\r\nОт 10.00 часа в зала 2 Окръжен съд-Пловдив ще заседава по делото срещу Йордан Ш., обвинен, че като кмет на община Родопи е превишил властта и правата си и е нарушил служебните си задължения, от което настъпили значителни вредни последици за общината.\r\n***\r\nОт 19.30 часа Негово Светейшество Софийския митрополит и Български патриарх Неофит ще оглави молебен и празничен водосвет в центъра на Самоков, чийто покровител е св. Симеон.\r\n***\r\nОт 10.00 часа в Детски отдел на Градска библиотека ще бъдат прожектирани „Анимационни филми” за децата от клуба. \r\n***\r\nОт 9.30 часа общинските съветници от ПП ГЕРБ Сливен Георги Николаев и Димитър Митев ще проведат срещи с гражданите. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017.08.21", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2017/08/21/2427559/the-globe-and-mail-razgovorite-za-nafta-modernizatsiya-ili-predogovaryane-na-targovskoto-sporazumeniei.html", "text": "Приключи първият кръг от преговорите между САЩ, Канада и Мексико за договаряне на ново търговско споразумения (НАФТА), пише вестник The Globe and Mail. \r\nВ съвместното си изявление трите държави не успяха да  постигнат съгласие дори относно това как да определят процеса: като „модернизация“, което предполага прости промени и се предпочита от Канада и Мексико или като „предоговаряне“: думата, която най-често използват САЩ. \r\nВ съвместно изказване бяха използвани и двата термина: „Ние започнахме разговорите за предоговаряне и модернизация“. \r\nВторият кръг от преговорите ще се проведе между 1 и 5 септември в Мексико, а третият кръг ще бъде в Канада в края на септември.  Мария Динкова", "date": "2017.08.21", "title": "The Globe and Mail: Разговорите за НАФТА: модернизация или предоговаряне на търговското споразумение?"}
{"url": "http://www.focus-news.net/news/2017/08/21/2427560/api-ogranicheno-e-dvizhenieto-v-dvete-posoki-po-pat-i-5-stara-zagora-dimitrovgrad.html", "text": "Oграничeno e движението в двете посоки по път I-5 Стара Загора - Димитровград, в участъка между с. Средец и с. Тракия, поради ПТП. Това съобщиха от пресцентъра на Агенция \"Пътна инфраструктура\". Движението се осъществява по обходен маршрут, като леките автомобили се движат по обходен път: с. Средец - с. Опан - с. Тракия, а тежкотоварните автомобили се движат по обходен маршрут по път III-503 с. Средец - с. Опан - с. Бяло поле - Симеоновград.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.21", "title": "АПИ: Oграничeno e движението в двете посоки по път I-5 Стара Загора - Димитровград"}
{"url": "http://www.focus-news.net/news/2017/08/21/2427561/izvestiya-moskva-predlaga-na-phenyan-i-vashington-da-provedat-preki-pregovori.html", "text": "Москва продължава да опитва да убеди Пхенян и Вашингтон да се съгласят да проведат преки преговори, съобщиха руски дипломатически източници, пише вестник „Известия“. Северна Корея настоява, че намаляването на напрежението трябва да започне именно с диалога без посредници между Пхенян и Вашингтон. Същевременно САЩ не желаят да провеждат преки разговорите, „прикривайки се зад отсъствието на демокрация и права на човека в Северна Корея“. \r\nРуските дипломати подчертаха, че Москва заедно с редица други държави, опитващи се да посредничат за мирно разрешаване на ситуацията на Корейския полуостров (например Китай) продължават да опитват да убедят страните да седнат на преговорната маса. Но с всеки изминал ден надеждата за това намалява.  Източниците на изданието изразяват притеснение, че Вашингтон може да избере силовия сценарий за разрешаването на конфликта. \r\n„Подобно на останалите участници в Съвета за сигурност, ние отдавна се опитваме да организираме преки преговори между американците и севернокорейците. Пхенян настоява за диалог без посредници“, подчерта източник от руските дипломатически кръгове. Той допълни: „Едните продължават с ядрените изпитания, а другите са се вкопчили  в отсъствието на демокрация и права на човека“.  Мария Динкова", "date": "2017.08.21", "title": "„Известия“: Москва предлага на Пхенян и Вашингтон да проведат преки преговори"}
{"url": "http://www.focus-news.net/news/2017/08/21/2427562/sport-grigor-dimitrov-specheli-parviya-si-mastars-turnir.html", "text": "Григор Димитров победи австралиеца Ник Кирьос с 6:3, 7:5 на финала в Синсинати, и спечели първа титла в кариерата си на турнир от сериите „Мастърс“. Турнирът в Синсинати е част от US Open сериите и се явява генерална репетиция преди последния за годината турнир от Големия шлем – Откритото първенство на САЩ.\r\nБългаринът стигна до финала в Синсинати, преодолявайки испанеца Фелисиано Лопес, аржентинеца Хуан Мартин дел Потро, побеждавайки го за първи път в шестия мач помежду им на корта, японеца Юичи Сугита и американеца Джон Иснър.", "date": "2017.08.21", "title": "Спорт: Григор Димитров спечели първия си \"Мастърс\" турнир"}
{"url": "http://www.focus-news.net/news/2017/08/21/2427563/nezavisimaya-gazeta-nay-staroto-izdatelstvo-v-sveta-se-podchini-na-kitayskata-tsenzura.html", "text": "Пекин блокира над 300 статии в списание China Quarterly, което се публикува от издателството на Университета в Кеймбридж, пише вестник „Независимая газета“. В скритите материали се разказва за въстанието на площад Тянанмън през 1989г., за Тибет, за Синдзян, Хонконг и културната революция. Версиите за тези събития противоречат на възгледите на Китайската комунистическа партия. Редакторът на изданието коментира, че е изпълнил изискването, тъй като в противен случай целият сайт на издателството в  Китай е трябвало да бъде закрит. \r\nАнглийският вестник Guardian определя издателството Cambridge University Press като най-старото в света. То напечатва своята първа книга през 1584 г. Самото списанието China Quarterly се смята за едно от най-авторитетните академични издания в Китай. \r\n„Парадоксално бих определил тази забрана като признание за нарасналото образователното равнище на китайското общество. Не става дума за забрана на всички списания или база от данни, а за това, че тези бази от данни не трябва да дават достъп до отделни статии, които са посветени на чувствителни за китайската публика проблеми“, обясни главният научен сътрудник  в Института за Далечния Изток към Руската академия на науките Александър Ломанов.  Мария Динкова", "date": "2017.08.21", "title": "„Независимая газета“: Най-старото издателство в света се подчини на китайската цензура"}
{"url": "http://www.focus-news.net/news/2017/08/21/2427564/prezidentat-rumen-radev-shte-napravi-vsichko-vazmozhno-za-garantirane-sigurnostta-na-tsvetan-vasilev-ako-se-varne-v-balgariya-i-dade-pokazaniya-po-sluchaya-ktb-obzor.html", "text": "Осветляването на скандала „КТБ“ е в ръцете на правосъдието. Това заяви президентът Румен Радев пред журналисти в Ахелой, където присъства на отбелязването на 1100 години от битката при река Ахелой, по повод откритото писмо на съпругата на банкера Антоанета Василева. Той припомни, че с оглед на обществените очаквания за изясняване на случая „КТБ“ е разсекретил и е направил публични стенограмите от дискусиите в президентската институция, посветени на тази тема -  нещо, което е било неколкократно отказвано от страна на неговия предшественик. По думите му така е дал своя дял от осветляването на скандала с Корпоративна търговска банка. Румен Радев коментира, че България не е президентска република и правомощията на президента по отношение на съдебната власт са изключително ограничени. Той посочи, че ако Цветан Василев реши да дойде в България, за да даде показания и да представи доказателства, ще направи всичко възможно за гарантиране на неговата сигурност. Държавният глава заяви, че това трябва да стане в прозрачен, открит и публичен процес.\r\nВ отговор на въпрос за възникналото напрежение след проверките на нивото на шума в курорта Слънчев бряг, Румен Радев посочи, че това е пример как законите не се спазват и институциите не работят достатъчно ефективно. Президентът обясни, че е чул разумни призиви за диалог и изрази надежда правителството да инициира такъв и той да бъде успешен, с ясни правила, които да не се сменят в средата на сезона.\r\nВ Ахелой държавният глава проведе работна среща с представители на местните власти. В срещата участваха областният управител на Бургас Вълчо Чолаков, кметът на Община Поморие Иван Алексиев, кметът на град Ахелой Иван Георгиев, народни представители и други, които представиха пред държавния глава проблемите, с които се сблъскват общините. Те повдигнаха въпроса за административна и финансова децентрализация в България и пожелаха да им бъдат предоставени повече възможности за насърчаване на туризма. Кметът на град Ахелой поиска подкрепа от страна на държавните институции за завършването на Исторически комплекс “Ахелой“. По време на срещата беше представен и проект за изграждането на монумент, посветен на 1100-годишнината от историческата победа на цар Симеон Велики при Ахелой.", "date": "2017.08.21", "title": "Президентът Румен Радев ще направи всичко възможно за гарантиране сигурността на Цветан Василев, ако се върне в България и даде показания по случая „КТБ“ (ОБЗОР)"}
{"url": "http://www.focus-news.net/news/2017/08/21/2427565/tass-ministrite-na-vanshnite-raboti-na-rusiya-i-egipet-shte-obsadyat-situatsiyata-v-blizkiya-iztok.html", "text": "В понеделник министърът на външните работи на Русия Сергей Лавров ще проведе преговори със своя египетски колега Самех Шукри, по време на които ще бъде обсъдена ситуацията в Близкия Изток и по конкретно въпросът за Сирия, предава ТАСС. \r\nОфициалният представител на руското Министерство на външните работи Мария Захарова заяви, че двамата министри ще „продължат да обменят мнения по широк кръг от международни и регионални въпроси“. \r\nОчаква се особено място да заеме проблемът за разрешаването на кризите в Близкия Изток и Северна Африка, включително в Сирия, Либия и Йемен. „Значително внимание ще бъде отделено на темите за противодействието на новите заплахи, с които в момента се сблъскват страните  от региона, като ще бъде акцентирано на обединяването на усилията в борбата срещу тероризма и екстремизма“, отбеляза Захарова.  Мария Динкова", "date": "2017.08.21", "title": "ТАСС: Министрите на външните работи на Русия и Египет ще обсъдят ситуацията в Близкия Изток"}
{"url": "http://www.focus-news.net/news/2017/08/21/2427566/kommersant-tokio-ochakva-phenyan-da-predprieme-konkretni-stapki-za-denuklearizatsiya.html", "text": "Миналата седмица японският заместник-министър на външните работи Такео Акиба посети Москва, пише вестник „Коммерсант“. Със своите руски колеги той обсъди възможно ли е  да се установи ефективно икономическо сътрудничество на Курилските острови  без разрешаване на политическите въпроси и какви стъпки Токио очаква от Пхенян. \r\n„Основно бяха обсъдени две теми: съвместната икономическа дейност на четирите Курилски острова и хуманитарните мероприятия за бившите жители на островите. Консултациите бяха много ползотворни. За резултатите ние ще съобщим на лидерите: на министър-председателя Шиндзо Абе и на президента Владимир Путин, за да обсъдят тези теми по време на септемврийската среща във Владивосток (по време на Източния икономически форум) и да вземат съответните решения“, отбеляза заместник-министърът. \r\nПо отношение на темата за Северна Корея и възобновяването на шестстранните преговори той коментира, че Токио очаква Пхенян да покаже сериозно отношение. \r\n„Могат и да не бъдат определени като предварителни условия, но нашата позиция се състои в това, че първоначално Северна Корея трябва да покаже сериозността на своите намерения и да предприеме конкретни стъпки за денуклеаризация“, подчерта Акиба.  Мария Динкова", "date": "2017.08.21", "title": "„Коммерсант“: Токио очаква Пхенян да предприеме конкретни стъпки за денуклеаризация"}
{"url": "http://www.focus-news.net/news/2017/08/21/2427567/abc-news-v-katedralata-notr-dam-v-parizh-se-provede-sluzhba-v-pamet-na-zhertvite-ot-barselona.html", "text": "В катедралата „Нотр Дам“ („Света Богородица“) в Париж се проведе служба в памет на жертвите от терористичните нападения при Барселона, предава ABC News. \r\n„За съжаление знам колко силно тези убийства могат да травматизират цялото население и че присъствието на църквата може да помогне на всеки да се справи с това тежко изпитание“, отбеляза архиепископът на Париж кардинал Андре Вин-Троа. \r\nОбщо 30 френски граждани пострадаха при атаките в Барселона.  Мария Динкова", "date": "2017.08.21", "title": "ABC News: В катедралата „Нотр Дам“ в Париж се проведе служба в памет на жертвите от Барселона"}
{"url": "http://www.focus-news.net/news/2017/08/21/2427568/pochina-shtangistat-velichko-cholakov-obzor.html", "text": "Близки на щангиста Величко Чолаков съобщиха за внезапната му смърт. Те обясниха, че му е прилошало, извикан е екип на Бърза помощ, който е констатирал, че е получил сърдечен удар и е починал. Величко Чолаков е почетен гражданин на Смолян. През последните години е треньор на млади щангисти в Спортен клуб по вдигане на тежести „Родопа“ – Смолян. През 2016 година е обявен за Треньор на годината, а неговият състезател Златомир Ковачев за Спортист на годината. Народният представител от ГЕРБ д-р Даниела Дариткова и кметът на Смолян Николай Мелемов изразиха съболезнования към близките на щангиста във „Фейсбук“. \r\nКметът Николай Мелемов написа, че Величко Чолаков ще остане завинаги в сърцето на хората от Родопите. По думите му с голяма болка е посрещната вестта за внезапната кончина на един от най-изтъкнатите ни спортисти –тежкоатлети, почетният гражданин на Смолян – Величко Чолаков. Според него щангистът ще остане пример за всички, които ще се посветят на този най-български спорт – вдигането на тежести, пример за всички, които ще поемат по неговия път на състезател и треньор. Пример за всички, които ще бъдат отдадени на обществото и гражданите на Смолян. Кметът коментира, че Величко Чолаков ще остане при нас с успехите си, със силата си, с младостта си, любовта си към семейството и наследниците си, както и завинаги в сърцето на хората от Родопите. Той изказва най-искрени съболезнования и изразява дълбоката си съпричастност към семейството, близките и родствениците на Величко Чолаков. Зам.-председателят на ГЕРБ Цветан Цветанов коментира във „Фейсбук“, че си е отишъл голям и уважаван родопчанин и българин. \r\nВ съболезнователен адрес народният представител от БСП Дора Янкова написа, че щангистът е показал, че е Железен и е записал името си в историята не само на Смолянския край, но и на света. Тя коментира, че зад титлите на Величко Чолаков се крие неимоверен труд с щангите и побеждаване на себе си. По думите й си отива една усмивка на широкоскроен човек и баща на две деца. Дора Янкова припомня, че когато е била кмет с чест му е връчила огърлицата на Смолян на най-големия родопски богатир, за да стане почетен гражданин. Тя пише още, че Величко Чолаков е посрещан с духовия оркестър и родопски гайди на летището в София заради гордостта от усилията, които е влагал и медалите, които е донесъл за България. \r\nОбщина Смолян също поднесе най-искрени съболезнования към семейството и близките на щангиста. Съболезнования изразиха и от Българската федерация по вдигане на тежести. Кой е Величко Чолаков?\r\nВеличко Чолаков е български щангист роден на 12 януари 1982 година в Смолян. Известен с прозвището Железният. Участва на Олимпийските игри в Атина през 2004 г. и печели бронзов медал в категория над 105 кг. Той е единственият български щангист с медал от олимпийски игри в най-тежката категория. Това е и последно отличие на България в този спорт от форума. В същата категория става световен шампион във Ванкувър и европейски шампион в Украйна. През 2004 г. става европейски шампион в Киев в категория над 105 кг, а две години по-късно във Владиславово взима сребро. Висок е над 2 метра и тежи около 160 кг. През януари 2006 г. е поканен от Арнолд Шварценегер да участва в турнира „Арнолд Класик“ в САЩ. През 2008 г. Чолаков даде положителна допинг проба заедно с голяма част от националния отбор по това време. Заради скандала България оттегли отбора си от участие на олимпийските игри в Пекин. След четиригодишно наказание Величко Чолаков се върна, състезавайки се за Азербайджан. Той получи квота за участие на игрите в Лондон, но се оттегли заради здравословни проблеми. През 2013 година щангистът прекрати състезателната си кариера. Величко Чолаков и съпругата му Гергана имат две деца - син Алекси и дъщеря Красияна. \r\nВеличко Чолаков е третото голямо име в щангите, което си отива от този свят в последните 2 години. През 2015 година почина щангистът Милен Добрев, а по-рано тази година треньорът Иван Абаджиев.\r\nБиляна ИВАНОВА", "date": "2017.08.21", "title": "Почина щангистът Величко Чолаков (ОБЗОР)"}
{"url": "http://www.focus-news.net/news/2017/08/21/2427569/the-times-velikobritaniya-mozhe-da-zapazi-dostapa-si-do-edinniya-evropeyski-pazar-sled-brekzit.html", "text": "Великобритания може да запази достъпа си до единния европейски пазар, без да трябва да остава под юрисдикцията на Съда на Европейския съюз, показват плановете, предложени от един от водещите европейски съдии, пише The Times.\r\nКомпромисът по един от най-сложните спорове, свързани с Брекзит, е представен от Карл Бауденбахер, председателя на Съда на Европейската асоциация за свободна търговия. \r\nНеговото предложение ще позволи на британския премиер Тереза Мей да спази своето обещание и Великобритания да се оттегли от Съда на Европейския съюз, като същевременно приеме искането на ЕС за независим съдебен контрол по отношение на бъдещото „дълбоко и специално партньорство“. Освен това Обединеното кралство ще запази тесни връзки с програмите на блока и с пазарите. \r\nЛондон ще се съгласи на приеме юрисдикцията на съда на Европейската зона за свободна търговия (ЕФТА), който отговаря за отношенията на ЕС с Норвегия, Исландия и Лихтенщайн.   Мария Динкова", "date": "2017.08.21", "title": "The Times: Великобритания може да запази достъпа си до единния европейски пазар след Брекзит"}
{"url": "http://www.focus-news.net/news/2017/08/21/2427570/sport-mo-fara-specheli-byaganeto-na-tri-hilyadi-metra-na-diamantenata-liga-v-birmingam.html", "text": "Суперзвездата на британската атлетика Мо Фара спечели бягането на три хиляди метра по време на Диамантената лига в Бирмингам. Той измина разстоянието за 7 минути и 38 секунди и 64 стотни. \r\nТази година Фара ще се раздели с пистата, като това беше последното му излизане пред английска публика. От 2018г. той ще се ориентира към шосейното бягане.\r\nПреди седмица 34-годишният сомалиец с английски паспорт взе световната титла на 10 хиляди метра в Лондон и сребърен медал на 5 хиляди метра.", "date": "2017.08.21", "title": "Спорт: Мо Фара спечели бягането на три хиляди метра на  Диамантената лига в Бирмингам"}
{"url": "http://www.focus-news.net/news/2017/08/21/2427571/api-dvizhenieto-po-pat-i-1-botevgrad-mezdra-pri-km-175-v-rayona-na-lyutidol-se-osashtestvyava-v-edna-lenta-dvuposochno.html", "text": "Движението по път I-1 Ботевград-Мездра, при км 175, в района на Лютидол, се осъществява в една лента двупосочно, поради ПТП. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.21", "title": "АПИ: Движението по път I-1 Ботевград-Мездра, при км 175, в района на Лютидол, се осъществява в една лента двупосочно"}
{"url": "http://www.focus-news.net/news/2017/08/21/2427572/reuters-skandalat-s-emisiite-predstavlyava-zaplaha-za-germanskata-ikonomika.html", "text": "Скандалът с емисиите, свързан с германските производители на автомобили, представлява сериозна заплаха за най-голямата икономика в Европа,  отбелязаха в понеделник от германското Министерство на финансите, предава Reuters. От ведомството обаче уточниха, че към момента е невъзможно да се определят мащабите на последствията. \r\n„Рисковете, свързани с това как ще протече Брекзитът и бъдещите търговски политики на САЩ, остават“, подчертаха от Министерството. „Освен това така наречената дизелова криза трябва да бъде класифицирана като нова заплаха за германската икономка, макар че нейното влияние засега не може да се определи“, допълниха германските власти.  Мария Динкова", "date": "2017.08.21", "title": "Reuters: Скандалът с емисиите представлява заплаха за германската икономика"}
{"url": "http://www.focus-news.net/news/2017/08/21/2427573/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nМосква продължава да опитва да убеди Пхенян и Вашингтон да се съгласят да проведат  преки преговори, съобщиха руски дипломатически източници, пише вестник „Известия“. Северна Корея настоява, че намаляването на напрежението трябва да започне именно с диалога без посредници между Пхенян и Вашингтон. Същевременно САЩ не желаят да провеждат преки разговорите, „прикривайки се зад отсъствието на демокрация и права на човека в Северна Корея“. \r\nРуските дипломати подчертаха, че Москва заедно с редица други държави, опитващи се да посредничат за мирно разрешаване на ситуацията на Корейския полуостров (например Китай) продължават да опитват да убедят страните да седнат на преговорната маса. Но с всеки изминал ден надеждата за това намалява.  Източниците на изданието изразяват притеснение, че Вашингтон може да избере силовия сценарий за разрешаването на конфликта. \r\n„Подобно на останалите участници в Съвета за сигурност, ние отдавна се опитваме да организираме преки преговори между американците и севернокорейците. Пхенян настоява за диалог без посредници“, подчерта източник от руските дипломатически кръгове. Той допълни: „Едните продължават с ядрените изпитания, а другите са се вкопчили  в отсъствието на демокрация и права на човека“.\r\n***\r\n Пекин блокира над 300 статии в списание China Quarterly, което се публикува от издателството на Университета в Кеймбридж, пише вестник „Независимая газета“. В скритите материали се разказва за въстанието на площад Тянанмън през 1989г., за Тибет, за Синдзян, Хонконг и културната революция. Версиите за тези събития противоречат на възгледите на Китайската комунистическа партия. Редакторът на изданието коментира, че е изпълнил изискването, тъй като в противен случай целият сайт на издателството в  Китай е трябвало да бъде закрит. \r\nАнглийският вестник Guardian определя издателството Cambridge University Press като най-старото в света. То напечатва своята първа книга през 1584 г. Самото списанието China Quarterly се смята за едно от най-авторитетните академични издания в Китай. \r\n„Парадоксално бих определил тази забрана като признание за нарасналото образователното равнище на китайското общество. Не става дума за забрана на всички списания или база от данни, а за това, че тези бази от данни не трябва да дават достъп до отделни статии, които са посветени на чувствителни за китайската публика проблеми“, обясни главният научен сътрудник  в Института за Далечния Изток към Руската академия на науките Александър Ломанов.\r\n***\r\nМиналата седмица японският заместник-министър на външните работи Такео Акиба посети Москва, пише вестник „Коммерсант“. Със своите руски колеги той обсъди възможно ли е  да се установи ефективно икономическо сътрудничество на Курилските острови  без разрешаване на политическите въпроси и какви стъпки Токио очаква от Пхенян. \r\n„Основно бяха обсъдени две теми: съвместната икономическа дейност на четирите Курилски острова и хуманитарните мероприятия за бившите жители на островите. Консултациите бяха много ползотворни. За резултатите ние ще съобщим на лидерите: на министър-председателя Шиндзо Абе и на президента Владимир Путин, за да обсъдят тези теми по време на септемврийската среща във Владивосток (по време на Източния икономически форум) и да вземат съответните решения“, отбеляза заместник-министърът. \r\nПо отношение на темата за Северна Корея и възобновяването на шестстранните преговори той коментира, че Токио очаква Пхенян да покаже сериозно отношение. \r\n„Могат и да не бъдат определени като предварителни условия, но нашата позиция се състои в това, че първоначално Северна Корея трябва да покаже сериозността на своите намерения и да предприеме конкретни стъпки за денуклеаризация“, подчерта Акиба.", "date": "2017.08.21", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/08/21/2427574/miro-tserar-vtoriyat-etap-ot-pregovorite-za-brekzit-nyama-da-zapochne-prez-esenta.html", "text": "Надеждите на британското правителство, че преговорите за бъдещите търговски отношения с ЕС ще започнат тази есен, няма да бъдат удовлетворени от блока заради бавния напредък  на разговорите, заяви министър-председателя на Словения Миро Церар в интервю за The Guardian. \r\nЦерар е първият лидер от ЕС, който публично призна, че през последните седмици е станало ясно колко малка е вероятността тази есен да се премине към втория етап от преговорите за Брекзит.  \r\n„Според мен процесът със сигурност ще отнеме повече време, отколкото предполагахме в началото на разговорите. Има толкова много трудни въпроси на преговорната маса, които не може да се очаква, че ще бъдат разрешени по първоначалния график“, коментира премиерът. \r\n„Важното към момента е трите основни въпроса да бъдат разрешени в разумен срок. Тогава ще има реалистични основания за оптимизъм. Знам, че темата за финансите е сложна. Но тя също трябва да бъде решена заедно с въпроса за правата на гражданите“, обясни Церар. Мария Динкова", "date": "2017.08.21", "title": "Миро Церар: Вторият етап от преговорите за Брекзит няма да започне през есента"}
{"url": "http://www.focus-news.net/news/2017/08/21/2427575/katastrofa-s-3-avtomobila-predizvika-zadrastvaniya-na-am-trakiya-obzor.html", "text": "Катастрофа между 3 автомобила на АМ „Тракия“, в района на 80 км, в посока София, предизвика задръствания. При инцидента няма пострадали. Трафикът в района на катастрофата беше изключително интензивен. Движението се регулираше ръчно, което доведе до забавяне на темпото на движение на автомобилите. След 86 км от магистралата 1 км се изминаваше средно за 22 минути. При 84 км движението беше затруднено, автомобилите се движеха бавно и на моменти изчакваха. От полицията призоваха водачите да се въоръжат със спокойствие и да шофират по-разумно.", "date": "2017.08.21", "title": "Катастрофа с 3 автомобила предизвика задръствания на АМ „Тракия“ (ОБЗОР)"}
{"url": "http://www.focus-news.net/news/2017/08/21/2427576/afp-amerikanski-eskadren-minonosets-se-e-sblaskal-s-targovski-korab-iztochno-ot-singapur.html", "text": "В понеделник американски ескадрен миноносец се сблъска с търговски кораб източно от Сингапур, като според първоначалните данни има нанесени щети вследствие на инцидента, предава AFP. \r\n„Американският ескадрен миноносец „Джон Ес Маккейн\" се е сблъскал с търговския кораб Alnic MC, докато на 21 август се е движил източно от пролива Малака и Сингапур “, съобщиха американските власти. Мария Динкова", "date": "2017.08.21", "title": "AFP: Американски ескадрен миноносец се е сблъскал с търговски кораб източно от Сингапур"}
{"url": "http://www.focus-news.net/news/2017/08/21/2427577/the-telegraph-zapochnala-e-spasitelna-operatsiya-sled-kato-amerikanski-eskadren-minonosets-se-sblaska-s-targovski-korab-blizo-do-singapur.html", "text": "Вече са започнали спасителните операции, след като в понеделник американски ескадрен миноносец се сблъсъка с търговски кораб в югоизточната част на Азия, пише вестник The Telegraph. \r\nАмериканският ескадрен миноносец \"Джон Ес Маккейн\" се е сблъскал с търговския кораб Alnic MC източно от пролива Малака и Сингапур. \r\nИнцидентът се е случил в 5,24 ч. местно време, докато американският кораб е пътувал към Сингапур за рутинна визита. \r\nМестните власти координират своите действия с американските военноморски сили.\r\nСенатор Джон Маккейн написа в „Туитър“: „Синди и аз ще се молим тази вечер за американските моряци на борда на „Джон Ес Маккейн“: оценяваме работата на спасителните екипи“. \r\nПлавателното средство е кръстено в чест на дядото и бащата на сенатора, които са били адмирали. Мария Динкова", "date": "2017.08.21", "title": "The Telegraph: Започнала е спасителна операция, след като американски ескадрен  миноносец се сблъска с търговски кораб близо до Сингапур"}
{"url": "http://www.focus-news.net/news/2017/08/21/2427578/balgariya-komentari-v-svetovnite-medii-spetsialnite-chasti-na-balgarskite-vms-unishtozhiha-morska-mina-kray-plazh-pochina-balgarski-olimpiyski-shampion-po-vdigane-na-tezhesti-agentsiya-fokus.html", "text": "***\r\nСапьорите от ВМС на България взривиха стара морска мина в района на плажа на къмпинг „Корал“ близо до град Царево на южното крайбрежие на България, предаде ТАСС,  позовавайки се на данни на  Агенция „Фокус“ \r\n„Морската мина, която в неделя бе открита в морето в района на къмпинг „Корал“ е унищожена. Туристите могат да почиват спокойно“, заяви кметът на Царево Георги Лапчев. Министерството на отбраната на България съобщава, че в района на плаж Корал в 13:00 е открита стара морска мина. \r\nТя се е намирала на около 1,5 метра дълбочина на около 30 метра от брега. За обезвреждането на опасния боеприпас е изпратена специална група сапьори на ВМС на България.\r\n***\r\nБългарският бивш европейски шампион по вдигане на тежести Величко Чолаков, е починал в неделя на 35-годишна възраст, предаде  The Daily Mail.\r\nСлужител на болницата в южния български град Смолят потвърди смъртта на Чолаков и заяви, че причината за нея ще стане известна след аутопсията. Членовете на семейството на спортиста посочиха пред местни медии, че отскоро той е страдал от сърдечни проблеми. \r\nС ръст от 1,98 см. Чолаков, който спечели бронзов медал в Олимпийските игри в Атина през 2004 г., бе един от най-високите щангисти на всички времена.\r\n***\r\nНа контролно пропускателните пунктове  „Капъкуле“ и „Хамзабейли“ на границата на Турция с България са се образували дълги опашки от камиони, предава руската редакция на Anadolu Agency. \r\nПричината за забавянето е бавното обработване на документите от страна на българските погранични служби, докато шофьорите искат в кратък срок да доставят своите стоки в Европа. \r\nПри „Капъкуле“ опашката достигна 9 км дължина, като общо 360 камиона чакаха да им бъдат оформени документите. \r\nПри „Хамзабейли“ задръстването беше шест километра и около 240 автомобила чакаха при контролно пропускателния пункт.", "date": "2017.08.21", "title": "България - коментари в световните медии: Специалните части на българските ВМС унищожиха морска мина край плаж, почина български олимпийски шампион по вдигане на тежести (Агенция „Фокус“)"}
{"url": "http://www.focus-news.net/news/2017/08/21/2427579/the-independent-nasa-planira-da-sazdade-kislorod-v-atmosferata-na-mars.html", "text": "НАСА планира да създаде кислород в атмосферата на Марс, когато следващият робот пристигне на мистериозната червена планета през 2020г., пише британският вестник The Independent. \r\nУчените ще изпратят микробиологичен живот: вероятно водорасли и бактерии в опит да създадат въздух, който ще позволи на хората да дишат. \r\nЦелта е микроорганизмите да се хранят от почвата на Марс и като страничен продукт да започнат да отделят кислород. След това той ще позволи на хората да дишат  или ще може да бъде използван като ракетно гориво за обратни полети до Земята.  \r\nАко експериментът се окаже успешен, то той ще бъде важна стъпка за това в бъдеще Марс да приеме колонии на човечеството. \r\nАтмосферата на Марс съдържа само 0,13% кислород в сравнение със Земята, където той е 21%. \r\nОсвен това НАСА планира да създаде магнитен щит около червената планета и да постави ядрен реактор  на нея.  Мария Динкова", "date": "2017.08.21", "title": "The Independent: НАСА планира да създаде кислород в атмосферата на Марс"}
{"url": "http://www.focus-news.net/news/2017/08/21/2427580/afp-obshto-10-moryatsi-sa-izcheznali-a-petima-drugi-sa-postradali-pri-intsidenta-s-amerikanskiya-eskadren-minonosets.html", "text": "В понеделник 10 моряци са изчезнали, а петима други са пострадали, след като американски ескадрен миноносец се сблъска с танкер, източно от Сингапур, предава AFP. \r\n„Към момента 10 моряци са изчезнали и петима други са пострадали“, отбелязаха американските военноморски сили. \r\nПо-рано беше съобщено, че американският ескадрен миноносец „Джон Ес Маккейн\" се е сблъскал с търговския кораб Alnic MC, докато се е движил източно от пролива Малака и Сингапур. Мария Динкова", "date": "2017.08.21", "title": "AFP: Общо 10 моряци са изчезнали, а петима други са пострадали при инцидента с американския ескадрен миноносец"}
{"url": "http://www.focus-news.net/news/2017/08/21/2427581/varna-na-mestniya-referendum-zhitelite-na-selo-chernevo-ne-podkrepiha-izgrazhdaneto-na-depo-za-neopasni-otpadatsi-obzor.html", "text": "С избирателна активност от 49.28% приключи изборният ден в село Чернево, Община Суворово. Броят на гласувалите според подписите в избирателния списък и намерените в кутията за гласуване пликове е 512 от общо 1039, имащи право на глас. В местния референдум гражданите отговаряха на въпроса-„Подкрепяте ли местните власти да не допуснат изграждане на депо за неопасни отпадъци, генерирани от дейността на „Девен” АД и рекултивация в ПИ 006167 по КВС на земеделските земи в землището на с. Чернево?”. 484 са действителните бюлетини с отговор „Да“, 22 са тези с отговор „не“, а 6 са недействителните бюлетини. Изборният ден в Чернево протече нормално, без подадени сигнали за нарушения. Решението за референдума беше взето на заседание на Общинския съвет на Суворово на 29 юни 2017 година. Малко над 600 души подкрепиха подписката за провеждането му. Гласувалите в местния референдум са повече от 40 на сто от гражданите с избирателни права в село Чернево. От ОИК-Суворово съобщиха, че резултатите се зачитат и предложението, предмет на референдума, е прието. Решението подлежи на обжалване пред Административния съд в седемдневен срок  от обявяването му.", "date": "2017.08.21", "title": "Варна: На местния референдум жителите на село Чернево не подкрепиха изграждането на депо за неопасни отпадъци (ОБЗОР)"}
{"url": "http://www.focus-news.net/news/2017/08/21/2427582/ria-novosti-vulkanat-klyuchevskoy-e-izhvarlil-stalb-ot-pepel-na-visochina-shest-hilyadi-metra.html", "text": "В понеделник вулканът Ключевской на полуостров Камчатка е изхвърлил стълб от пепел на височина шест хиляди метра над  морското равнище, предава РИА Новости. \r\n„В понеделник сутринта местно време вулканът Ключевской изхвърли пепел на височина шест хиляди метра. Височината на вулкана е 4, 750 метра. Облакът прах се е разпространил на 250 км северозападно от вулкана“, съобщиха от Института по вулканология и сеизмология към Руската академия на науките. \r\nРуските власти отбелязаха, че в населените райони няма регистрирано падане на вулканична пепел. За авиацията е обявен „оранжев“ код на опасност. Мария Динкова", "date": "2017.08.21", "title": "РИА Новости: Вулканът Ключевской е изхвърлил стълб от пепел на височина шест хиляди метра"}
{"url": "http://www.focus-news.net/news/2017/08/21/2427583/sporten-obzor-grigor-dimitrov-specheli-parviya-si-mastars-turnir.html", "text": "Тенис:  Григор Димитров спечели първата си титла на турнир от сериите „Мастърс“. Той победи австралиеца Ник Кирьос с 6:3, 7:5 на финала в Синсинати. Състезанието е част от US Open сериите и се явява генерална репетиция преди последния за годината турнир от Големия шлем – Откритото първенство на САЩ.\r\nГарбине Мугуруса спечели по категоричен начин финала в Синсинати, побеждавайки Симона Халеп с 6:1, 6:0. С тази победа шампионката от Уимбълдън триумфира с втора титла през сезона.Футбол:  В Англия Челси победи като гост Тотнъм с 2:1. \r\nМениджърът на Манчестър Сити Хосеп Гуардиола е изразил готовност да плати клаузата на Лионел Меси в размер 300 млн. евро. Нападателят на Барселона все още не е подписал новия си договор.", "date": "2017.08.21", "title": "Спортен обзор: Григор Димитров спечели първия си \"Мастърс\" турнир, Челси победи като гост Тотнъм с 2:1"}
{"url": "http://www.focus-news.net/news/2017/08/21/2427584/bbc-sasht-i-yuzhna-koreya-zapochnaha-svoite-ezhegodni-voenni-ucheniya.html", "text": "САЩ и Южна Корея започнаха своите ежегодни военни учения, които винаги предизвикват неодобрението на Пхенян, предава BBC. \r\nМиналата седмица Северна Корея изглежда се отказа от заплахата да изпрати ракети срещу американската тихоокеанска територия Гуам, но подчерта, че ще следи действията на Вашингтон. \r\nСАЩ уточниха, че ученията имат отбранителен характер, но въпреки това изявление Северна Корея продължава да ги възприема като подготовка за инвазия. \r\nПрез юли Китай и Русия предложиха маневрите да се преустановят в замяна на спирането на ракетните изпитания от страна на Пхенян. \r\nНо миналата седмица генерал Джоузеф Дънфорд отбеляза, че военните учения „към момента не са на преговорната маса“.   Мария Динкова", "date": "2017.08.21", "title": "BBC: САЩ и Южна Корея започнаха своите ежегодни военни учения"}
{"url": "http://www.focus-news.net/news/2017/08/21/2427585/interfaks-ruskite-sili-sa-likvidirali-poveche-ot-200-chlenove-na-islyamska-darazhava-v-rayona-na-deyr-ez-zor.html", "text": "Въздушно-космическите сили на Русия са ликвидирали повече от 200 членове на терористичната групировка „Ислямска държава“ в района на град Дейр ез Зор, в Сирия, предава Интерфакс. \r\n„Авиацията на Въздушно-космическите сили на Русия са унищожили над 20 автомобила за висока проходимост с голямокалибрено въоръжение и миномети, а също така бронирани бойни машини, включително танкове. Освен това са ликвидирани повече от 200 терористи и са унищожили тежкотоварни автомобили с боеприпаси“, съобщиха в понеделник от Министерството на отбраната на Русия. Мария Динкова", "date": "2017.08.21", "title": "Интерфакс: Руските сили са ликвидирали повече от 200 членове на „Ислямска дъражава“ в района на Дейр ез Зор"}
{"url": "http://www.focus-news.net/news/2017/08/21/2427586/obezvrediha-morska-mina-otkrita-v-moreto-kray-plazh-koral-obzor.html", "text": "Обезвредиха морска мина, открита на дъното на морето край плаж „Корал“. Мината бе намерена малко преди обяд на около 30 метра от бреговата линия, на дълбочина 1.40 м. Малко след това специализиран екип от Пункта за базиране Бургас под ръководството на капитан III ранг Красимир Иванов се отправи към плажа в град Царево. Военнослужещите от състава на Военноморските сили бяха с водолазно оборудване, за да извършат разузнаване на обекта и да предприемат необходимите действия за обезвреждането на морската мина. По-късно за „Фокус“ кметът на Царево Георги Лапчев съобщи че мината вече взривена с участието на полицията и Военноморските сили и увери, че тя не представлява опасност за плажуващите. Георги Лапчев  обясни, че  боеприпасът представлява стара, немска, морска мина. По данни на Министерство на отбраната тя е била с диаметър 60 см. \r\nДеница КИТАНОВА", "date": "2017.08.21", "title": "Обезвредиха морска мина, открита в морето край плаж „Корал“ (ОБЗОР)"}
{"url": "http://www.focus-news.net/news/2017/08/21/2427587/api-vazstanoveno-e-dvizhenieto-po-pat-i-5-stara-zagora-dimitrovgrad-v-uchastaka-mezhdu-s-sredets-i-s-trakiya.html", "text": "Възстановено е движението по път I-5 Стара Загора - Димитровград, в участъка между с. Средец и с. Тракия. Това съобщиха от пресцентъра на Агенция \"Пътна инфраструктура\". \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.21", "title": "АПИ: Възстановено е движението по път I-5 Стара Загора - Димитровград, в участъка между с. Средец и с. Тракия"}
{"url": "http://www.focus-news.net/news/2017/08/21/2427588/24-vesti-makedoniya-edin-zaginal-i-27-raneni-pri-avtobusna-katastrofa-na-patya-skopie-veles.html", "text": "Един човек е загинал, а 27 души са били ранени в неделя вечерта, след като автобус се преобърна на пътя Скопие-Велес, предава „24 Вести“. \r\nПострадалите са приети в различни болници за лечение. \r\n„Министерството на здравеопазването изразява своите съболезнования към семейството на загиналия. Същевременно уверяваме семействата на оцелелите, че всяка секунда ще работим за тяхното най-бързо възстановяване“, отбеляза министърът на здравеопазването Арбен Таравари. Мария Динкова", "date": "2017.08.21", "title": "„24 Вести“ (Македония): Един загинал и 27 ранени при автобусна катастрофа на пътя Скопие-Велес"}
{"url": "http://www.focus-news.net/news/2017/08/21/2427589/pregled-na-mezhdunarodnite-novini-do-6-chasa-agentsiya-fokus.html", "text": "Американският президент Доналд Тръмп ще обяви своето решение относно стратегията на САЩ за Афганистан в понеделник вечерта, почти 16 г. след началото на войната в азиатската страна. \r\nАмериканският лидер ще „съобщи промените относно бъдещето на американското участие в Афганистан и Южна Азия“, съобщиха от Белия дом. Тръмп ще направи своето изявление в 21 ч. местно време (4 ч. във вторник българско време) от военната база Форт Майер, намираща се югозападно от столицата.\r\n*** В понеделник 10 моряци са изчезнали, а петима други са пострадали, след като американски ескадрен миноносец се сблъска с танкер, източно от Сингапур. \r\n„Към момента 10 моряци са изчезнали и петима други са пострадали“, отбелязаха американските военноморски сили. \r\nПо-рано беше съобщено, че американският ескадрен миноносец „Джон Ес Маккейн\" се е сблъскал с търговския кораб Alnic MC, докато се е движил източно от пролива Малака и Сингапур.\r\n*** В понеделник вулканът Ключевской на полуостров Камчатка е изхвърлил стълб от пепел на височина шест хиляди метра над  морското равнище. \r\n„В понеделник сутринта местно време вулканът Ключевской изхвърли пепел на височина шест хиляди метра. Височината на вулкана е 4, 750 метра. Облакът прах се е разпространил на 250 км северозападно от вулкана“, съобщиха от Института по вулканология и сеизмология към Руската академия на науките. \r\nРуските власти отбелязаха, че в населените райони няма регистрирано падане на вулканична пепел. За авиацията е обявен „оранжев“ код на опасност.\r\n*** Един човек е загинал, а 27 души са били ранени в неделя вечерта, след като автобус се преобърна на пътя Скопие-Велес.\r\nПострадалите са приети в различни болници за лечение. \r\n„Министерството на здравеопазването изразява своите съболезнования към семейството на загиналия. Същевременно уверяваме семействата на оцелелите, че всяка секунда ще работим за тяхното най-бързо възстановяване“, отбеляза министърът на здравеопазването Арбен Таравари.\r\n*** Великобритания може да запази достъпа си до единния европейски пазар, без да трябва да остава под юрисдикцията на Съда на Европейския съюз, показват плановете, предложени от един от водещите европейски съдии.\r\nКомпромисът по един от най-сложните спорове, свързани с Брекзит, е представен от Карл Бауденбахер, председателя на Съда на Европейската асоциация за свободна търговия. \r\nНеговото предложение ще позволи на британския премиер Тереза Мей да спази своето обещание и Великобритания да се оттегли от Съда на Европейския съюз, като същевременно приеме искането на ЕС за независим съдебен контрол по отношение на бъдещото „дълбоко и специално партньорство“. Освен това Обединеното кралство ще запази тесни връзки с програмите на блока и с пазарите. \r\nЛондон ще се съгласи на приеме юрисдикцията на съда на Европейската зона за свободна търговия (ЕФТА), който отговаря за отношенията на ЕС с Норвегия, Исландия и Лихтенщайн.  \r\n*** САЩ и Южна Корея започнаха своите ежегодни военни учения, които винаги предизвикват неодобрението на Пхенян.\r\nМиналата седмица Северна Корея изглежда се отказа от заплахата да изпрати ракети срещу американската тихоокеанска територия Гуам, но подчерта, че ще следи действията на Вашингтон. \r\nСАЩ уточниха, че ученията имат отбранителен характер, но въпреки това изявление Северна Корея продължава да ги възприема като подготовка за инвазия. \r\nПрез юли Китай и Русия предложиха маневрите да се преустановят в замяна на спирането на ракетните изпитания от страна на Пхенян. \r\nНо миналата седмица генерал Джоузеф Дънфорд отбеляза, че военните учения „към момента не са на преговорната маса“.  \r\n*** В катедралата „Нотр Дам“ („Света Богородица“) в Париж се проведе служба в памет на жертвите от терористичните нападения при Барселона. \r\n„За съжаление знам колко силно тези убийства могат да травматизират цялото население и че присъствието на църквата може да помогне на всеки да се справи с това тежко изпитание“, отбеляза архиепископът на Париж кардинал Андре Вин-Троа. \r\nОбщо 30 френски граждани пострадаха при атаките в Барселона.\r\n*** В неделя ООН предупреди, че се очаква хиляди цивилни да напуснат град Тал Афар и неговите околности, след като иракските сили за сигурност започнаха офанзивата срещу терористичната групировка „Ислямска държава“. \r\n„Хиляди напускат Тал Афар. Семействата вървят между 10 и 20 часа при изключително високи температури, за да достигнат сборни пунктове. Те пристигат там изморени и дехидратирани“, коментира Лиз Гранде, хуманитарен координатор за Ирак. \r\nТя описа ситуацията в града като „много тежка“, тъй като хранителните продукти и водата не достигат. \r\n„Повече от 30 хил. души вече напуснаха областта. Ние не знаем колко цивилни все още са в района, където се водят военните действия, но ние очакваме още хиляди да напуснат града през следващите дни и седмици“, подчерта Гранде.\r\n*** В понеделник министърът на външните работи на Русия Сергей Лавров ще проведе преговори със своя египетски колега Самех Шукри, по време на които ще бъде обсъдена ситуацията в Близкия Изток и по конкретно въпросът за Сирия.\r\nОфициалният представител на руското Министерство на външните работи Мария Захарова заяви, че двамата министри ще „продължат да обменят мнения по широк кръг от международни и регионални въпроси“. \r\nОчаква се особено място да заеме проблемът за разрешаването на кризите в Близкия Изток и Северна Африка, включително в Сирия, Либия и Йемен. „Значително внимание ще бъде отделено на темите за противодействието на новите заплахи, с които в момента се сблъскват страните  от региона, като ще бъде акцентирано на обединяването на усилията в борбата срещу тероризма и екстремизма“, отбеляза Захарова.", "date": "2017.08.21", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/21/2427590/1100-godini-ot-bitkata-pri-reka-aheloy-byaha-otbelyazani-s-vazstanovka-na-srazheniyata-obzor.html", "text": "1100 години от битката при река Ахелой бяха отбелязани с редица събития в град Ахелой. През 917 г. при Ахелой войската на цар Симеон І нанася тежко поражение на византийската армия. В битката при река Ахелой е унищожена по-голямата част от византийската войска, участвала в похода срещу България. Историкът Лъв Дякон, който към края на Х в. посещава мястото на сражението, пише: „И сега още могат да се видят купищата кости при Анхиало, гдето тогава позорно била посечена бягащата войска на ромеите”. Победата на българските войски над византийците изиграва важна роля за засилване на международния престиж на българската държава.\r\nВ чест на 1100-годишния юбилей от славната победа на цар Симеон I при Ахелой през 917 година, сдружения и клубове за исторически възстановки в страната, пресъздадоха битката между българската и ромейската войска в близост до бойното поле край град Ахелой, като демонстрираха въоръжение и снаряжение и бойни практики на войските от периода. Историческата възстановка на Ахелойската битка се проведе на градския стадион, а след нея се проведе тържествено шествие и почетна стража до паметника на Цар Симеон І в Ахелой. По-късно се състоя и официалната церемония с участието на почетен караул от състава на Военноморските сили на Република България, както и  поднасяне на венци и цветя и тържествена заря. Панихида за падналите воини в битката при Ахелой отслужи Сливенският митрополит Йоаникий, а държавният глава Румен Радев произнесе слово. Програмата завърши с празничен концерт. \r\nВ своето слово президентът Румен Радев заяви, че Златният век на цар Симеон е станал възможен, защото България е успяла да отстои своето място на Балканите. Той посочи, че 11 века на тази дата почитаме победата на българските воини, нанесли решително поражение на могъщата Византия. Според него победата край река Ахелой е била решаваща за бъдещето на българската държавност и е съхранила и затвърдила онзи невиждан културен възход на България, оставил диря в летописа на европейската цивилизация. Президентът беше категоричен, че без силна армия историята рядко дава шанс на народите, а за да има разцвет е нужна свобода, за да съхраниш свободата е нужна сила, воля и единение. По думите му независимо от смяната на епохите, тази историческа максима е непреходна. В изказването си на церемонията държавният глава подчерта, че цар Симеон ще остане завинаги в нашата история с прозвището „Велики“ – но не само като велик пълководец, а и като мъдър владетел и просветен държавник и съзидател. По-рано президентът и върховен главнокомандващ Въоръжените сили Румен Радев прие почетния строй на представителните части на Българската армия, построени пред паметника на цар Симеон Велики по случай 1100 години от историческата победа на българските войски, и се включи в празничното шествие до паметника на средновековния български владетел. На стадион „Ахелой“ сдружение „Авитохол“ и доброволци от цяла България проведоха и възстановката на една от най-големите битки в историята на Средновековна Европа.", "date": "2017.08.21", "title": "1100 години от битката при река Ахелой бяха отбелязани с възстановка на сраженията (ОБЗОР)"}
{"url": "http://www.focus-news.net/news/2017/08/21/2427591/reuters-norvezhkata-ikonomika-shte-otbelezhi-po-barz-rastezh-prez-2017-g.html", "text": "Норвежката икономика ще отбележи по-бърз растеж през 2017 г. в сравнение с очакванията на правителството, предава Reuters. \r\nТова заяви пред местно издание министърът на финансите Сив Йенсен, само три седмици преди парламентарните избори в страната. Тя не разкри новата прогноза, но подчерта, че ръстът се е увеличил в сравнение с очакваните 1,6%. \r\nОт Министерството на финансите потвърдиха изявлението, но не дадоха други подробности. Следващата официална прогноза ще бъде публикувана през октомври. Мария Динкова", "date": "2017.08.21", "title": "Reuters: Норвежката икономика ще отбележи по-бърз растеж през 2017 г."}
{"url": "http://www.focus-news.net/news/2017/08/21/2427592/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "***\r\nВеликобритания може да запази достъпа си до единния европейски пазар, без да трябва да остава под юрисдикцията на Съда на Европейския съюз, показват плановете, предложени от един от водещите европейски съдии, пише The Times.\r\nКомпромисът по един от най-сложните спорове, свързани с Брекзит, е представен от Карл Бауденбахер, председателя на Съда на Европейската асоциация за свободна търговия. \r\nНеговото предложение ще позволи на британския премиер Тереза Мей да спази своето обещание и Великобритания да се оттегли от Съда на Европейския съюз, като същевременно приеме искането на ЕС за независим съдебен контрол по отношение на бъдещото „дълбоко и специално партньорство“. Освен това Обединеното кралство ще запази тесни връзки с програмите на блока и с пазарите. \r\nЛондон ще се съгласи на приеме юрисдикцията на съда на Европейската зона за свободна търговия (ЕФТА), който отговаря за отношенията на ЕС с Норвегия, Исландия и Лихтенщайн.  \r\n***\r\nВече са започнали спасителните операции, след като в понеделник американски ескадрен миноносец се сблъсъка с търговски кораб в югоизточната част на Азия, пише вестник The Telegraph. \r\nАмериканският ескадрен миноносец \"Джон Ес Маккейн\" се е сблъскал с търговския кораб Alnic MC източно от пролива Малака и Сингапур. \r\nИнцидентът се е случил в 5,24 ч. местно време, докато американският кораб е пътувал към Сингапур за рутинна визита. \r\nМестните власти координират своите действия с американските военноморски сили.\r\nСенатор Джон Маккейн написа в „Туитър“: „Синди и аз ще се молим тази вечер за американските моряци на борда на „Джон Ес Маккейн“: оценяваме работата на спасителните екипи“. \r\nПлавателното средство е кръстено в чест на дядото  и бащата на сенатора, които са били адмирали.\r\n***\r\nНАСА планира да създаде кислород в атмосферата на Марс, когато следващият робот пристигне на мистериозната червена планета през 2020г., пише британският вестник The Independent. \r\nУчените ще изпратят микробиологичен живот: вероятно водорасли и бактерии в опит да създадат въздух, който ще позволи на хората да дишат. \r\nЦелта е микроорганизмите да се хранят от почвата на Марс и като страничен продукт да започнат да отделят кислород. След това той ще позволи на хората да дишат  или ще може да бъде използван като ракетно гориво за обратни полети до Земята.  \r\nАко експериментът се окаже успешен, то той ще бъде важна стъпка за това в бъдеще Марс да приеме колонии на човечеството. \r\nАтмосферата на Марс съдържа само 0,13% кислород в сравнение със Земята, където той е 21%. \r\nОсвен това НАСА планира да създаде магнитен щит около червената планета и да постави ядрен реактор  на нея.\r\n***\r\nНадеждите на британското правителство, че преговорите за бъдещите търговски отношения с ЕС ще започнат тази есен, няма да бъдат удовлетворени от блока заради бавния напредък  на разговорите, заяви министър-председателя на Словения Миро Церар в интервю за The Guardian. \r\nЦерар е първият лидер от ЕС, който публично призна, че през последните седмици е станало ясно колко малка е вероятността тази есен да се премине към втория етап от преговорите за Брекзит.  \r\n„Според мен процесът със сигурност ще отнеме повече време, отколкото предполагахме в началото на разговорите. Има толкова много трудни въпроси на преговорната маса, които не може да се очаква, че ще бъдат разрешени по първоначалния график“, коментира премиерът. \r\n„Важното към момента е трите основни въпроса да бъдат разрешени в разумен срок. Тогава ще има реалистични основания за оптимизъм. Знам, че темата за финансите е сложна. Но тя също трябва да бъде решена заедно с въпроса за правата на гражданите“, обясни Церар.", "date": "2017.08.21", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/08/21/2427593/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес облачността ще обхване цялата страна. На много места ще превали и прегърми, по-интензивни ще са явленията в западните райони. Дневните температури ще се понижат и максималните ще са предимно между 25° и 30°, на места в Западна България по-ниски, в София – около 21°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г; \r\nот км 15+000 до км 20+000 – движение с повишено внимание и в двете посоки, поради полагане на хоризонтална маркировка. Срок от 21.08.2017 г. до 23.08.2017 г.; ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;\r\nобласт Шумен: Белокопитово-Шумен при км 338+800 посока Шумен – направа на насип от скален материал.; от км 338+520 до км 362+600 посока Каспичан – машинно и ръчно косене. Срок до 21.08.2017 г.; област Варна: от км 407+000 до км 425+500 – стесняване на една от лентите за движение, поради ръчно и машинно косене. Движение с повишено внимание. Срок до 25.08.2017 г.;\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между отклонението за с. Бело поле и гр. Благоевград от км 357+000 до км 363+000 –  движението се извършва в лявата или дясната лента за движение, съгласно поставените пътни знаци, поради косене и изсичане на храсти и единични дървета. Срок от 21.08.2017 г. до 25.08.2017 г.; между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа от 21.08.2017г. до 25.08.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 11.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 51+000 до км 69+832 Абланица-Севлиево движение с повишено внимание – полагане на хоризонтална маркировка. Срок до 21.08.2017г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Шумен: Черенча-Белокопитово от км 250+300 до км 258+000 – движение с повишено внимание, поради косене на тревни площи. Срок до 21.08.2017 г.;\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 22.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; при км 90+800 до км 100+100 – стесняване на лентата за движение, поради ръчно косене. Срок до 21.08.2017 г.; област Бургас: от км 185+000 до км 189+000 в участъка Баня-Сл. бряг – рязане на храсти. Срок до 25.08.2017 г.;въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 25.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 проход „Предел“-Разлог от км 21+400 до км 36+000 – движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок от 8.00 часа до 17:00 часа от 22.08.2017 г. до 25.08.2017 г.; път II-19 гр. Банско-отклонение за с. Буково от км 40+000 до км 76+000 – движението се извършва в лявата или дясната лента, съгласно поставените пътни знаци, поради ремонт на СПО. Срок от 8.00 часа до 17:00 часа от 21.08.2017 г. до 22.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път II-84 Белово-Пазарджик при км 88+500 – движението се извършва в лявата или дясната лента, съгласно поставените пътни знаци, във връзка с демонтаж и монтаж на бордюри; Срок от 8:00 до 17:00 часа на 21.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 25.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-308 Средни рът-Караш от км 15+117 до км 24+000 – движение с повишено внимание, поради рязане на дървета и храсти. Срок до 30.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – затворена е една от лентите за движение, поради рязане на храсти и частични ремонти на асфалтовата настилка. Срок до 30.08.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.; \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІІ-35 Лешница-Троян от км 62+643 до км 72+000 – една от лентите за движение е стеснена, поради машинно косене по банкети. Срок от 21.08.2017 г. до 24.08.2017 г.; път ІІІ-3701 Ямна-Тетевен от км 22+300 до км 36+382 – една от лентите за движение е стеснена, поради косене и рязане на храсти. Срок от 21.08.2017 г. до 25.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: \r\nПът IІ-81 Безденица-Боровци – движение в една лента, поради изрязване на изсъхнали дървета и клони. Движението се регулира от сигналисти. Срок до 22.08.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-304 в с. Изгрев от км 3+400 до км 3+600 – движението е поетапно регулирано в едната лента, поради студено пресоване и полагане на асфалт. Срок до 21.08.2017 г.; път III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 25.08.2017 г.;\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът IІ-23 Русе-Червена вода  от км 0+030 до км 10+000 – движението се регулира от сигналисти, поради ремонтни дейности по асфалтовата настилка. Срок до 25.08.2017 г.; път IІ-52 Русе-Мечка от км 0+000 до км 15+000 – движение с повишено внимание, поради рязане на храсти и кастрене на клони по пътните банкети. Срок до 25.08.2017 г.;  път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.;  път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Смолян от км 87+000 до км 106+000 – движението да е с повишено внимание в свободната лента, съобразно създадената организация, поради изсичане на храсти и косене на тревни площи. Срок до 25.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Златирът-Гурково от км 41+000 до км 56+000 – движение в повишено внимание, поради косене на храсти. Срок от 09:00 до 18:00 часа до 23.08.2017 г.; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът II-27 Нови пазар-Памукчии от км 0+000 до км 9+500 посока Памукчии – частични ремонтни дейности на асфалтовата настилка. Срок до 21.08.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІ-53 Тамарино-Зорница от км 173+900 до км 184+000 – движение в една лента, поради частични ремонтни дейности на асфалтовата настилка. Срок до 25.08.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.21", "title": "Актуална пътна обстановка"}
{"url": "http://www.focus-news.net/news/2017/08/21/2427594/donald-tramp-mislite-i-molitvite-mi-sa-s-nashite-moryatsi-na-borda-na-amerikanskiya-eskadren-minonosets-dzhon-es-makkeyn.html", "text": "Късно в неделя американският президент Доналд Тръмп написа в социалната мрежа „Туитър“, че неговите „мисли и молитви“ са с моряците на борда на американския ескадрен миноносец, който се сблъска с танкер близо до Сингапур, предава AFP. Вследствие на инцидента 10 моряци са изчезнали, а други петима са ранени. \r\n„Мислите и молитвите ми са с нашите моряци на борда на американския ескадрен миноносец „Джон Ес Маккейн“, където продължават спасителните операции“, отбеляза Тръмп. Мария Динкова", "date": "2017.08.21", "title": "Доналд Тръмп: Мислите и молитвите ми са с нашите моряци на борда на американския ескадрен миноносец „Джон Ес Маккейн“"}
{"url": "http://www.focus-news.net/news/2017/08/21/2427595/predstoyashti-sabitiya-v-stranata-za-21-avgust-agentsiya-fokus.html", "text": "***\r\nПрезидентът Румен Радев ще посети град Самоков по повод празника на града.\r\n***\r\nПрезидентът Румен Радев ще посети град Бургас и Флотилия бойни и спомагателни кораби, дислоцирани в Пункт за базиране Бургас. \r\n***\r\nОт 11.00 часа в Национален пресклуб БТА ще се проведе пресконференция във връзка със Случая „Калиакра”; пътя Асеновград – Пловдив; устройствения план на Борисовата градина – парк или площи за застрояване; ремонта на „Орлов мост”, и др, организирана от „Граждани за устойчиво развитие” и Инициатива „Граждани за София”.\r\n***\r\nОт 14.00 часа 7 състав на Специализирания наказателен съд ще заседава по делото срещу Пламен. М., Анета Г. и Женя Г., обвинени в образуване и ръководене на организирана престъпна група.  \r\n***\r\nОт 15.00 часа 11 състав на Специализирания наказателен съд ще заседава по делото срещу Андрей Н., обвинен в образуване и ръководене на организирана престъпна група.  \r\n***\r\nОт 13.30 часа 13 състав на Специализирания наказателен съд ще заседава по делото срещу Милена Т., обвинена в образуване и ръководене на организирана престъпна група.  \r\n***\r\nОт 10.00 часа в Музейния комплекс ще започне програмата за отбелязване на празника на Килифарево с откриване на седми семестър на Летен пленер \"Детска академия за изкуства \". \r\n***\r\nОт 18.00 часа ще се проведе Международен фолклорен фестивал.\r\n***\r\nОт 11.15 часа в Конферентната зала на Руския център на Варненския свободен университет Варненският свободен университет отново е домакин на най-популярния форум за млади русисти в Европа.\r\n***\r\nОт 10.00 часа в Заседателната зала на Община Враца ще се отворят офертите за обществена поръчка с предмет: „Изработване на проект Общ устройствен план на Община Враца, включващ Екологична оценка и Оценка за съвместимост в териториален обхват, съгласно чл. 105, т. 1 от Закона за устройство на територията“.\r\n***\r\nОт 17.30 часа пред Национална Априловска гимназия Областна администрация – Габрово и Държавен архив – Габрово ще представят Изложба „140 години народна признателност”. \r\n***\r\nВ град Гълъбово ще се проведе „Дамско автомобилно рали\", част от Празничната програма по повод 48-ата годишнина от обявяването на Гълъбово за град.\r\n***\r\nОт 8.00 часа в Народно читалище „Йордан Йовков – 1870 г.“ ще се проведе Лятна детска занималня.\r\n***\r\nОт 10.30 часа в Художествена галерия ще се проведе Лятна работилница за въображение.\r\n***\r\nВ Регионален исторически музей – Добрич ще се проведе Образователна програма за деца „Лято в музея“.\r\n***\r\nВ Регионална библиотека “Дора Габе“, Сектор за работа с деца, ще бъде показана на витрина с библиотечни документи по повод 129 години от рождението на Дора Габе и витрина с библиотечни документи по повод 115 години от рождението на Ангел Каралийчев.\r\n***\r\nОт 10.00 часа в зала 2 Окръжен съд - Пловдив ще заседава по делото срещу Йордан Ш., обвинен, че като кмет на Община Родопи е превишил властта и правата си и е нарушил служебните си задължения, от което настъпили значителни вредни последици за Общината.\r\n***\r\nОт 19.30 часа Негово Светейшество Софийския митрополит и Български патриарх Неофит ще оглави молебен и празничен водосвет в центъра на Самоков, чийто покровител е св. Симеон.\r\n***\r\nОт 10.00 часа в Детски отдел на Градска библиотека ще бъдат прожектирани „Анимационни филми” за децата от клуба. \r\n***\r\nОт 9.30 часа общинските съветници от ПП ГЕРБ - Сливен Георги Николаев и Димитър Митев ще проведат срещи с гражданите. \r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца.", "date": "2017.08.21", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2017/08/21/2427596/predstoyashti-mezhdunarodni-sabitiya-za-21-avgust-agentsiya-fokus.html", "text": "Основният заподозрян за нападението с нож във финландския град Турку ще бъде представен пред съда. \r\n*** Започва четиригодишна реставрация на лондонският Биг Бен, по време на която обектът ще \"замлъкне\". \r\n*** Държавният секретар на Ватикана Пиетро Паролин е на посещение в Москва , където ще се срещне с президента на Русия Владимир Путин.\r\n*** Руският външен министър Сергей Лавров ще приеме своя египетски колега Самех Шукри. \r\n*** Министърът на отбраната на САЩ Джеймс Матис и турският президент Реджеп Тайип Ердоган ще проведат отделни срещи с краля на Йордания Абдула II. \r\n***", "date": "2017.08.21", "title": "Предстоящи международни събития за 21 август (Агенция „Фокус“)"}
{"url": "http://www.focus-news.net/news/2017/08/21/2427597/nimh-dnevnite-temperaturi-shte-se-ponizhat-i-maksimalnite-shte-sa-predimno-mezhdu-25-i-30-v-sofiya-okolo-21.html", "text": "Днес през страната ще преминава студен атмосферен фронт. Вятърът постепенно ще се ориентира от северозапад, ще е умерен, временно силен и с него ще нахлува хладен въздух. Облачността ще продължи да се увеличава и след обяд над цялата страна вече ще е предимно облачно. На много места ще превали и прегърми, по-интензивни ще са явленията в западните райони. Дневните температури ще се понижат и максималните ще са предимно между 25° и 30°, на места в Западна България по-ниски, в София – около 21°. Това съобщи за Агенция „Фокус“ дежурният синоптик Христо Христов от Националния институт по метеорология и хидрология (НИМХ) към БАН. Атмосферното налягане е малко по-ниско от средното за месеца и през деня ще се задържи почти без промяна. Над Черноморието ще е предимно облачно, след обяд с превалявания. Ще духа слаб северозападен вятър, който привечер ще се усили и с него ще започне захлаждане. Максималните температури ще са 26-28°. Температурата на морската вода е 25°-26°. Вълнението на морето ще бъде около 2 бала. Над планините ще бъде предимно облачно, на много места ще превали и прегърми. Вятърът постепенно ще се ориентира от северозапад, ще е умерен и силен и с него ще нахлува хладен въздух. Дневните температури ще се понижат, максималната на височина 1200 метра ще бъде около 15°, на 2000 метра – около 10°.", "date": "2017.08.21", "title": "НИМХ: Дневните температури ще се понижат и максималните ще са предимно между 25° и 30°, в София – около 21°"}
{"url": "http://www.focus-news.net/news/2017/08/21/2427598/prezidentat-rumen-radev-shte-poseti-grad-burgas.html", "text": "Днес президентът и върховен главнокомандващ Въоръжените сили Румен Радев ще посети град Бургас и Флотилия бойни и спомагателни кораби, дислоцирани в Пункт за базиране - Бургас, съобщиха от прессекретариата на държавния глава. \r\nСутринта ще се състои церемонията по посрещане на държавния глава във Флотилия бойни и спомагателни кораби, дислоцирани в Пункт за базиране - Бургас. Президентът Румен Радев ще положи венец пред Мемориалния комплекс. \r\nДържавният глава ще проведе срещи с командния и личния състав на военните формирования, дислоцирани в Пункт за базиране - Бургас. \r\nПо-късно в град Бургас президентът Румен Радев ще проведе среща с кмета Общината Димитър Николов. Срещата е в сградата на Община Бургас.", "date": "2017.08.21", "title": "Президентът Румен Радев ще посети град Бургас"}
{"url": "http://www.focus-news.net/news/2017/08/21/2427599/balgarska-parlamentarna-delegatsiya-vodena-ot-predsedatelya-na-ns-dimitar-glavchev-shte-bade-na-ofitsialno-poseshtenie-v-republika-koreya.html", "text": "Българска парламентарна делегация, водена от председателя на парламента Димитър Главчев, ще бъде на официално посещение в Република Корея от днес до 23 август 2017 г. Това съобщиха от пресцентъра на Народното събрание. Визитата е по покана на председателя на Народното събрание на Република Корея Чунг Се-кюн. В състава на делегацията са председателят на Групата за приятелство България – Република Корея Михаил Христов, заместник-председателят на групата Десислава Атанасова и членовете на групата Николай Александров, Джевдет Чакъров и Кръстина Таскова. \r\nПосещението ще започне с официална среща на Димитър Главчев и българските народни представители с председателя на Народното събрание на Република Корея Чунг Се-кюн. Председателят на парламента ще разговаря с председателя на Парламентарната група за приятелство с България Хонг Мун-пьо. Програмата на визитата предвижда и среща с министър-председателя на Република Корея Лий Нак-йън. Председателят на Народното събрание ще положи венец на Националното гробище на Република Корея, където са погребани корейски граждани, дали живота си в движението на национална независимост, в Корейската и във Виетнамската война. \r\nБългарската парламентарна делегация ще посети Университета по чужди езици „Ханкук” в Сеул, където се изучава български език. Димитър Главчев ще се срещне с председателя на университета, с преподаватели и студенти от Катедрата по български език и с българската общност в Сеул. Българските парламентаристи ще се срещнат с председателя на Корейско-българската асоциация за приятелство и с почетния консул на България в Бусан Чой Канг Йонг.", "date": "2017.08.21", "title": "Българска парламентарна делегация, водена от председателя на НС Димитър Главчев, ще бъде на официално посещение в Република Корея"}
{"url": "http://www.focus-news.net/news/2017/08/21/2427600/cnn-palno-slanchevo-zatamnenie-nad-severna-amerika.html", "text": "В понеделник слънцето ще изчезне за кратко и денят ще се превърне в нощ над Северна Америка, предава CNN.\r\nОт НАСА отбелязаха, че пълното слънчево затъмнения се случва веднъж на 375 г. Така че, ако модерната медицина не напредне значително, то човек може да стане свидетел на подобно явление само веднъж в живота си. \r\nЗа последен път живеещите в САЩ са били свидетели на пълно слънчево затъмнение преди почти 40 г.: на 26 февруари 1979 г. \r\nПо време на този вид затъмнения Луната и Слънцето изглеждат сякаш са с един и същ размер. Учените от НАСА определят явлението като „небесно съвпадение“, тъй като Слънцето е около 400 пъти по-голямо от Луната и е около 400 пъти по-далеч от нея. В крайна сметка става дума за проста геометрия. Когато Земята, Луната и Слънцето се подредят в една линия, Луната закрива цялата повърхност на Слънцето и създава пълно затъмнение. Мария Динкова", "date": "2017.08.21", "title": "CNN: Пълно слънчево затъмнение над Северна Америка"}
{"url": "http://www.focus-news.net/news/2017/08/21/2427601/darzhavniyat-glava-rumen-radev-shte-poseti-grad-samokov.html", "text": "Президентът Румен Радев ще посети град Самоков по повод празника на града. Това съобщиха от прессекретариата на държавния глава. Празничната програма ще се състои на площад „Захарий Зограф“. Тържествен водосвет по повод празника на града ще бъде отслужен от патриарх Неофит в съслужение с духовници от Софийска митрополия и самоковски духовници.", "date": "2017.08.21", "title": "Държавният глава Румен Радев ще посети град Самоков"}
{"url": "http://www.focus-news.net/news/2017/08/21/2427602/kmetat-na-sofiya-yordanka-fandakova-shte-podpishe-sporazumenie-za-satrudnichestvo-mezhdu-dostavchitsite-na-sotsialni-uslugi-grazhdanskite-organizatsii-i-stolichna-obshtina.html", "text": "Днес, от 11.00 часа, в официалната зала на Столична община, кметът на София Йорданка Фандъкова ще подпише Споразумение за сътрудничество между доставчиците на социални услуги, гражданските организации и Столична община. Това съобщиха от пресцентъра на Столична община.\r\nНа събитието ще присъства заместник-кметът на София по направление Социални дейности г-жа Албена Атанасова и представители на неправителствени организации.\r\nСпоразумението е разработено съвместно с над двадесет доставчици на социални услуги, граждански организации и експерти на Столична община и е нов етап в развитието и разширяването на обхвата на партньорството с неправителствения сектор.", "date": "2017.08.21", "title": "Кметът на София Йорданка Фандъкова ще подпише Споразумение за сътрудничество между доставчиците на социални услуги, гражданските организации и Столична община"}
{"url": "http://www.focus-news.net/news/2017/08/21/2427603/sky-news-severna-koreya-preduprezhdava-za-vazmozhnostta-ot-yadrena-voyna-na-fona-na-voennite-ucheniya-mezhdu-sasht-i-yuzhna-koreya.html", "text": "Северна Корея предупреди, че САЩ „наливат масло в огъня“ като провеждат военни учения с нейния дългогодишен враг,  предава Sky News. \r\nДесетдневните учения с Южна Корея бяха осъдени от Пхенян като „неразумно поведение, което насочва ситуацията към неконтролируемата фаза на ядрена война“. \r\nСпоред Северна Корея тези учения са провокация и подготовка за инвазия. \r\nОсвен това те се провеждат на фона на вербалната война между лидера на Северна Корея Ким Чен Ун и американския президент Доналд Тръмп, който заплаши с „огън и ярост“, ако Вашингтон и неговите съюзници бъдат застрашени. Мария Динкова", "date": "2017.08.21", "title": "Sky News: Северна Корея предупреждава за възможността от ядрена война на фона на военните учения между САЩ и Южна Корея"}
{"url": "http://www.focus-news.net/news/2017/08/21/2427604/pravoslavnata-tsarkva-otbelyazva-pametta-na-sveshtenomachenik-simeon-samokovski-nebesen-pokrovitel-na-grad-samokov.html", "text": "Православната църква отбелязва паметта на свещеномъченик Симеон Самоковски, небесен покровител на град Самоков. По този повод в манастирския комплекс Бельова църква „Рождество Богородично“ край Самоков, където е гробът на светеца, ще бъде отслужена архиерейска св. Литургия, предаде репортер на Агенция „Фокус”. Службата ще бъде оглавена от Негово Преосвещенство Адрианополски епископ Евлогий – игумен на Рилската св. обител. След това ще бъде извършен празничен водосвет и раздадена благословена храна. \r\nСутринта отново в Бельова църква ще бъде отслужена св. Литургия от духовниците от Самоковска духовна околия. В 19:30 часа Негово Светейшество Софийския митрополит и Български патриарх Неофит ще оглави молебен и празничен водосвет в центъра на Самоков, чийто покровител е св. Симеон. Празникът на града ще завърши с концертна програма на градския площад. \r\nНикола ПЕТКОВ", "date": "2017.08.21", "title": "Православната църква отбелязва паметта на свещеномъченик Симеон Самоковски, небесен покровител на град Самоков"}
{"url": "http://www.focus-news.net/news/2017/08/21/2427605/gd-granichna-politsiya-na-gkpp-kapitan-andreevo-se-e-obrazuvala-4-km-kolona-ot-tovarni-avtomobili-na-izhod-na-gkpp-lesovo-kolonata-ot-tovarni-avtomobili-e-3-km-na-izhod.html", "text": "На българо-турската граница трафикът е интензивен. На ГКПП \"Капитан Андреево\" се е образувала 4 км колона от товарни автомобили на изход, на ГКПП \"Лесово\" колоната от товарни автомобили е 3 км на изход. Това съобщиха от пресцентъра на ГД „Гранична полиция“. Информацията за трафика на граничните контролно пропускателни пунктове е към 6.00 часа. На българо-румънската граница на ГКПП \"Дунав мост\" - Видин на изход трафикът е интензивен. На българо-сръбската, българо-македонската и българо-гръцката граница трафикът е нормален на всички ГКПП.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.21", "title": "ГД „Гранична полиция“: На ГКПП \"Капитан Андреево\" се е образувала 4 км колона от товарни автомобили на изход, на ГКПП \"Лесово\" колоната от товарни автомобили е 3 км на изход"}
{"url": "http://www.focus-news.net/news/2017/08/21/2427606/sport-inter-pobedi-fiorentina-s-30.html", "text": "Интер победи на свой терен Фиорентина с 3:0 в мач от Серия А. Първите две попадения бяха дело на Мауро Икарди в 6-та и 15-та минута.  За победата на домакините допринсе и Иван Перишич десет минути преди края на срещата. \r\nВ друг двубой от Сериа А Милан като гост записа победа срещу Кротоне  с 3:0 .", "date": "2017.08.21", "title": "Спорт: Интер победи Фиорентина с 3:0"}
{"url": "http://www.focus-news.net/news/2017/08/21/2427607/navarshvat-se-140-godini-ot-shipchenskata-epopeya.html", "text": "Навършват се 140 години от Шипченската епопея. Епичните боеве се водят на най-високите точки на Шипченския проход - връх Свети Никола (днес връх Столетов), връх Шипка и Орлово гнездо от 21 до 23 август 1877 г. между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска - без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг).\r\nВ отбраната на Шипченския проход българските опълченци се сражават героично - по своята самоотверженост и смелост не отстъпват на руските вoйници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17 ч. настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души.", "date": "2017.08.21", "title": "Навършват се 140 години от Шипченската епопея"}
{"url": "http://www.focus-news.net/news/2017/08/21/2427608/mvr-petima-dushi-sa-zaginali-a-35-sa-raneni-pri-katastrofi-v-stranata-prez-izminaloto-denonoshtie.html", "text": "Петима души са загинали, а 35 са ранени при 26 тежки катастрофи в страната през изминалото денонощие. Това съобщиха от пресцентъра на МВР. Трима от пострадалите са с опасност за живота. В столицата са станали 5 тежки и 35 леки пътни произшествия, при които е загинал един човек и са ранени петима души.\r\nОт началото на годината са станали 4121 пътнотранспортни произшествия, при които са загинали 391 и са ранени 5193 души.", "date": "2017.08.21", "title": "МВР: Петима души са загинали, а 35 са ранени при катастрофи в страната през изминалото денонощие"}
{"url": "http://www.focus-news.net/news/2017/08/21/2427609/blagoevgrad-dvizhenieto-po-pat-i-1-strumyani-sandanski-sled-strumyani-v-posoka-sandanski-se-osashtestvyava-edna-lenta-poradi-patnotransportno-proizshestvie.html", "text": "Движението по път I-1 Струмяни - Сандански, след Струмяни, в посока Сандански, се осъществява една лента двупосочно, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.08.21", "title": "Благоевград: Движението по път I-1 Струмяни - Сандански, след Струмяни, в посока Сандански, се осъществява една лента поради пътнотранспортно произшествие"}
{"url": "http://www.focus-news.net/news/2017/08/21/2427610/kmetat-na-sofiya-yordanka-fandakova-shte-proveri-dostavkata-na-aparat-za-diagnostika-i-profilaktika-v-spetsializirana-bolnitsa-za-aktivno-lechenie-na-onkologichni-zabolyavaniya.html", "text": "Кметът на София Йорданка Фандъкова ще провери в 10.00 часа доставката на мобилен апарат за диагностика и профилактика на онкологични заболявания в  Специализирана болница за активно лечение на онкологични заболявания. Това съобщиха от пресцентъра на Столична община. Лечебното заведение се намира на ул. „Андрей Сахаров“ 1. \r\nАпаратът е закупен със средства, събрани в благотворителна кампания, организирана от списание „Ева”.", "date": "2017.08.21", "title": "Кметът на София Йорданка Фандъкова ще провери доставката на апарат за диагностика и профилактика в Специализирана болница за активно лечение на онкологични заболявания"}
{"url": "http://www.focus-news.net/news/2017/08/21/2427611/negovo-sveteyshestvo-patriarh-neofit-shte-oglavi-moleben-i-praznichen-vodosvet-v-tsentara-na-samokov-vav-vrazka-s-praznika-na-grada.html", "text": "Негово Светейшество Български патриарх и Софийския митрополит Неофит ще посети Самоков по повод празника на града - 21 август, когато Православната църква отбелязва паметта на свещеномъченик Симеон Самоковски - покровител на града. Това съобщиха от пресцентъра на Св. Синод на БПЦ. Свещеномъченик Симеон Самоковски (със светско име Симеон Попович) става Самоковски митрополит през есента на 1734 г. През 1737 г. е арестуван от турците, окован и хвърлен в тъмница, измъчван и мъченически загинал на 21 август същата година. Погребан е в притвора на Бельовата църква край града. През 1994 г. при археологически разкопки, вляво зад вратата, е открит гроба с част от мощите на мъченика, част от св. Евангелие, митрополитския му жезъл и златоткана архиерейска одежда.\r\nДнес в Бельова църква ще бъде отслужена св. Литургия от духовниците от Самоковска духовна околия. В 19.30 часа Негово Светейшество патриарх Неофит в качеството му на Софийски митрополит ще оглави Молебен и празничен водосвет в центъра на гр. Самоков. Очаква се празникът да бъде уважен и от държавния глава президента Румен Радев и други официални лица. Денят ще завърши с концертна програма на градския площад.", "date": "2017.08.21", "title": "Негово Светейшество патриарх Неофит ще оглави Молебен и празничен водосвет в центъра на Самоков във връзка с празника на града"}
{"url": "http://www.focus-news.net/news/2017/08/21/2427612/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 17.00 часа на 20 август до 07.00 часа на 21 август на ул. „Съборна” между пл. „Св. Неделя” и ул. „Леге”.", "date": "2017.08.21", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2017/08/21/2427613/denyat-21-avgust-v-balgarskata-istoriya.html", "text": "През 1737 г. в София е обесен самоковският владика Симеон, който е сред организаторите на въстанието в Нишко и Пиротско. На тази дата през 1875 г. - по инициатива на Кириак Цанков в Букурещ е създадено \"Българско човеколюбиво общество\". През 1877 г. започват боевете за връх Шипка. Командваната от Шакир паша колона достига до Орлово гнездо. До вечерта са предприети осем последователни атаки, отбити от българските опълченци. \r\n2006 г.\r\nПрезидентът на Република България връчва орден „Стара планина“ на:\r\n1.Негово Величество Харалд V, крал на Норвегия - с лента - за изключително големите му заслуги за развитието и укрепването на българо-норвежките отношения.\r\n2. Нейно Величество Соня, кралица на Норвегия - с лента - за изключително големите ѝ заслуги за развитието и укрепването на българо-норвежките отношения\r\n3. Негово Кралско Височество Хокон, кронпринц на Норвегия - с лента - за изключително големите му заслуги за развитието и укрепването на българо-норвежките отношения.\r\n4. Нейно Кралско Височество Метте-Марит, кронпринцеса на Норвегия - с лента - за изключително големите ѝ заслуги за развитието и укрепването на българо-норвежките отношения.\r\n5. Ролф Троле Андерсен, лорд чембърлейн на Негово Величество крал Харалд V - първа степен - за изключително големите му заслуги за развитието и укрепването на българо-норвежките отношения.\r\n6. Ролф Балцерсен, извънреден и пълномощен посланик на Кралство Норвегия в Република България - първа степен - за изключително големите му заслуги за развитието и укрепването на българо-норвежките отношения.\r\n7.Свен Ерик Сведман, генерален секретар на Министерството на външните работи на Кралство Норвегия - първа степен за изключително големите му заслуги за развитието и укрепването на българо-норвежките отношения.\r\n8. Арне Умхолт, маршал на Кралския двор - първа - степен за изключително големите му заслуги за развитието и укрепването на българо-норвежките отношения.\r\n9. Берит Тверсланд, личен секретар на Негово Величество, крал Харалд V - първа степен за изключително големите ѝ заслуги за развитието и укрепването на българо-норвежките отношения.\r\n2002 г.\r\nВъншният министър на Либия Мохамед Шалкам е на посещение в България и уверява българската общественост, че процесът срещу българските медици е деполитизиран.\r\n1999 г.\r\nС два взрива е направен опит да се разруши бившия мавзолей на Георги Димитров. Сградата обаче не рухва и се налага да бъде досъборена с механични средства.\r\n1877 г.\r\nЗапочват боевете за връх Шипка. Командваната от Шакир паша колона достига до Орлово гнездо. До вечерта са предприети осем последователни атаки, отбити от българските опълченци.\r\nЕпичните боеве се водят на най-високите точки на Шипченския проход - връх Свети Никола (днес връх Столетов), връх Шипка и Орлово гнездо от 21 до 23 август 1877 г. между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска - без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг).\r\nВ отбраната на Шипченския проход българските опълченци се сражават героично - по своята самоотверженост и смелост не отстъпват на руските вoйници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17 ч. настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души.\r\n1875 г.\r\nПо инициатива на Кириак Цанков в Букурещ е създадено \"Българско човеколюбиво общество\".\r\nКириак (Ячо) Антонов Цанков е български революционер и общественик. Роден е в Свищов през 1847 г. Цанков е син на Драган Цанков, сподвижник на Любен Каравелов, Христо Ботев, Васил Левски. Взема участие във всички революционни комитети, работили в Румъния за освобождението на България. През 1873 г. изработва прочутия “Мемоар”, който е поднесен на султан Абдулазис. След Освобождението (1878 г.) е депутат в Учредителното Народно събрание, а през 1883 г. – министър. Заема и различни дипломатически постове. Публикува писмата на Васил Левски и документи във връзка с преминаването на Ботевата чета в България. Умира в Букурещ на 21 октомври 1903 г.\r\n1836 г.\r\nПо заповед на сръбския княз Милош Обренович, ръководителят на въстанието в Пиротско е екзекутиран на сръбско-турската граница, в присъствието на стотици жители от околните села.\r\nБерковско-Пиротските въстания са две въстания на българските селяни в Берковско (1836 г. – 1837 г.) след непълното провеждане на поземлената реформа в Османската империя (1834 г.) и успешния бунт на сръбския Княз Милош Обренович срещу турската власт в Източна Сърбия (1833 г.). През юли-август 1836 г. въстават Пиротско, Берковско и Белоградчишко. Вдигат се около 4 000 души, въоръжени с коси; само 150 от тях имат пушки. Османското правителство сменя управителите на градовете, но въпросът за земята остава нерешен. Второто въстание се вдига през 1837 г.; като при него въстават около 2 000 души, почти без оръжие. Въстанието е потушено, а неговият водач Върбан Попов е обесен от турците на бесилка, построена с греди, взети от собствената му къща.\r\n1737 г.\r\nВ София е обесен самоковският владика Симеон, който е сред организаторите на въстанието в Нишко и Пиротско. Заловен в Дупница, той е подложен на мъчения и след отказа му да приеме исляма, е екзекутиран.На тази дата умират:\r\n2014 г. \r\nУмира Тодор Пиперков – български волейболист и треньор по волейбол. \r\nТреньор е на националния отбор при завоюването на сребърни медали на Олимпиада`80.\r\n1982 г.\r\nУмира Максим Исаков Наимович – български литературен критик и публицист. Роден е на 13 април 1921 г. в София. Завършва право в Софийския Университет “Св. Климент Охридски” (1945 г.). Той е един от основателите на в. \"Народна младеж\". Активен сътрудник на периодичния печат. След 9 септември 1944 г. работи като редактор в литературния печат. Пише очерци, разкази и повести. Негови съчинения са: \"С въдица и кошче\" (1957 г.), \"Девойката от фургона\" (1960 г.), \"По пътищата на съвременността\" (1966 г.), \"Едно поколение\" (1966 г.), \"Срещи с поезията\" (1971 г.) и др.\r\n1979 г.\r\nУмира Иван Николов Унджиев – български историк, водещ специалист по историята на Българското възраждане. Иван Унджиев е роден на 15 март 1902 г. в Тетевен. Завършва славянска филология в Софийския Университет “Св. Климент Охридски”, работи като учител, главен инспектор по история в МНП (1948-1950 г.), заместник-директор е на НБ в София (1950-1953 г.), научен секретар на Института “Ботев - Левски”, професор в Института за история при БАН. Сред по- популярните му трудове са: “Васил Петлешков” (1935 г.), “Васил Левски. Биография” (1952 г.), “Карлово. История на града до Освобождението” (1968 г.), “Христо Ботев” (1975 г., в съавторство с Цв. Унджиева), “Георги Бенковски” (1983 г.) и др.\r\n1966 г.\r\nУмира Никола Тодоров Балабанов – български литературен историк и театрален критик. Никола Балабанов е роден на 11 ноември 1893 г. в София. Завършва славянска филология в Софийския Университет “Св. Климент Охридски” и специализира в Прага и Париж. Издава сп. \"Завети\" (1934-1944 г.). Автор е на научнопопулярни статии за дейци на Българското възраждане: Р. Попович, д-р Петър Берон, Любен Каравелов, Неофит Бозвели, Добри Чинтулов, братя Миладинови. Съчинения: \"Неофит Бозвели\" (1925 г.), \"Театър и драма\" (1933 г.).На тази дата са родени:\r\n1947 г.\r\nРоден е Емил Русев Табаков – български диригент и композитор. Завършва Музикалната академия в София, специалност “Контрабас” при проф. Т. Тошев, “Дирижиране” при проф. В. Симеонов и “Композиция” при проф. М. Големинов. Дебютира като диригент на 17 години със Симфоничния оркестър в Русе. През 1977 г. печели награда на Международния конкурс за млади диригенти “Николай Малко”, Копенхаген, Дания. От 1976 г. до 1979 г. е диригент на Русенската филхармония; от 1979 г. до 1987 г. - на камерен оркестър “Софийски солисти”, от 1987 г. до 2000 г. - на Софийската филхармония. В периода 1986-1990 г. реализира поредица от образователни концерти със Софийската филхармония, ежемесечно излъчвани по БНТ. Между 1994 г. и 1999 г. е художествен директор и диригент на Белградската филхармония. През 1997 г. е министър на културата на България в служебния кабинет на Стефан Софиянски. От 1999 г. е музикален директор на Новогодишния музикален фестивал, организиран от НДК в София. Гастролира като гост-диригент на симфонични оркестри по целия свят. Репертоарът на Табаков обхваща широк кръг от симфонични и оперни произведения от различни стилове и епохи, повечето от тях дирижира наизуст. Дирижира симфониите на Малер, Брамс, Скрябин, клавирните концерти на Бетховен и много др. Автор е на огромно количество музикални произведения: 5 симфонии, “Концерт за 15 струнни инструмента”, “Концерт за контрабас”, “Концерт за ударни инструменти”, “Концертна пиеса за симфоничен оркестър”, “Концертна пиеса за тромпет”, 2 балета, “Реквием за солисти, хор и оркестър”, “Концерт за оркестър”, камерни инструментални произведения (“Етюд за 12 контрабаса”) и др.\r\n1937 г.\r\nРоден е Оскар Кристанов – български режисьор-документалист, създал филмите: “Ятаци” (1974 г.), “Въздухът” (1975 г.), “Хосе Санча” (1980 г.), “Ахмед” (1984 г.), “Вапцаров - Фернандес” (1992 г.), “Едуард Захариев и документалното кино”.\r\n1933 г.\r\nРоден е Чавдар Атанасов Добрев – български театровед, литературен критик. Завършва унгарска филология и журналистика в Будапеща (1955 г.). Работи като редактор в издателство \"Народна култура\", в Студията за документални филми, сътрудник на Министерството на външните работи. Защитава дисертация в Академията за обществени науки в Москва, доктор на изкуствоведските науки от 1975 г. От 1963 г. до 1969 г. е ст. н. с. в Института за изкуствознание при БАН, негов зам.-директор от 1974 г. Редактор във в. \"Литературен фронт\", сп. \"Съвременник\", секретар на секция \"Критика\" при СБП. Преводач и редактор на унгарска художествена литература. Някои негови съчинения са: \"Литература и хуманизъм\" (1967 г.), \"Театър и време\" (1967 г.), \"Овладяване на човешкия свят\" (1968 г.), \"Забранените плодове на познанието\" (1982 г.) и др.\r\n1909 г.\r\nРоден е Боян Василев Атанасов – български юрист. Завършва право в Софийския университет “Св. Климент Охридски”. Работи като дипломат в Лондон, Париж, Лисабон и Вашингтон. Преводач от английски, португалски, френски език. Превежда книги на Ж. Амаду, Ъ. Хемингуей, Д. Дефо, У. Фокнър, Волтер и др. Умира на 24 ноември 1997 г. в София.\r\n1902 г.\r\nРоден е Ангел Иванов Каралийчев – български писател. Завършва гимназия в Търново, където публикува в ученически издания. Следва химия в Софийския Университет “Св. Климент Охридски”, завършва дипломатическия отдел при Свободния университет (1928 г.). Публикува своя творба за първи път през 1919 г. През 1924 г. излиза сборник разкази “Ръж”, през 1925 г. - първата му детска книга “Мечо”. Сътрудничи на леви издания, след 1925 г. се ориентира към сп. “Златорог”. След 9 септември 1944 г. продължава да участва в литературния живот на страната. Създава повече от 20 книги за възрастни и 15 за деца. Един от най-добрите разказвачи на детски приказки в България. Автор на пътеписи, пиеси и стихотворения. През 1954 г. излизат очерците за Г. Димитров “Наковалня или чук”. Превежда произведения на руската класическа литература. Други негови съчинения са: “Приказен свят” (1929 г.), “Лъжовен свят” (1932 г.), “Земята на българите” (1939 г.), “Старопланински бунтовници” (1939 г.), “Тошко Африкански” (1940 г.), “Росенският камен мост” (1941 г.), “Соколова нива” (1946 г.), “Житената питка” (1948 г.) и др. “Избрани произведения” в 2 т. излизат през 1972 г. под съставителството на С. Султанов. Умира на 14 декември 1972 г. в София.\r\n1901 г.\r\nРодена е Пенка Касабова – българска педагожка, избрана за пожизнен секретар на Фондацията за предучилищно възпитание в България (основана през 1940 г.). Сестра на Г. Милев. От 1919 г. до 1925 г. работи в Американска детска градина; учи при Елисавета Кларк. Продължава обучението си в Националния колеж за образование в Чикаго. Завръща се в София през 1929 г. и учителства в курса на Американската детска градина към Института за детски учителки. Изнася многобройни лекции из цялата страна, с които популяризира идеята за ранното възпитание на децата. Издава сп. “Първи стъпки”. След 9 септември 1944 г., по покана на О. Василев, работи в Българското радио, води детския радиочас. Работи като главен инспектор по предучилищното възпитание в Министерството на просветата; през 1948 г. е уволнена по политически причини. Сътрудник на сп. “Свободна България”. По-късно завежда детския отдел в издателство “Народна младеж”. Умира на 13 септември 2000 г. в София.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.21", "title": "Денят 21 август в българската история"}
{"url": "http://www.focus-news.net/news/2017/08/21/2427614/mkd-makedoniya-poiskano-e-zasilvane-na-ohranata-na-srabskoto-posolstvo-v-skopie-sluzhitelite-za-iztegleni-v-belgrad-za-speshni-konsultatsii.html", "text": "Членовете на сръбската дипломатическа мисия в Македония са изтеглени в Белград за спешни консултации,  съобщава електронното издание МКД , като се позовава на източници. Към момента не се уточнява причината за предприетите мерки. \r\nМеждувременно обаче стана ясно, че македонската полиция е била помолена за осигуряване на  по-голяма сигурност на сградата. Официално потвърждение на информацията засега няма. \r\nПосланикът на Сърбия в Скопие Душанка Дивяк Томич заяви за агенция „Бета“, че не може да коментира случая. Тереза Герова", "date": "2017.08.21", "title": "МКД (Македония): Поискано е засилване на охраната на сръбското посолство в Скопие, служителите за изтеглени в Белград за спешни консултации"}
{"url": "http://www.focus-news.net/news/2017/08/21/2427615/gl-komisar-nikolay-nikolov-pbzn-pozharnikarite-sa-spasili-1200-zhivota-ot-nachaloto-na-godinata.html", "text": "Пожарникарите са спасили 1200 живота от началото на годината. Това каза в предаването „Тази сутрин“ по бТВ директорът на Главна дирекция „Пожарна безопасност и защита на населението“ гл. комисар Николай Николов. Той изрази съжаление, че за същия период при пожари са загинали 91 души.  „Тази година числата показват, че 23 хил. пожара до момента са погасени“, гл. комисар Николов. Той благодари на пожарникарите за добрата им работа. По думите му този месец август е по-тежък от миналогодишния. Той  уточни, че в сравнение с миналата година пожарите са с 31 в повече. Гл. комисар Николов уточни, че 20 хил.  дка гори са загубени, а 50 хил. дка са унищожените площи при пожари от началото на 2017 г. Той, че в момента на територията на страната има 3 по-сериозни огнища и увери, че те не се разпространяват. Гл. комисар Николов уточни, че те са в областите Ямбол, Стара Загора и Хасково.", "date": "2017.08.21", "title": "Гл. комисар Николай Николов, ПБЗН: Пожарникарите са спасили 1200 живота от началото на годината"}
{"url": "http://www.focus-news.net/news/2017/08/21/2427616/yambol-dvizhenieto-na-avtomagistrala-trakiya-se-osashtestvyava-v-izprevarvashtata-lenta-pri-km-306-v-posoka-burgas-poradi-patnotransportno-proizshestvie.html", "text": "Движението на автомагистрала \"Тракия\" се осъществява в изпреварващата лента, при км 306, в посока Бургас, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.08.21", "title": "Ямбол: Движението на автомагистрала \"Тракия\" се осъществява в изпреварващата лента, при км 306, в посока Бургас, поради пътнотранспортно произшествие"}
{"url": "http://www.focus-news.net/news/2017/08/21/2427617/angela-merkel-za-turtsiya-podgotvyat-se-i-drugi-stapki.html", "text": "Канцлерът на ФРГ Ангела Меркел не изключва възможността за предприемане на допълнителни мерки за затягане на германската линия срещу Турция, съобщава националният ежедневник Die Frankfurter Allgemeine Zeitung. \r\n„Трябва винаги да сме подготвени за следващи стъпки“, подчерта германският лидер в изявление за телевизионния канал RTL. \r\nПисателят Доган Акханли обясни ареста си с критичните текстове за Турция, които пише. Той бе арестуван в събота в Испания, където бе на почивка. Ден по-късно бе освободен, но няма да може да напусне страната, докато не бъде финализирана процедурата срещу него, припомнят от редакцията.Тереза Герова", "date": "2017.08.21", "title": "Ангела Меркел за Турция: Подготвят се и други стъпки"}
{"url": "http://www.focus-news.net/news/2017/08/21/2427618/dobrich-ogranichena-e-skorostta-po-patya-dobrich-varna-zaradi-rehabilitatsiya.html", "text": "Въведена е временна организация на движението на автомобили с ограничена скорост до 50 км/час по пътя Добрич - Варна заради започнала рехабилитация на отсечката, предаде кореспондент на Радио „Фокус” – Варна. При необходимост може да се ползва обходен маршрут за град Варна и обратно по пътя Добрич - Оброчище - Рогачево - Кичево - Варна или Добрич - курортен комплекс „Албена“ - Кранево - курортен комплекс „Златни пясъци“ - Варна. ОДМВР - Добрич призовава участниците в движението по тази пътна отсечка за повишено внимание и спазване ограниченията на скоростта. До края на месец август е ограничено движение на МПС над 10 тона по пътя\r\nКранево - Варна. Обходният маршрут е през селата Кичево и Оброчище. Спряно е движението на леки автомобили по пътя между селата Горун и Тюленово в община Шабла заради лошото състояние на отсечката. Интензивен е трафикът по път I-9 от Границата с Република Румъния в посока Дуранкулак - Каварна - Балчик - Варна, както и по пътя Добрич - Балчик. Частични ремонти на асфалтовата настилка се извършват по околовръстния път Добрич и по пътя за Стефаново. Те ще продължат до края на месеца, движението на автомобили по тези пътни отсечки се извършва с повишено внимание.\r\nЖулиета НИКОЛОВА", "date": "2017.08.21", "title": "Добрич: Ограничена е скоростта по пътя Добрич - Варна заради рехабилитация"}
{"url": "http://www.focus-news.net/news/2017/08/21/2427619/sliven-obshtinskite-savetnitsi-ot-pp-gerb-georgi-nikolaev-i-dimitar-mitev-shte-provedat-priemni-grazhdani.html", "text": "Съветниците от ПП ГЕРБ – Сливен провеждат срещи с граждани. Това съобщиха от пресцентъра на ПП ГЕРБ. Откритите приемни на представителите на местния парламент се провеждат всеки понеделник. Гражданите на Сливен могат да се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. От 9.30 до 16.30 часа днес ще приемат съветниците Георги Николаев и Димитър Митев. На 28 август, от 9.30 до 16.30 часа, ще се проведат приемните на Димитър Павлов и Керанка Стамова.\r\nПредварително записване може да бъде направено на тел. 044/63 32 23.", "date": "2017.08.21", "title": "Сливен: Общинските съветници от ПП ГЕРБ Георги Николаев и Димитър Митев ще проведат приемни граждани"}
{"url": "http://www.focus-news.net/news/2017/08/21/2427620/denyat-21-avgust-v-svetovnata-istoriya.html", "text": "На тази дата през 1996 г. в Лондон отваря врати изцяло обновеният театър \"Глоуб\". Той се намира на същото място, където в театър със същото име през ХVІІ в. се изпълняват пиесите на Шекспир. През 1981 г. учените за първи път съобщават за парниковия ефект и свързаното с него евентуално глобално затопляне на климата на Земята. На същата дата през 1959 г. Хавайските острови стават 50-тият щат на Америка.\r\n2014 г. \r\nЯпонски изтребители са вдигнати във въздуха във връзка с облитането на два руски военни самолета над територията на Японския архипелаг.\r\n2012 г.\r\nКонституционният съд на Румъния отхвърля резултатите от проведения референдум за оставката на Траян Бъсеску.\r\n2006 г.\r\nРусия изплаща предсрочно целия си дълг към Парижкия клуб на страните кредитори, като последната вноска възлиза на 23,7 милиарда долара.\r\nПредсрочното погасяване на руския дълг е най-мащабното, регистрирано до този момент от Парижкия клуб. Разплащането е извършено в 9 различни валути.\r\nНа 16 юни Москва сключва споразумение с клуба, с което поема ангажимент да приключи изплащането на дълга си най-късно до 21 август.\r\n2005 г.\r\nИзраелският кабинет дава окончателното си одобрение за евакуирането на последните седем от 25-те еврейски селища, които трябва да бъдат разрушени. 16 от министрите гласуват “за”, а четиримата представители на партията “Ликут” са “против”. Заселниците от колонията Санур на Западния бряг, която подлежи на евакуиране, в знак на протест замерят израелски военни с камъни и нарязват гумите на три от колите им. През този ден израелската армия евакуира 20 от общо 21 еврейски селища в Ивицата Газа. Евакуиран е най-големият район от селища около Гуш кати.\r\n2004 г.\r\nПри серия от взривове в столицата на Бангладеш – Дака загиват 22 души. Експлозиите раняват стотици души, между които и бившия премиер шейх Хасина Уаджад (на снимката). Инцидентът се случва по време на митинг в подкрепа на опозиционната партия. Атаките са на политическа основа на някои религиозни течения, които искат повече присъствие във властта.\r\n2000 г.\r\nПрекратени са опитите да бъде достигната потъналата руската атомна подводница \"Курск\". Водолазите обявяват, че никой от 118-членния екипаж не е оцелял. На 12 август 2000 г. по време на учения в Баренцово море край бреговете на Мурманск потъва руската атомна многоцелева подводница “Курск”. Операцията по изваждането продължава почти три години. По-голямата част от корпуса на \"Курск\" е извадена през октомври 2001 г., заедно с телата на 59 моряци, както и три от общо 22 ракети \"Гранит\", които са се намирали на борда. Цялата операция приключва през август 2003 г. След изваждането на \"Курск\" от морското дъно и разпознаването на загиналите, останките от подводницата са изпратени в кораборемонтния завод \"Нерпа\". Там е свалено ядреното гориво, а реакторният отсек е демонтиран и подготвен за продължително съхранение. \r\nПравителствена комисия установява, че причина за потъването е експлозия на торпеда в носовия отсек на подводницата.\r\n1996 г.\r\nВ Лондон отваря врати изцяло обновеният театър \"Глоуб\". Той се намира на същото място, където в театър със същото име през ХVІІ в. се изпълняват пиесите на Шекспир.\r\n1994 г.\r\nКитайската източна провинция Дзежянг е опустошена от тайфуна “Фред”. Бедствието убива над 700 души и причинява огромни материални щети. Това е най-страшната буря в страната от 160 години. Тя наводнява също така стотици домакинства в съседен Тайван. През същата година Китай е връхлетян от общо девет тайфуна.\r\n1991 г.\r\nМихаил Горбачов обявява, че контролира изцяло положението след 60-часовия опит за преврат в СССР.\r\nПрез 1991 г. в отговор на разрастващия се сепаратизъм Михаил Горбачов предлага създаване на нов съюз - на независимите държави, в които участието да е на доброволни начала. Подписването на новия съюзен договор е планирано за 18 август 1991 г. Твърдолинейните комунисти в партията обаче са против всякаква реорганизация на СССР и организират преврат за свалянето на Горбачов от власт.\r\nПрезидентът на Русия Борис Елцин организира съпротива срещу преврата (19-21 август 1991 г.) и това му носи допълнителна популярност. На практика с неуспешния преврат се слага и краят на СССР: използвайки отслабените позиции на Горбачов, Елцин подписва с президентите на Украйна и Беларус - трите страни-учредителки на СССР, споразумение за разпускането на Съветския съюз.\r\nЛатвия обявява своята независимост от Съветския съюз. Скоро след това държавата се присъединява към Организацията на Обединените Нации.\r\nНа 4 май 1990 г. повече от две трети от делегатите в новия парламент, известен като Върховен съвет, гласуват за демократична и независима Латвия. През 1991 г. процесът е помрачен от убийството на петима души при нападение на латвийското министерство на вътрешните работи от страна на съветски отряди, известни като “черните барети”.\r\n1986 г.\r\nВследствие на отделяне на газ при езерото Ниос загиват 1746 души. Газът се разпространява в радиус от 20 километра, като около 4000 жители се евакуират и много от тях получават дихателни проблеми.\r\nЕзерото Ниос е вулканично и се намира в северозападен Камерун, близо до планината Оку. Под него се намира магма, която отделя въглероден окис във водите му.\r\n1983 г.\r\nФилипинският опозиционен лидер Бенигно Акуино е убит минути след като се завръща в родината си. 50-годишният Акуино прекарва последните три години в изгнание в САЩ, но се завръща в родината си, за да участва в изборите, които се очаква да се проведат през следващата година. Когато самолетът каца на летището в Манила, Акуино е арестуван и изведен от войници. Малко по-късно той е застрелян. Бенигно Акуино е роден на 27 ноември 1932 г. Той е главният опонент на управляващия президент Фердинанд Маркос (1917 г. – 1989 г.), който управлява Филипините от 1966 г. до 1986 г.\r\n1981 г.\r\nУчените за първи път съобщават за парниковия ефект и свързаното с него евентуално глобално затопляне на климата на Земята.\r\n1975 г.\r\nСАЩ облекчава търговското ембарго спрямо Куба. Разрешено е на чужди филиали на американски компании в страни от Третия свят да търгуват с Куба, но търговията между САЩ и Куба все още е забранена.\r\nНа 19 октомври 1960 г. САЩ налагат търговско ембарго на Куба, с което се забранява всякакъв износ с изключение на храна и медикаменти. Вносът на стоки не се забранява.\r\n1968 г.\r\nВойски на държавите от Варшавския договор навлизат в Чехословакия в нощта на 20 срещу 21 август. Варшавският договор опита на чехословашките власти начело с Александър Дубчек за реформи на социализма - т.нар. \"Пражка пролет\".\r\n1965 г.\r\nИзстрелян е космическия кораб “Джемини-5” с екипаж Г. Купър и Ч. Конрад. “Джемини” са серия американски двуместни космически кораби за полети в околоземна орбита. Теглото им е от 3,2 т до 3,8 т. Състоят се от херметична капсула (спускаем апарат) за двама астронавти и отделящ се нехерметичен отсек с оборудване и двигатели. Капсулата е с диаметър 2,25 м и дължина 5,7 м. Системата за осигуряване на жизнените процеси е разчетена за 14 денонощия. Кацането на Земята се извършва само върху вода.\r\n1959 г.\r\nХавайските острови стават 50-тият щат на Америка. Хавайските острови са изолиран архипелаг в средата на Тихия океан, на около 2550 мили югоизточно от Лос Анджелис. Първоначално са населявани от полинезийци, докато през 1778 г. капитан Джеймс Кук не посещава островите. Архипелагът се състои от 8 главни острова: Оаху, Хауаи, Мауи, Кауаи, Молокаи, Ланаи, Кахулауе и Нийхау заедно със серия по-малки. Това е най-дългата островна верига в света.\r\n1950 г.\r\nПровежда се втори съдебен процес срещу стопански дейци, обвинени в \"саботажи\" и \"вредителство\". Седем от тях са бивши заместник-министри (един от тях - Боню Петровски, който е бивш заместник-министър на външната търговия, получава доживотна присъда), а петима са директори на държавни стопански обединения.\r\nПървият съдебен процес е проведен в периода 3 - 6 април 1950 г. и е насочен срещу 12 ръководни стопански дейци, обвинени в участие в \"трайчокостовската заговорническа организация\" и в \"саботажни и вредителски действия\". На 7 декември 1949 г. започва съдебен процес срещу Трайчо Костов и още 10 задържани, повечето от които видни стопански дейци. Те са обвинени в организиране на заговор срещу \"демократичния държавен строй\", в издаване на държавна тайна на чужди разузнавания и във връзки с \"титовистите\". Пред съда Трайчо Костов се отрича от изтръгнатите с насилие \"самопризнания\" при следствието, а когато му е дадена последната дума, заявява, че никога не е бил в служба на английското разузнаване, не е участвал в \"престъпните заговорнически планове на Тито и неговата клика\" и винаги се е отнасял \"с уважение и почит към Съветския съюз\".\r\n1944 г.\r\nПредставители на САЩ, Англия, Русия и Китай се събират в Дамбъртън Оукс, близо до Вашингтон, за да планират създаването на ООН.\r\nОрганизация на Обединените Нации (ООН, UN) е политическа международна организация, създадена по инициатива на участниците в антихитлеристката коалиция по време на Втората световна война. Създадена е на 26 юни 1945 г. на международната конференция в Сан Франциско. Учредители на ООН са 50 държави. Приетият Устав влиза в сила на 24 октомври 1945 г. Този ден е обявен за международен ден на ООН. За седалище на организацията е избран гр. Ню Йорк. ООН има центрове във Виена и Женева. Целите на ООН, записани в Устава са: поддържане на международния мир и сигурност, предотвратяване и премахване на заплахите за мира и прекратяване на агресивните актове, уреждане или разрешаване с мирни средства на международни спорове или ситуации, които могат да доведат до нарушаване на мира, развиване на дружеските отношения между нациите чрез уважаване принципа на равноправието и самоопределянето на народите, осъществяване на сътрудничество при разрешаване на международни проблеми от икономически, социален, културен и хуманитарен характер; уважаване правата на човека и основните свободи за всички без разлика на раса, пол, език и религия; осъществяване на централизация чрез съгласуване действията на държавите, насочени към достигане на тези цели. Главни органи на ООН са: Общо събрание, Съвет за сигурност на ООН, Икономически и социален съвет, Съвет за попечителство на ООН, Международен съд на ООН и Секретариат.\r\nОт 1997 г. главен секретар на организацията е Кофи Анан. В ООН членуват 193 държави. България е член от 14 декември 1955 г., като е била три пъти непостоянен член на Съвета за сигурност на ООН (1966, 1986-1987, 2002-2003); както и председател на Съвета за сигурност през септември 2002 г.\r\n1911 г.\r\nКартината \"Мона Лиза\" на Леонардо да Винчи е открадната от Лувъра от италианския сервитьор Винченцо Перуджа. Намерена е през 1913 г.\r\nМона Лиза или La Gioconda, Джокондата - \"веселата жена\" е картина, нарисувана с маслени бои върху дъска от топола през XVI век от Леонардо да Винчи и е една от най-известните картини в западната история на изкуството; малко други картини са толкова известни и репродуцирани. Картината е собственост на френското правителство и се съхранява в Лувъра в Париж.\r\nНа картината е изобразена жена, която гледа към наблюдаващия я и с \"загадъчна усмивка\" на уста.\r\nИмето Мона Лиза произлиза от биографията на Леонардо да Винчи, написана от Джорджо Вазари и публикувана 31 години след смъртта на Леонардо. В нея той идентифицира седящата дама като Лиза, съпруга на богатия флорентински търговец Франческо дел Джокондо. \"Мона\" е често срещано в италианския език сливане на \"мадона\", което значи \"моята дама\", еквивалент на английското \"Madam\"; така името на картината означава \"Madam Lisa.\"\r\nАлтернативното заглавие Джокондата е женската форма на Джокондо. На италиански giocondo означава също и 'весел, жизнерадостен', следователно \"gioconda\" означава \"весела жена\". Заради усмивката, това име придобива двойно значение.\r\nПрез XIX век и Мона Лиза и Джокондата са вече утвърдени имена на картината. Преди да се утвърдят тези двете имена, картината е била назовавана с много и различни описателни изречения като \"неизвестната флорентинска дама\" и т.н.\r\n1902 г.\r\nСъздадена е компанията “Кадилак”, клон на концерна “Дженарал Моторс”, за производство на луксозни автомобили.\r\n1877 г. \r\nЗапочват боевете за връх Шипка. Командваната от Шакир паша колона достига до Орлово гнездо. До вечерта са предприети осем последователни атаки, отбити от българските опълченци.\r\nЕпичните боеве се водят на най-високите точки на Шипченския проход - връх Свети Никола (днес връх Столетов), връх Шипка и Орлово гнездо от 21 до 23 август 1877 г. между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска - без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг).\r\nВ отбраната на Шипченския проход българските опълченци се сражават героично - по своята самоотверженост и смелост не отстъпват на руските вoйници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17 ч. настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души.\r\n1836 г.\r\nПо заповед на сръбския княз Милош Обренович, ръководителят на въстанието в Пиротско е екзекутиран на сръбско-турската граница, в присъствието на стотици жители от околните села.\r\nБерковско-Пиротските въстания са две въстания на българските селяни в Берковско (1836 г. – 1837 г.) след непълното провеждане на поземлената реформа в Османската империя (1834 г.) и успешния бунт на сръбския Княз Милош Обренович срещу турската власт в Източна Сърбия (1833 г.). През юли-август 1836 г. въстават Пиротско, Берковско и Белоградчишко. Вдигат се около 4 000 души, въоръжени с коси; само 150 от тях имат пушки. Османското правителство сменя управителите на градовете, но въпросът за земята остава нерешен. Второто въстание се вдига през 1837 г.; като при него въстават около 2 000 души, почти без оръжие. Въстанието е потушено, а неговият водач Върбан Попов е обесен от турците на бесилка, построена с греди, взети от собствената му къща.\r\n1737 г.\r\nВ София е обесен самоковският владика Симеон, който е сред организаторите на въстанието в Нишко и Пиротско. Заловен в Дупница, той е подложен на мъчения и след отказа му да приеме исляма, е екзекутиран.\r\n1570 г.\r\nВ хода на Ливонската война руските войски започват обсада на Ревел като целта им е да си осигурят достъп до Балтийско море. Борбата за крепостта се води близо 30 седмици и завършва с неуспех за обсадителите.\r\nЛивонската война (1558-1583 г.) е военен конфликт между Русия и нейните северозападни съседи за контрол над днешната територия на Естония и Латвия, известна като Велика Ливония.На тази дата умират:\r\n2014 г. \r\nУмира Стивън Рей Нейгел – американски тест пилот и астронавт на НАСА, участник в четири космически полета.\r\n2013 г.\r\nУмира Чарлс Гордън Фулъртън – полковник от USAF и астронавт на НАСА, участник в два космически полета.\r\n2010 г.\r\nУмира Георге Апостол – румънски политик от Румънската комунистическа партия. През 1954-1955 Апостол дори е избран за първи секретар на Румънската комунистическа партия на мястото на Георгиу-Деж. След неговата смърт през 1965 година Георге Апостол е сред основните кандидати за негов наследник, но след издигането на този пост на Николае Чаушеску дълги години е посланик в Латинска Америка.\r\n1980 г.\r\nУмира френският естраден певец Жо Дасен (1938 - 1980).\r\n1958 г.\r\nУмира Стеван Христич – сръбски композитор и диригент, член на сръбската академия на науките и изкуствата (от 1950 г.). Той е роден на 19 юни 1885 г. в Белград. От 1904 г. до 1908 г. учи в Лайпцигската консерватория при С. Крел, Р. Хофман (теория) и А. Никиш (дирижиране). От 1908 г. е преподавател в Сръбското музикално училище. Започва да дирижира от 1912 г. в Националния театър. В периода 1924 - 1934 г. е директор на Националния театър. Автор е на балета “Охридска легенда” (1947 г.), на музикални драми, рапсодия за пиано и оркестър, симфонични и вокални съчинения, музика към театрални спектакли и филми. Един от основателите и първи проф. (1937-1950 г.) на Музикалната академия.\r\n1957 г.\r\nУмира Харалд Улрик Свердруп – норвежки полярен изследовател, метеоролог и океанограф, член на Норвежката Академия на науките и Националната Академия на науките на САЩ. Харалд Свердруп е роден на 15 ноември 1888 г. в Согндал. Професор е в Геофизическия институт в Берген (1926-1930 г.) и Калифорнийския университет (1936-1948 г.); директор е на Скрипсовския океанографски институт в Калифорния (1936-1948 г.) и Норвежкия полярен институт (от 1948 г.), професор е в университета в Осло (от 1949 г.). През 1918-1925 г. е ръководител на научните изследвания в полярната експедиция на Р. Амундсен на кораба “Мод”; проучва динамиката и режима на водите в Източносибирско море. През 1931 г. Свердруп ръководи научните изследвания в полярната подводна експедиция на “Наутилус”.\r\n1943 г.\r\nУмира Хенрик Понтопидан – датски писател. Понтопидан е роден на 24 юли 1857 г. във Фредерисия. В творбите си описва предимно живота в датската провинция. Автор е на социално-критическата психологическа трилогия \"Обетована земя\" (1891-1895 г.), на философските романи \"Щастливецът Пер\" (1898-1904 г.), \"Царството на мъртвите\" (1912-1916 г.). Лауреат на Нобелова награда за литература през 1917 г.\r\n1940 г.\r\nУмира Лев Троцки (Лейба Давидович Бронщейн) – известен функционер на ВКП (б), публицист, общественик, държавник. Роден е през 1879 г. в Херсонска губерния. Един от идеолозите на т. нар. класова борба. През 1905 г. е осъден на заточение в Сибир, но успява да избяга. След Февруарската революция в Русия, заедно с група други болшевики тръгва от САЩ и през Канада, пристига в Русия, където става най-близкия приятел и сътрудник на В. И. Ленин. Той е един от организаторите и ръководителите на въоръжения болшевишки преврат от 25 октомври 1917 г., народен комисар на външните работи в правителството на В. И. Ленин. Ръководител е на делегацията, която изработва и сключва Брест-Литовския мирен договор между Съветска Русия и Централните сили. Народен комисар по военните и морски дела (1918-1924 г.). Успява да създаде силна и дисциплинирана армия, като привлича за служба в нея голяма част от офицерите на старата руска армия. Развива и усъвършенства т. нар. теория на перманентната революция, според която болшевишката партия трябва да създава революционна ситуация в съседните страни и да изпраща революционери, които да извършват там социална революция. По такъв начин идеите на социализма ще завладеят целия свят. След смъртта на В. И. Ленин, през 1927 г. е изключен от партията и от ръководните органи на Коминтерна и заточен в Казахстан. През 1929 г. е изгонен от Русия в Турция. Там живее няколко години (на о-в Принкипио в Мраморно море), след което се преселва в Мексико. Убит е от агента на КГБ Рамон Меркадер, който е осъден за този акт на 30 години затвор. През 1970 г. Меркадер излиза от затвора; през 1972 г. е удостоен със званието “Герой на Съветския Съюз”.\r\n1783 г.\r\nУмира Франц Ксавие Месершмит – австрийски скулптор; професор от 1769 г. Месершмит е роден на 6 февруари 1736 г. във Визенщайг, Вюртемберг, Германия. Учи в Мюнхен (1745-1750 г.), Грац (1750-1752 г.) и Виена (1752-1754 г.). Работи предимно във Виена; преподава във Виенската художествена академия от 1769 г. Автор е на много статуи и бюстове в стил барок и рококо: статуя на Мария Тереза (1764 г.) и Франц I (1766 г.), бюст на лекаря Г. ван Свитен (1769 г.); скулптури за фасадата на Савойския женски манастир (1767-1769 г.), “Характерни глави” (1770 г.) и др.На тази дата са родени:\r\n1939 г.\r\nРоден е Кени Роджърс – американски певец; изпълнител на песни в кънтри-стил. Професионалната си кариера започва като солист на джаз-трио, работи като солист на фолк-поп група, а през 1967 г. основава \"Фърст едишън\". В кънтри-музиката успех му донася песента \"Люсил\" (1977 г.). Популярни стават дуетите му с К. Карнис, Доти Уест, Ш. Истън, Д. Партън. Участва в телевизионния филм \"Комарджията\" (1979 г.) и издава едноименен албум. Дискография: \"Love Lifted Me\" (1974 г.), \"Kenny Rogers\" (1975 г.), \"Daytime Friends\" (1977 г.), \"Love or Something Like It\" (1978 г.), \"The Gambler\" (1979 г.), \"Gideon\" (1980 г.), \"Kenny\" (1980 г.), \"Share Your Love\" (1981 г.), \"Ruby Don’t Take Your Love to Town\" (1981 г.), \"Love Will Turn You Around\" (1982 г.), \"We’ve God Tonight\" (1983 г.), \"What About Me\" (1984 г.), \"The Kenny Rogers Story\" (1985 г.), \"The Heart of the Matter\" (1985 г.), \"They Don’t Make Them Like They Used to\" (1986 г.), \"I Preffer the Moonlight\" (1987 г.), Christmas in America\" (1989 г.), \"Something Inside So Strong\" (1989 г.), \"Love Is Strange\" (1990 г.), \"Some Prisons Don’t Have\" (1991 г.), \"Back Home Again\" (1991 г.), \"Lucille\" (1992 г.), \"Heart to Heart [RCA]\" (1992 г.), \"If Only My Heart Had A Voice\" (1993 г.), \"Timepiece\" (1994 г.), \"The Gift\" (1996 г.), \"Across My Heart\" (1997 г.), \"Branson City Limits [live]\" (1998 г.), \"Christmas from the Heart\" (1998 г.), \"She Rides Wild Horses\" (1999 г.), \"Christmas Greetings\" (2000 г.), \"Christmas [Empire]\" (2000 г.), \"Christmas Wishes from Kenny Rogers\" (2000 г.), \"There You Go Again\" (2000 г.), \"The Way It Used to Be\" (2001 г.).\r\nРоден е Йозеф Лауфер – чешки естраден певец. Учи актьорско майсторство, кино- и телевизионна режисура в Театралната академия в Прага (1965 г.), работи в театър \"ABC\". През 1963 г. е солист на група \"Олимпик\". Лауфер е певец с разностранни качества (владее четири езика, танцува отлично и пее в различни стилове), Лауфер бързо печели популярност в цяла Европа. Осъществява концертни турнета в СССР, САЩ, Куба, Италия, Франция, Швеция, Англия, ГДР, България и др. От 1973 г. работи със собствената си група \"Голем\". Играе във филмираната версия на мюзикъла \"Джентълмени\" и в телевизионния сериал \"Пазар на сензации\".\r\n1789 г.\r\nРоден е Огюстен Луи Коши – френски математик, член на Френската академия, чуждестранен член на Петербургската Академия на науките (1831 г.). Коши е един от създателите на теорията на аналитичните функции. Автор е на трудове по теория на числата, теория на диференциалните уравнения, математическа физика, теория на вероятностите, геометрия. Задачата на Коши е една от основните задачи в теорията на диференциалните уравнения. Състои се в намирането на такова решение на уравнението, удовлетворяващо т. нар. начални условия. Умира на 23 май 1857 г.\r\n1165 г.\r\nРоден е Филип II Август – френски крал (от 1180 г.) от династията на Капетингите. Син на Людовик VII. Разширява кралския домен близо 4 пъти и съдейства за обединението на политически раздробената Франция. Един от водачите на Третия кръстоносен поход. През 1202-1204 г. отвоюва от англичаните Нормандия, Мен, Анжу, част от Поату. В битката при Бувине през 1214 г. разбива англичаните и техните съюзници - германския император Отон IV и фландърския граф. Въвежда ново териториално-административно деление, създава Кралски съвет. По време на управлението на Филип II Август Париж става столица на Франция. Умира на 14 юли 1223 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.21", "title": "Денят 21 август в световната история"}
{"url": "http://www.focus-news.net/news/2017/08/21/2427621/pregled-na-osnovnite-temi-v-dobrudzhanskiya-pechat.html", "text": "Присъда е получила 68-годишна жена от Добрич за участие в телефонни измами, съобщава на първа страница вестник „Добруджанска трибуна“. Състав на Окръжния съд е потвърдил условната присъда. Жената е участвала в три телефонни измами на възрастни жени. Те са били извършени през април 2014 година. Решението на съда е окончателно и не подлежи на обжалване. В рубриката „Акценти“ – „Добричлии вече се зареждат с дърва за огрев“. Според управител на борса за дърва в града масова практика е снабдяването с дърва за огрев да става в последния момент, което води до изчерпване на количествата, закупуване на сурови дърва и вдигане на цените. Към това се добавя и недостиг на работна ръка на моменти през лятото. За невиждани фойерверки на „Огнена фиеста Чиракман 2017“ съобщава всекидневникът. Тазгодишният фестивал ще бъде запомнен с невижданите пироефекти и многобройната публика. Графики и плакати на унгарския художник Ищван Орос показват в Художествената галерия в Добрич, съобщава изданието. Творбите могат да бъдат разгледани от 22 август до 20 септември тази година. Експозицията включва 10 от най-известните плакати и 28 графики. Изложбата е организирана със съдействието на Съюза на българските художници и ще бъде показана и в други градове на страната.", "date": "2017.08.21", "title": "Преглед на основните теми в добруджанския печат"}
{"url": "http://www.focus-news.net/news/2017/08/21/2427622/stuffconz-balgarskiyat-tenis-as-specheli-nay-golyamata-titla-v-karierata-si.html", "text": "Българският тенис ас Григор Димитров спечели най-голямата титла в кариерата си, побеждавайки австралиеца Ник Кирьос на финала на турнира от сериите „Мастърс“ в Синсинати, щата Охайо, предава новозеландският интернет сайт Stuff.co.nz. \r\nБългаринът спечели финала с 6:3, 7:5, докато Кирьос не успя да демонстрира формата, която в четвъртфиналите му донесе победа срещу световния номер едно Рафаел Надал. С три двойни фала, Кирьос даде решаваща почивка на Димитров, който се възполва максимално от създалата се възможност. Австралиецът все пак имаше шанс да обърне играта, но допусна още грешки, които се оказаха прекалено скъпи. \r\nНа свой ред Григор Димитров запази самообладание и в резултат спечели първия си турнир от сериите „Мастърс“, за което получи поздравленията на опонента си Кирьос. \r\nПобедата ще осигури известно предимство на българина за Откритото първенство на САЩ, което започва следващата седмица.Тереза Герова", "date": "2017.08.21", "title": "Stuff.co.nz: Българският тенис ас спечели най-голямата титла в кариерата си"}
{"url": "http://www.focus-news.net/news/2017/08/21/2427623/yambol-avtomobil-e-katastrofiral-na-306-km-na-am-trakiya-v-posoka-burgas-nyama-postradali.html", "text": "Автомобил е катастрофирал на 306 км на АМ „Тракия“ в посока Бургас, няма пострадали. Това съобщиха за Агенция „Фокус“ от ОДМВР – Ямбол.  Сигналът за инцидента е постъпил в  7.12 ч. Заради пътнотранспортното произшествие е имало  временно затруднение на движението в една от лентите до почистване на платното.  Към момента движението е възстановено.  \r\nДеница КИТАНОВА", "date": "2017.08.21", "title": "Ямбол: Автомобил е катастрофирал на 306 км на АМ „Тракия“ в посока Бургас, няма пострадали"}
{"url": "http://www.focus-news.net/news/2017/08/21/2427625/nimh-ekstremalen-e-indeksat-za-pozharoopasnost-v-4-oblasti-na-stranata.html", "text": "Екстремален e индексът за пожароопасност в 4 области на страната, сочи справка на сайта на Националния институт по метеорология и хидрология (НИМХ) към Българската академия на науките. Най-високата степен на опасност от възникване на пожари е в сила за областите: Благоевград, Пазарджик, Пловдив и Хасково. Там е възможно възникването на бързо разпространяващи се, много силни и трудни за овладяване пожари.", "date": "2017.08.21", "title": "НИМХ: Екстремален е индексът за пожароопасност в 4 области на страната"}
{"url": "http://www.focus-news.net/news/2017/08/21/2427626/die-welt-balgariya-podsilva-granitsata-si-s-voynitsi-za-spravyane-s-nelegalnata-migratsiya.html", "text": "България иска да подсили границата си с Турция за справяне с нелегалната миграция. „В бъдеще ще засилим използването на военните за укрепване на граничната ни защита\", заяви българският министър на отбраната Красимир Каракачанов за германския национален ежедневник Die Welt.\r\nПредвижда се разполагането на до 600 военнослужещи. Българо-турската граница трябва да бъде разделена на пет зони, обясни Каракачанов. „Във всяка от тези зони ще изпратим въоръжени сили към съответната гранична секция\", става ясно от думите на министъра, който е член на националистическата коалиция „Обединени патриоти“.\r\nДългата 259 км граница на ЕС с Турция е защитена с ограда с бодлива тел. В България са разположени и служители на Европейската агенция за гранична охрана (Фронтекс).\r\nВ началото на 2016 г. парламентът в София разреши разполагането на военните на границите. След затварянето на т.нар. Балкански маршрут, България засили границата си с военни, за да бъде пресечена възможността за създаването на нови пътища за нелегалните мигранти.\r\nТази година броят на мигрантите, които пристигат незаконно от Турция в България, падна рязко. Според Министерство на вътрешните работи в София едва 1461 души са били арестувани за незаконно преминаване на границата през първата половина на 2017 г. .Тереза Герова", "date": "2017.08.21", "title": "Die Welt: България подсилва границата си с войници за справяне с нелегалната миграция"}
{"url": "http://www.focus-news.net/news/2017/08/21/2427627/plovdiv-zasilena-e-opasnostta-ot-padashti-kamani-po-patya-asenovgrad-smolyan.html", "text": "Засилена е опасността от падащи камъни по пътя Асеновград - Смолян, като най-голяма е по отсечката Бачково - Нареченски Бани. Това каза за Радио „Фокус“ – Пловдив дежурният в Областно пътно управление. Призовават се водачите да шофират внимателно и със съобразена с пътните условия скорост. Нормален е трафикът по пътищата Пловдив - Карлово и Пловдив - Пещера. По останалите основни пътни направления движението също се извършва без затруднения. През изминалата нощ не са постъпвали сигнали за сериозни пътни инциденти. Остава валидно ограничено за движение на камиони над 12 тона по пътя Поповица - Болярци, заради намален габарит на пътното платно на мост в село Поповица. Остава забранено и движението на тежкотоварни моторни превозни средства над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманения мост на река Марица. Движението през прохода Троян - Кърнаре се осъществява нормално и без затруднения.\r\nДо 15 септември се забранява движението на всички моторни превозни средства по ул. „Александър Стамболийски” в Асеновград, в участъка от ул. „Пере Тошев” до ул. „Плиска”. Причината е изпълнение на дейности по Водния проект на града. Призовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nКристиян ГАРОВ", "date": "2017.08.21", "title": "Пловдив: Засилена е опасността от падащи камъни по пътя Асеновград - Смолян"}
{"url": "http://www.focus-news.net/news/2017/08/21/2427628/pazardzhik-mostat-v-selo-boshulya-ostava-zatvoren-za-tovarni-avtomobili-s-teglo-nad-10-tona.html", "text": "Натоварен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.\r\nВаня НИКОЛОВА", "date": "2017.08.21", "title": "Пазарджик: Мостът в село Бошуля остава затворен за товарни автомобили с тегло над 10 тона"}
{"url": "http://www.focus-news.net/news/2017/08/21/2427629/zdf-ispanskata-politsiya-e-izvarshila-nov-obisk-v-ripol.html", "text": "След двойната терористична атака в Испания каталонската полиция е извършила нов обиск на жилище в Рипол, предава германският телевизионен канал ZDF. \r\nВ ранните часове на понеделник полицейски служители са нахлули в квартира в квартал Сант Пере. Свидетели разказаха за „значителна операция“, в която са задействани униформени и цивилни полицаи. В рамките на провеждането й трафикът в Стария град е бил изцяло блокиран. \r\nПо данни на местни медии при акцията са иззети две чанти. Какво обаче е съдържанието им към момента не се уточнява.Тереза Герова", "date": "2017.08.21", "title": "ZDF: Испанската полиция е извършила нов обиск в Рипол"}
{"url": "http://www.focus-news.net/news/2017/08/21/2427630/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- От 16.00 до 19.00 часа на ул. „Неофит Рилски” между ул. „Хан Крум” и ул. „Струмица”. \r\n- От 20.00 до 22.00 часа на ул. „Леге” между ул. „Съборна” и ул. „Алабин”. \r\n- От 08.00 до 14.00 часа на 28 август на ул. „Леге” между ул. „Съборна” и ул. „Алабин”. \r\n- От 08.00 до 11.00 часа на 5 септември на ул. „Кракра” между ул. „Оборище” и ул. „Шипка”.", "date": "2017.08.21", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/21/2427631/vidin-vavezhdat-se-vremenni-promeni-v-dvizhenieto-na-vsichki-patnicheski-i-barzi-vlakove-patuvashti-ot-i-kam-vidin.html", "text": "В периода от 8.00 часа на 21 август до 10.00 часа на 27 август, ще има временни промени в движението на всички пътнически и бързи влакове, които пътуват от и към Видин. Това съобщиха от Националният железопътен превозвач „БДЖ ПП” ЕООД. Причина за изменението в графика на тези влакове са ремонтни дейности по железопътната инфраструктура в участъка между гарите Видбол и Видин.\r\nПрез посочения период, влаковете, които пътуват до гара Видин, ще се движат по съкратен маршрут само до гара Срацимир, а в обратното направление, влаковете, които обичайно тръгват от гара Видин, ще заминават от гара Срацимир по досегашното си разписание. В гара Срацимир в 21.32 часа ще спира и влакът (номер 7624) от София, който съгласно ГДВ 2016/2017 г. пристига в гара Видин в 22.02 часа.\r\nЗа удобство на пътниците, които ползват тези влакове, е направена организация на движението чрез осигурени автобуси за превоз в участъка между гарите Срацимир и Видин. Поради отдалеченост на пътната инфраструктура, автобусите няма да обслужват спирките Слана бара и Синаговци - Гурко. За информираност на пътуващите, на гарите и спирките има поставени обяви, с разписанието на автобусите", "date": "2017.08.21", "title": "Видин: Въвеждат се временни промени в движението на всички пътнически и бързи влакове, пътуващи от и към Видин"}
{"url": "http://www.focus-news.net/news/2017/08/21/2427632/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Водачите трябва да шофират с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонт трябва да приключат до края на месеца. Това съобщиха за Радио „Фокус” – Велико Търново от пресцентъра на Областно пътно управление - Габрово. Условията за пътуване в Габровска област са нормални. Настилките са сухи, трафикът – интензивен. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800, по общински път до III-403 в с. Малък Вършец. В едната лента се извършва движението между селата Чехлевци и Въглевци. В отсечката от км 11+770 до км 11+829 текат ремонти дейности на асфалтовата настилка, които трябва да приключат до края на месец август.\r\nЛуиза ТРАНЧЕВА", "date": "2017.08.21", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2017/08/21/2427633/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-avgust.html", "text": "„Софийска вода” временно ще прекъсне водоснабдяването в някои части на столицата на 22 август. Това съобщиха от пресцентъра на дружеството.\r\nНа 22 август 2017 г. (вторник), във връзка с монтаж на спирателни кранове и пожарен хидрант в кв.“Абдовица“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на:\r\nкв. „Бусманци“;\r\nкв. „Абдовица“;\r\nкв. „Димитър Миленков“;\r\nкв. „Нова Враждебна“;\r\nкв. „Видните“.\r\nИндустриална зона Казичене запад. \r\nС понижено налягане ще бъдат клиентите в с. Казечене, с. Кривина и с. Долни Богров\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  \r\nс. Бусманци – пред кметството;\r\nкв. „Абдовица“ – на колелото на автобуса.\r\nНа 22 август 2017 г. (вторник), във връзка с изграждане на главен канализационен клон по бул. „Лазар Михайлов“ в кв. „Бенковски“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Знание“, ул. „Бодра смяна“, ул. „Тетевенска“, ул. „Хоризонт“,  ул. „Перяновец“, ул. „Новачки“, ул. „Логачка“, ул. „Зеленска“, ул. „Единство“.\r\nСлед възстановяване на водоснабдяването е възможно временно повишаване мътността на водата.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площад „Биримирци“. \r\nНа 22 август 2017 г. (вторник), във връзка с подмяна на сградно водопроводно отклонение на ул. „Крум Попов“ в жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Крум Попов“ от ул. „Синчец“ до ул. „Христо Смирненски“;\r\nул. „Неразделни“ от ул. „Старата стена“ до ул. „Крум Попов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крум Попов“ на ъгъла с ул. „Христо Смирненски“.\r\nНа 22 август 2017 г. (вторник), във връзка с прекъсване на сградно водопроводно отклонение във в.з. Симеоново – север, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Неофит Хилендарски“ от ул. „71“ до ул. „Света Мария Магдалина“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Неофит Хилендарски“ на ъгъла с ул. „71“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.21", "title": "„Софийска вода” временно ще прекъсне водоснабдяването в някои части на столицата на 22 август"}
{"url": "http://www.focus-news.net/news/2017/08/21/2427634/die-berliner-morgenpost-devet-dushi-sa-postradali-pri-eksploziya-na-mirizliva-bomba-na-kyurdski-miting-v-berlin.html", "text": "Девет души са пострадали при експлозията на миризлива бомба, задействана по време на провеждането на кюрдско събитие в берлинския квартал „Шпандау“ във вечерните часове на неделя, съобщава вестник Die Berliner Morgenpost. \r\n„Става въпрос за димни газове, които са избухнали в 22 часа в неделя вечерта. Девет души са пострадали в резултат на вдишване на дима“, се казва в съобщение от полицията, публикувано в понеделник сутрин. \r\nНа ранените е оказана необходимата медицинска помощ. Извършителите и мотивите им все още не са известни, но е предприето разследване по случая. \r\nУточнява се, че на събитието са присъствали около 400 души. По данни на правоохранителните органи то е било организирано с цел агитация за провеждането на референдум за независим Кюрдистан. Гласуването ще се проведе на 25 септември, въпреки съпротивата на централното правителство в Багдад. Тереза Герова", "date": "2017.08.21", "title": "Die Berliner Morgenpost: Девет души са пострадали при експлозия на миризлива бомба на кюрдски митинг в Берлин"}
{"url": "http://www.focus-news.net/news/2017/08/21/2427635/vratsa-vazstanoveno-e-dvizhenieto-po-pat-i-1-botevgrad-mezdra-v-rayona-na-lyutidol.html", "text": "Възстановено е движението по път I-1 Ботевград - Мездра, в района на Лютидол. Това съобщиха от пресцентъра на Агенция \"Пътна инфраструктура\".", "date": "2017.08.21", "title": "Враца: Възстановено е движението по път I-1 Ботевград - Мездра, в района на Лютидол"}
{"url": "http://www.focus-news.net/news/2017/08/21/2427636/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща от Първенство на първа професионална лига на Национален стадион „Васил Левски”, съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 00.00 часа до приключване на футболната среща при сектор „Г” на Националния стадион „Васил Левски”. \r\n- От 16.00 до 23.00 часа на моста пред Национален стадион „Васил Левски”. \r\nОт 19.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.08.21", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2017/08/21/2427637/burgas-mezhdunaroden-folkloren-festival-shte-se-provede-v-grada.html", "text": "Международен фолклорен фестивал ще се проведе в Бургас, съобщиха от пресцентъра на Общината. Събитието ще започне от 18.00 часа с цветно и атрактивно шествие на всички гостуващи състави от общо 13 държави. По традиция то ще премине от площад „Тройката“ до площад „Атанас Сиреков“ (пред Община Бургас) и до Летния театър.\r\nТам, от 20.00 часа ще се състои церемонията по откриване на 45-тото издание на най-стария международен фолклорен фестивал у нас и връчване на престижната награда за народно песенно и танцово творчество „Нестинарка“, което тази година отива при Северняшкия ансамбъл „Иван Вълев“ от град Плевен.\r\nИ тази година освен в Летния театър фолклорните групи ще се представят на открити сцени в к-с „Меден рудник“, парк „Изгрев“, парк „Славейков“, пред Експо център „Флора“, пред Летния театър, на площад „Атанас Сиреков“ и на сцена „Охлюва“.\r\nФестивалът на разнообразните култури и народно творчество ще завърши с още едно пъстро дефиле по същия маршрут на 25 август от 18.00 часа и с Гала концерт на сцената на Летния театър в Морската градина от 20.00 часа.", "date": "2017.08.21", "title": "Бургас: Международен фолклорен фестивал ще се проведе в града"}
{"url": "http://www.focus-news.net/news/2017/08/21/2427639/vidin-natovaren-e-trafikat-po-glaven-pat-i-1-montana-vidin-v-posoka-gkpp-dunav-most-2.html", "text": "Натоварен е трафикът по главен път I-1 Монтана – Видин в посока ГКПП \"Дунав мост 2\". Това каза за Радио „Фокус“ – Видин дежурният служител в Областно пътно управление – Монтана. Той посочи, че път ІІІ-112 Дъбова Махала - Смирненски - Славотин - Студено Буче - Монтана и обратно е затворен за тежкотоварни автомобили над 12 т поради изпълнение на строително-монтажни работи. Срокът е до 31 август. По път ІІІ-8104 Замфирово - Пърличево също е ограничено движението на автомобили над 12 т поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч и е сигнализирана с пътни знаци. По път IІ-81 Безденица - Боровци движението се извършва в едната лента, поради изрязване на изсъхнали дървета и клони. Движението се регулира от сигналисти.\r\nАнна ЛОЗАНОВА", "date": "2017.08.21", "title": "Видин: Натоварен е трафикът по главен път I-1 Монтана – Видин в посока ГКПП \"Дунав мост 2\""}
{"url": "http://www.focus-news.net/news/2017/08/21/2427640/burgas-20-godishen-angliyski-turist-e-zaginal-sled-padane-ot-treti-etazh-na-hotel-v-slanchev-bryag.html", "text": "20-годишен английски турист е загинал след падане от трети етаж на хотел в Слънчев бряг. Това съобщиха от ОДМВР - Бургас. На 17 август в Районно управление - Несебър е получено съобщение за паднал от третия етаж на хотел в Слънчев бряг 20-годишен английски турист. Същият е откаран в УМБАЛ – Бургас и настанен в отделение \"Реанимация\" в клинична смърт, с опасност за живота (починал на 19 август). Установено е, че англичанинът пристигнал в България на 14 август през ГКПП - Летище Бургас и отседнал в Слънчев бряг. Причините за падането са в процес на изясняване. По случая е образувано досъдебно производство.", "date": "2017.08.21", "title": "Бургас: 20-годишен английски турист е загинал след падане от трети етаж на хотел в Слънчев бряг"}
{"url": "http://www.focus-news.net/news/2017/08/21/2427641/sport-grigor-dimitrov-se-pridvizhi-do-nomer-devet-v-svetovnata-ranglista.html", "text": "След победата на турнира от сериите „Мастърс“ в Синсинати първата ракета на България Григор Димитров се придвижи с две позиции напред в световната ранглиста и през новата седмица е поставен под номер девет. \r\nВ Топ 10 има и други размествания – испанецът Рафаел Надал се завърна на върха, следван от Анди Мъри и Роджър Федерер. Александър Зверев от Германия се изкачи до рекордното в кариерата му шесто място.", "date": "2017.08.21", "title": "Спорт: Григор Димитров се придвижи до номер девет в световната ранглиста"}
{"url": "http://www.focus-news.net/news/2017/08/21/2427642/mvr-startira-operatsiya-po-liniya-na-tispol-za-zasilen-kontrol-na-razreshenata-maksimalna-skorost-za-dvizhenie.html", "text": "По инициатива на  TISPOL - европейската мрежа на службите на пътна полиция,  от 21 до 27 август 2017г. на територията на всички държави-членки ще бъде извършен засилен контрол по спазване на разрешената максимална скорост за движение. Това съобщиха от пресцентъра на МВР.  \r\nНарушенията, свързани с превишаване на разрешената скорост за движение, са често срещано явление във всички европейски държави и са признати като най-сериозната причина за причиняването на тежки пътнотранспортни произшествия и смърт по пътищата в Европа, отчитат от европейската мрежа. \r\nПревишената и несъобразена скорост продължава да е с най-голям дял за катастрофите по вина на водачите. По този показател данните за България са над средното ниво в сравнение с държавите-членки на Европейския съюз. Именно затова  осъществяването на засилен контрол по спазване на скоростните режими е от изключително значение за подобряването на пътната обстановка и намаляване на жертвите по пътищата. \r\nПо време на проверките, освен за превишаване на разрешената скорост за движение,  ще  се извършват проверки за валидна задължителна застраховка “Гражданска отговорност” на автомобилистите.", "date": "2017.08.21", "title": "МВР: Стартира операция по линия на TISPOL за засилен контрол на разрешената максимална скорост за движение"}
{"url": "http://www.focus-news.net/news/2017/08/21/2427643/blagoevgrad-trima-dushi-sa-postradali-pri-katastrofa-mezhdu-mikrobus-i-lek-avtomobil-na-glaven-pat-e-79-sled-strumyani-v-posoka-sandanski.html", "text": "Трима души са пострадали при катастрофа между микробус и лек автомобил на главен път Е-79, след Струмяни, в посока Сандански. Това съобщи за Радио „Фокус“ – Пирин говорителят на Областна дирекция на МВР – Благоевград Йорданка Шаркова. Сигналът за възникналото пътнотранспортно произшествие е получен на телефон 112 в 6.54 часа тази сутрин. По първоначални данни състоянието на ранените не е тежко. Те са жена, пътувала в микробуса, водачът на лекия автомобил и неговият спътник.\r\nДвижението в района на инцидента се осъществява в една лента двупосочно. Шофьорите да се движат с повишено внимание и съобразена скорост, спазвайки указанията на служителите на „Пътна полиция“.\r\nЛивия НИНОВА", "date": "2017.08.21", "title": "Благоевград: Трима души са пострадали при катастрофа между микробус и лек автомобил на главен път Е-79, след Струмяни, в посока Сандански"}
{"url": "http://www.focus-news.net/news/2017/08/21/2427644/sport-tsvetana-pironkova-padna-s-12-pozitsii-v-svetovnata-ranglista.html", "text": "Първата ракета на България при жените Цветана Пиронкова падна с 12 позиции в световната ранглиста и през новата седмица е поставена под номер 137.\r\nС 13 позиции по-надолу до номер 302 е и Изабелла Шиникова. Елица Костова пък се придвижи с 11 места напред до номер 236. С две места до 164-то място е и Виктория Томова.", "date": "2017.08.21", "title": "Спорт: Цветана Пиронкова падна с 12 позиции в световната ранглиста"}
{"url": "http://www.focus-news.net/news/2017/08/21/2427645/ministar-boil-banov-novite-usloviya-za-kandidatstvane-za-kulturnata-programa-za-balgarskoto-evropredsedatelstvo-sa-liberalizirani.html", "text": "Новите условия за кандидатстване за културната програма за Българското европредседателство са либерализирани. Това каза министърът на културата Боил Банов в предаването „Преди всички“ по БНР във връзка с променените условия за кандидатстване за културната програма, съпътстваща Европредседателството на България. По думите му тези условия дават възможност на всички български граждани да покажат своите идеи. Експертите бяха направили малко по-рестриктивни и отговарящи на европейските програми условия, но си дадохме сметка, че няма ситуация в страната, при която да може хора да се самофинансират все още и либерализирахме изцяло модела, обясни Банов. „Финансираме 100%, допустими кандидати са физически и юридически лица. Може да се кандидатства с повече от един проект. Отпускаме средствата възможно най-много, така както идват, от нашия бюджет. Даваме възможност на всеки да покаже и реализира качествени идеи“, коментира министърът на културата. Попитан как ще бъдат оценявани проектите, които ще участват, той обясни, че Фонд „Култура“ има богата история и опит в оценяването на проекти. „Ще си наеме оценители, след това фондът ще прегледа тяхната работа. Мисля, че са безспорни качествата на хората и логиката на оценяването е доказана. Разбира се, ще се търсят атрактивни неща, различни от конвенционалното, които да представят страната в адекватна форма“, коментира министърът на културата. Според него най-важно е да се представи българското съвременно изкуство, защото то е на много високо ниво. Министър Боил Банов поясни, че  проекти могат да бъдат подавани до 2 октомври.", "date": "2017.08.21", "title": "Министър Боил Банов: Новите условия за кандидатстване за културната програма за Българското европредседателство са либерализирани"}
{"url": "http://www.focus-news.net/news/2017/08/21/2427646/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-stolitsata.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята е от 17.00 часа.  \r\nНикола ПЕТКОВ", "date": "2017.08.21", "title": "София: Акатист на св. Архангел Михаил ще бъде отслужен в митрополитската катедрала „Св. Неделя\" в столицата"}
{"url": "http://www.focus-news.net/news/2017/08/21/2427647/pss-dobri-sa-usloviyata-za-turizam-v-planinite-s-izklyuchenie-na-tsentralna-stara-planina-horata-da-se-saobrazyavat-s-meteorologichnite-usloviya-i-promeni.html", "text": "Добри са условията за туризъм в планините с изключение на централна Стара планина. Това съобщиха за Агенция „Фокус“ от Планинската спасителна служба (ПСС) при БЧК. Температурите са между 5 и 8 градуса по най-високите части на планините. Сутринта там е имало мъгла. Към 8.30 часа в централната част на Стара планина превалява дъжд, духа вятър и има мъгла. В този район категорично условията не са подходящи за туризъм. На останалите места условията не са толкова лоши, но препоръката на ПСС е хората да се съобразяват с метеорологичните условия и промени и да не бъдат изненадани, ако евентуално по високите части на планините от Западна Българя около обед или в следобедните часове се развие гръмотевична дейност. От ПСС уточниха, че би било добре по това време туристите да не се намират във високата част на планината. Лифтовите съоръжения работят в летен режим на Пампорово, Банско и Боровец. През изминалото денонощие не е имало тежки произшествия, които да са изисквали провеждането на спасителна акция. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.21", "title": "ПСС: Добри са условията за туризъм в планините с изключение на централна Стара планина, хората да се съобразяват с метеорологичните условия и промени"}
{"url": "http://www.focus-news.net/news/2017/08/21/2427648/blagoevgrad-v-obshtinata-shte-badat-otvoreni-ofertite-po-obshtestvenata-porachka-za-remonta-na-sgradata-na-obshtinskata-administratsiya.html", "text": "Днес, от 10.00 часа, в Зала № 101 в сградата на Община Благоевград, пл. „Георги Измирлиев” №1, ще бъдат отворени офертите на участниците в открита процедура за възлагане на обществена поръчка за ремонт на сградата на Община Благоевград. Това съобщиха от пресцентъра на Община Благоевград. Обществената поръчка е с предмет: „Изпълнение на инженеринг (проектиране, строително-монтажни работи и авторски надзор), с обект на интервенция – сградата на общинска администрация - Благоевград във връзка с реализацията на проект „Въвеждане на мерки за енергийна ефективност в общински административни сгради”, административен договор № BG16RFOP001-1.008-0006-C01, по Процедура за директно предоставяне на безвъзмездна финансова помощ BG16RFOP001-1.008 „Изпълнение на интегрирани планове за градско възстановяване и развитие 2014-2020”, Инвестиционен приоритет „Енергийна ефективност в административни и жилищни сгради”, Приоритетна ос 1 „Устойчиво и интегрирано градско развитие“ по Оперативна програма „Региони в растеж“ 2014-2020 г.”\r\nЦеновите оферти се отварят на публично заседание, на което могат да присъстват кандидатите или участниците в процедурата или техни упълномощени представители, както и представители на средствата за масово осведомяване, съгласно чл. 54, ал. (2) от ППЗОП.", "date": "2017.08.21", "title": "Благоевград: В Общината ще бъдат отворени офертите по обществената поръчка за ремонта на сградата на общинската администрация"}
{"url": "http://www.focus-news.net/news/2017/08/21/2427649/chavdar-angelov-park-muzey-shipka-buzludzha-spomenat-za-shipka-e-zhiv-i-e-ostavil-dalboka-sleda-v-natsionalnata-ni-pamet.html", "text": "Споменът за Шипка е жив и е оставил дълбока следа в националната ни памет. Това каза директорът на Национален парк-музей „Шипка-Бузлуджа“ Чавдар Ангелов в интервю за Агенция „Фокус“ по повод Шипченската епопея от 1877 г. между 21 и 26 август, интереса към тези събития и героизма на опълченците. По думите му това, което се е случило в рамките на тези 4 дни при отбраната на Шипченския проход през август 1877 г. в значителна степен предопределя развитието на историята на българския народ до наши дни, включително. „Удържането на тази наистина впечатляваща победа, предвид численото съотношение на защитниците и турските войски, които се опитват да пробият отбраната при прохода Шипка наистина е впечатляващо. Интересът и споменът за Шипка е жив. Доказателство за това е, че българи, както и чуждестранни наши гости, всяка година изкачват връх Свети Никола, на който е построен Паметникът на свободата“, разказа директорът на музея. По думите му само за миналата година през постоянната експозиция са минали над 110 хил. души. Чавдар Ангелов поясни, че не включва числото на хората, които се качват на върха или в района на Паметника на свободата. „Уверявам ви, те са наистина много повече. Колкото до младите хора, Паметникът на свободата е обект, който е включен в програмата на МОН и традиционно всяка година посрещаме хиляди български ученици“, заяви Ангелов. Директорът на парк-музея изрази надежда, че съвместно с техните родители, преподаватели, а и музейните специалисти, които ги посрещат, ще успеят да предадат на бъдещите строители на съвременна България споменът за този шипченски дух и за паметното събитие. „Съдейки от разговори, които лично аз съм водил с нашите малки посетели,  ви уверявам, че те са наясно, макар и по детски, къде се намират. Обезателно свързват името Шипка с името на свободна и независима България“, каза още Ангелов. По думите му все повече българи търсят опора в това минало. „Шипка е един от жалоните, на които хората се опират. Стараем се по всякакъв начин да задоволим интереса, любопитството и необходимостта от поддържане на националното ни самочувствие. Всеки е добре дошъл и се надявам на тази кръгла годишнина, която предстои, множеството да бъде много голямо, каквото заслужават и шипченските герои“, допълни директорът на музея. \r\nДеница КИТАНОВА", "date": "2017.08.21", "title": "Чавдар Ангелов, парк-музей „Шипка-Бузлуджа“:  Споменът за Шипка е жив и е оставил дълбока следа в националната ни памет"}
{"url": "http://www.focus-news.net/news/2017/08/21/2427650/pregled-na-osnovnite-temi-vav-velikotarnovskiya-pechat.html", "text": "„Спират парите на безработни, ако откажат подсигурена работа“ е заглавие от първа страница на областния всекидневник „Янтра Днес”. \"Спираме парите на безработни, ако откажат да приемат работа от Бюрото по труда, стига да няма здравословни проблеми\", съобщи в Балван Росица Димитрова, зам.-министър на труда и социалната политика. В събота тя беше гост на тържествата за 20-годишнината на Дарителско сдружение „Св. Иван Рилски“. „322 търговски обекта са обходили данъчните патрули за близо месец“ е друго заглавие от днешното издание. За близо месец данъчните патрули са обходили 322 обекта във Велико Търново. Следващият етап от активните контролни действия е да връчват уведомителни писма и в търговски обекти в Горна Оряховица и близките градове. „Проф. Казимир Попконстантинов стана почетен гражданин на Варна“, пише още вестникът. Проф. Казимир Попконстантинов, който е преподавател във ВТУ „Св. Св. Кирил и Методий“, стана почетен гражданин на Варна. Световноизвестният археолог, медиевист и епиграф беше удостоен с най-високото отличие на морския град на тържествена сесия преди броени дни. „Жена пострада на пътя заради неспазена дистанция“ е новина от криминалната хроника. На страниците на вестника ще откриете и статия, разказваща за Празника на баницата в Балван. „Ванга, дядо Влайчо, Петър Дънов, цар Борис отправят послания към българите от Раювския кромлех“ е заглавие от другия областен ежедневник „Борба“. Скулпторът Атанас Стоянов е издълбал над 4 000 букви и знаци от послания върху всеки каменен блок. Вече го наричат Раювски кромлех и тепърва ще привлича с уникалността си туристи от близо и далеч. „Трус от 2.8 по Рихтер разлюля в събота Стражица“ е друга тема от всекидневника. Почти 31 години след унищожителното земетресение, при което бяха разрушени хиляди къщи и животът на цяла една община се преобърна и тръгна надолу, Стражица отново беше изправена на нокти. „Здравен център ще дава безплатни консултации за възможностите за лечение в чужбина“, пише още ежедневника. Безплатни консултации за възможностите за лечение в чужбина ще се проведат във Велико Търново. Те са част от националната инициатива „Медикъл Тур 2017“ на Здравен информационен център  и ще се проведат на 25 у 16 август. Подробности за кампанията, научете от „Борба“. На страниците на  днешното издание е поместен и материал, разказващ за огнеборец, който „взе булката си с…пожарна кола“.", "date": "2017.08.21", "title": "Преглед на основните теми във великотърновския печат"}
{"url": "http://www.focus-news.net/news/2017/08/21/2427651/the-local-vlastite-v-kataloniya-sa-podlozheni-na-ostra-kritika-zaradi-provala-v-garantiraneto-na-sigurnostta.html", "text": "Властите на испанския автономен регион Каталония бяха подложени на унищожителна критика заради провала им да поставят предпазни бариери за сигурност на главната туристическа улица в Барселона – „Ла Рамбла“, където преди броени дни бе извършена смъртоносна терористична атака, пише вестник The Local в местната си редакция. \r\nВ социалните медии и в пресата изобилстват оплаквания за липсата на бариери като къси стълбове, предназначени да предотвратят навлизането на превозните средства по тротоарите. Някои дори поискаха оставката на кмета на града, заради това, че е пренебрегнал полицейските препоръки за предприемането на превантивни мерки за сигурност. \r\nАда Колау, кметът на Барселона, отхвърли критиката, твърдейки, че „не е подходящото място днес да говорим за това, което е могло да бъде избегнато чрез поставянето на болтове на „Ла Рамбла\".\r\n„Извършителите на атаката искаха да убиват и ако не бяха в състояние да влязат на „Ла Рамбла“, щяха да го направят на друго място. Не можем да поставим бариери за сигурност навсякъде в град като Барселона\", коментира Колау. \r\nДруги представители на местните власти също заявиха, че подобни решения се приемат съвместно с регионалните и държавните органи.\r\nВъпреки че вътрешното министерство на Испания препоръча на градовете да поставят бариерите за сигурност на оживените места, тристранният съвет за сигурност на държавните, регионалните и градските власти реши такива да не бъдат монтирани на „Ла Рамбла“.\r\n„Вече има много структури - дървета, пейки, павилиони, улични лампи - и добавянето на повече ще попречи на достъпа на аварийни превозни средства\", обясни говорител на местните власти.Тереза Герова", "date": "2017.08.21", "title": "The Local: Властите в Каталония са подложени на остра критика заради провала в гарантирането на сигурността"}
{"url": "http://www.focus-news.net/news/2017/08/21/2427652/pazardzhik-sas-sredstva-ot-obshtinskiya-byudzhet-prodalzhava-remontat-na-ulitsi-v-panagyurishte.html", "text": "Продължава подобряването на общинската инфраструктура и със средства от Бюджет‘ 2017 на Община Панагюрище. Това съобщи за Радио „Фокус“ – Пазарджик Радка Костуркова от Общината. Тя обясни, че е увеличен обемът на дейностите по поддръжка и ремонт на общинската пътна мрежа. “Благоустроени са улица „Ягода“ и улица „Георги Коджабашев“ в град Панагюрище. Приключи подмяната на водопровода на улица „Петко Белоконски“ и улица „Манчо Гугов“. Предстои благоустрояване на още седем улици в град Панагюрище“, уточни Костуркова. Това са улиците „Оборище“, „Нистор Ружеков“, улица „Райко Даскалов“, „Таска Панайотова“, „Манчо Гугов“, „Петко Белоконски“, „Васил Левски“. „С цел подобряване привлекателността на средата и превръщането ѝ в приятно място за живеене, Община Панагюрище продължава благоустрояването и по населените места на територията на общината“, каза още Костуркова.\r\nВаня НИКОЛОВА", "date": "2017.08.21", "title": "Пазарджик: Със средства от общинския бюджет продължава ремонтът на улици в Панагюрище"}
{"url": "http://www.focus-news.net/news/2017/08/21/2427653/haskovo-zaradi-remont-kambanariyata-v-grada-e-zatvorena-za-poseshteniya-za-dve-sedmitsi.html", "text": "Ремонт на камбанарията до статуята \"Св.Богородица\" в Хасково е причината тя да бъде затворена за посещения. Това съобщиха от пресцентъра на общината.  Продължителните ниски температури през зимата и обилните валежи са нанесли щети по мазилката на съоръжението. Очаква се камбанарията да бъде отворена за посетители преди празника на Хасково 8 септември.", "date": "2017.08.21", "title": "Хасково: Заради ремонт камбанарията в града е затворена за посещения за две седмици"}
{"url": "http://www.focus-news.net/news/2017/08/21/2427654/smolyan-dvizhenieto-se-osashtestvyava-v-ednata-lenta-s-izchakvane-po-uchastak-v-selo-borino-poradi-srutvane-na-stena-ot-kamenna-zidariya-v-dyasna-lenta.html", "text": "Нормално проходими са пътищата в Смолянска област, съобщиха за Радио „Фокус“ – Смолян от Областно пътно управление. През нощта в службата не са получавали сигнали за инциденти, които да затрудняват движението на автомобилите. По направление Чепеларе - Соколовци се изсичат храсти и се косят тревни площи,  движението се извършва съобразно създадената организация. Движението на МПС в пътен участък в село Борино се осъществява в едната лента с изчакване поради срутване на стена от каменна зидария в дясна лента. Поставена е необходимата сигнализация на засегнатия участък. Поради стари свлачища движението в определени участъци се осъществява в едната пътна лента. Местата са сигнализирани с необходимите пътни знаци. Такива има по направления: Смолян - Средногорци, Тешел - Девин, Белица – Загражден – Оряховец, Баните – Стоянов мост, Бял извор – Неделино. Целогодишно е забранено движението  на МПС над 3.5 т през прохода „Пампорово”, а по направление Арда - Горна Арда е забранено движението на МПС над 10 т, поради пропадане и стесняване на една от пътните ленти. От ОПУ предупреждават, че заради планинския релеф на региона в цялата област има опасност от падащи камъни по пътните настилки по всички направления.\r\nДаниела БОЙКОВА", "date": "2017.08.21", "title": "Смолян: Движението се осъществява в едната лента с изчакване по участък в село Борино поради срутване на стена от каменна зидария в дясна лента"}
{"url": "http://www.focus-news.net/news/2017/08/21/2427655/the-daily-prague-monitor-navarshvat-se-49-g-ot-savetskata-invaziya-v-chehoslovakiya.html", "text": "В понеделник, 21 август, се навършват 49 г. от инвазията на СССР и съюзниците от Организацията на Варшавския договор в Чехословакия, насочена към смазването на Пражката пролет  - период на политическа либерализация в страната от Източния блок, припомня столичният вестник The Daily Prague Monitor.\r\nВ Прага вече са в ход публичните събития, с които да бъде припомнено на хората за събитията от паметната 1968-ма година. Организаторите на събитията се обърнаха с призив към гражданите да не позволяват историята да се повтаря и да бъдат предпазливи срещу еднопартийното управление.\r\nЗа 2018 г., когато се навършват 50 г. от съветската инвазия, ще бъдат организирани серия излюжби, фокусирани върху изкуството и културата от комунистическата епоха и по-специално от 1968 г.Агенция „Фокус“ припомня:\r\nРъководената от СССР инвазия е извършена с цел да бъде сложен край на реформите на Пражката пролет, които трябваше да покажат „социализъм с човешко лице\". Войници от други държави от Организацията на Варшавския договор, сред които и такива от България, преминават чехословашката граница в 23 часа на 20 август, с което е поставено началото на операция „Дунав“. В шест часа сутринта на 21 август по улиците на Прага влизат танковете, за да бъде даден старт на процеса на „нормализация“ на страната. .Тереза Герова", "date": "2017.08.21", "title": "The Daily Prague Monitor: Навършват се 49 г. от съветската инвазия в Чехословакия"}
{"url": "http://www.focus-news.net/news/2017/08/21/2427656/vidin-nivoto-na-reka-dunav-se-e-ponizhilo-s-22-sm-pri-novo-selo-prez-izminaloto-denonoshtie.html", "text": "Нивото на река Дунав се е понижило с 22 см при Ново село през изминалото денонощие, водният стоеж е 130 см, съобщиха от местната Хидрометеорологична станция. Край Видин е измерено понижение на нивото от 17 см, а водният стоеж е 183 см. Нивото на Дунав край Лом е 200 см, понижението е от 9 см. С 1 см се е понижило речното ниво край Оряхово и водният стоеж там е 105 см. Температурата на водата край Ново село е 25 градуса, край Оряхово е 27 градуса.", "date": "2017.08.21", "title": "Видин: Нивото на река Дунав се е понижило с 22 см при Ново село през изминалото денонощие"}
{"url": "http://www.focus-news.net/news/2017/08/21/2427657/oblastniyat-upravitel-na-haskovo-stanislav-dechev-vse-oshte-ne-sa-otseneni-shtetite-ot-pozharite-koito-zasegnaha-nad-10-hil-dka-plosht-v-oblastta.html", "text": "Над 10 хил. дка площ е изгоряла при пожарите през последните дни. Това каза за Агенция „Фокус“  областният управител на Хасково Станислав Дечев. По думите му все обаче не щетите не са оценени. „Няма пострадали хора, няма пострадали огнеборци“, коментира областният управител „Спокойна е ситуацията в областта“, каза Дечев. Областният управител заяви, че навсякъде пожарите в Хасковско са ликвидирани. Станислав Дечев поясни, че може да има всякакви съмнения за умишлени палежи, но полицията трябва да го докаже. \r\nДеница КИТАНОВА", "date": "2017.08.21", "title": "Областният управител на Хасково Станислав Дечев: Все още не са оценени щетите от пожарите, които засегнаха над 10 хил. дка площ в областта"}
{"url": "http://www.focus-news.net/news/2017/08/21/2427658/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще ви срещнем със зам.-кмета на Общината Радмила Рангелова, която ще открои по-важните социални услуги, предоставяни на възрастните хора в града и малките населени места. Радостина Ночева, координатор по проект „Приеми ме” ще обобщи работата на създадения областен екип по приемна грижа. Ще отидем и до близкото до областния център село Соволяно, за да научим от кмета на населеното място Пламен Илиев повече за ежедневието, проблемите и за празниците на хората там. В предаването ще ви срещнем и със секретаря на създаденото преди 146 години народно читалище „Светлина” в село Соволяно Корнелия Чизмова. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.08.21", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/08/21/2427659/smolyan-33-godishen-mazh-e-zaginal-pri-intsident-po-vreme-na-darvodobiv-v-mestnostta-babugerova-kaba.html", "text": "33-годишен мъж е загинал при инцидент по време на дърводобив в местността Бабугерова каба. Това съобщиха от ОДМВР - Смолян. На 19 август, около 14.50 часа, в РУ - Чепеларе е подаден сигнал от 36-годишен жител на град Чепеларе, че по време на дърводобив в местността Бабугерова каба, землище на Чепеларе, пада дърво и затиска 33-годишен мъж от град Чепеларе, който издъхва на място. Тялото на починалия е транспортиран в МБАЛ - Смолян за извършване на аутопсия. Местопроизшествието е посетено от дежурна оперативна група при РУ - Чепеларе и Окръжен следствен отдел. По случая е образувано е следствено дело.", "date": "2017.08.21", "title": "Смолян: 33-годишен мъж е загинал при инцидент по време на дърводобив в местността Бабугерова каба"}
{"url": "http://www.focus-news.net/news/2017/08/21/2427660/ministar-emil-karanikolov-shte-dade-brifing-otnosno-konstatirani-narusheniya-i-spirane-na-litsenza-na-orazheyniya-zavod-emko.html", "text": "Министърът на икономиката Емил Караниколов ще даде брифинг относно констатираните нарушения и спирането на лиценза от Междуведомствения съвет по отбрана и сигурност на оръжейния завод „Емко“. Това съобщиха от пресцентъра на Министерство на икономиката. Брифингът ще се състои днес, от 12.00 часа, в сградата на Министерството на икономиката на ул. \"Славянска\" 8.", "date": "2017.08.21", "title": "Министър Емил Караниколов ще даде брифинг относно констатирани нарушения и спиране на лиценза на оръжейния завод „Емко“"}
{"url": "http://www.focus-news.net/news/2017/08/21/2427661/blagoevgrad-vavedena-e-organizatsiya-na-dvizhenieto-po-glaven-pat-e-79-ot-km-357000-do-km-363000-zaradi-kosene-i-izsichane-na-hrasti.html", "text": "В лява или дясна лента се извършва движението по главен път Е-79, между отклонението за село Бело поле и град Благоевград, от км 357+000 до км 363+000. Това съобщиха за Радио „Фокус“ – Пирин от Областно пътно управление – Благоевград. Причината за въведената временна организация е косене и изсичане на храсти и единични дървета. Същото ограничение е в сила и за друг участък от главния път – между град Благоевград и Железница, от км 367+000 до км 371+000. Там отново се извършва косене на тревни площи и рязане на храсти. Движението се извършва в лява или дясна лента и в участък между селата Долна Градешница и Ново Делчево, от км 407+000 до км 427+000, поради ремонт на мантинела. Трафикът по автомагистрала „Струма“ и главен път Е-79 е нормално интензивен. Няма данни за образували се задръствания или колони от автомобили. В ранните часове на деня е регистриран един пътен инцидент на главен път Е-79, след Струмяни, в посока Сандански, при който леко пострадали са трима души. Движението се извършва двупосочно в едната лента. По второкласен път–19 прохода „Предел“ - Разлог, от км 21+400 до км 36+000, движението се извършва в лявата или дясната лента за движение, съгласно поставените пътни знаци, поради косене и изсичане на храсти. Отново по второкласния път, но между Банско и отклонение за село Буково, от км 40+000 до км 76+000, движението е в лявата или дясната лента, съгласно поставените пътни знаци, поради ремонт на СПО. Стеснен участък, поради дестабилизиран банкет в ляво има по второкласен път–84 Якоруда - Разлог, при км 98+500. Ремонт на парапет се извършва по третокласен път–1007, при км 380+700, поради което движението се извършва в лявата или дясната лента.\r\nЛивия НИНОВА", "date": "2017.08.21", "title": "Благоевград: Въведена е организация на движението по главен път Е-79, от км 357+000 до км 363+000, заради косене и изсичане на храсти"}
{"url": "http://www.focus-news.net/news/2017/08/21/2427662/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Великобритания може да запази достъпа си до единния европейски пазар, без да трябва да остава под юрисдикцията на Съда на Европейския съюз, показват плановете, предложени от един от водещите европейски съдии, пише The Times.\r\nКомпромисът по един от най-сложните спорове, свързани с Брекзит, е представен от Карл Бауденбахер, председателя на Съда на Европейската асоциация за свободна търговия. \r\nНеговото предложение ще позволи на британския премиер Тереза Мей да спази своето обещание и Великобритания да се оттегли от Съда на Европейския съюз, като същевременно приеме искането на ЕС за независим съдебен контрол по отношение на бъдещото „дълбоко и специално партньорство“. Освен това Обединеното кралство ще запази тесни връзки с програмите на блока и с пазарите. \r\nЛондон ще се съгласи на приеме юрисдикцията на съда на Европейската зона за свободна търговия (ЕФТА), който отговаря за отношенията на ЕС с Норвегия, Исландия и Лихтенщайн.  \r\n*** Девет души са пострадали при експлозията на миризлива бомба, задействана по време на провеждането на кюрдско събитие в берлинския квартал „Шпандау“ във вечерните часове на неделя, съобщава вестник Die Berliner Morgenpost. \r\n„Става въпрос за димни газове, които са избухнали в 22 часа в неделя вечерта. Девет души са пострадали в резултат на вдишване на дима“, се казва в съобщение от полицията, публикувано в понеделник сутрин. \r\nНа ранените е оказана необходимата медицинска помощ. Извършителите и мотивите им все още не са известни, но е предприето разследване по случая. \r\nУточнява се, че на събитието са присъствали около 400 души. По данни на правоохранителните органи то е било организирано с цел агитация за провеждането на референдум за независим Кюрдистан. Гласуването ще се проведе на 25 септември, въпреки съпротивата на централното правителство в Багдад.\r\n*** В понеделник, 21 август, се навършват 49 г. от инвазията на СССР и съюзниците от Организацията на Варшавския договор в Чехословакия, насочена към смазването на Пражката пролет  - период на политическа либерализация в страната от Източния блок, припомня столичният вестник The Daily Prague Monitor.\r\nВ Прага вече са в ход публичните събития, с които да бъде припомнено на хората за събитията от паметната 1968-ма година. Организаторите на събитията се обърнаха с призив към гражданите да не позволяват историята да се повтаря и да бъдат предпазливи срещу еднопартийното управление.\r\nЗа 2018 г., когато се навършват 50 г. от съветската инвазия, ще бъдат организирани серия излюжби, фокусирани върху изкуството и културата от комунистическата епоха и по-специално от 1968 г.Агенция „Фокус“ припомня:\r\nРъководената от СССР инвазия е извършена с цел да бъде сложен край на реформите на Пражката пролет, които трябваше да покажат „социализъм с човешко лице\". Войници от други държави от Организацията на Варшавския договор, сред които и такива от България, преминават чехословашката граница в 23 часа на 20 август, с което е поставено началото на операция „Дунав“. В шест часа сутринта на 21 август по улиците на Прага влизат танковете, за да бъде даден старт на процеса на „нормализация“ на страната.\r\n*** Властите на испанския автономен регион Каталония бяха подложени на унищожителна критика заради провала им да поставят предпазни бариери за сигурност на главната туристическа улица в Барселона – „Ла Рамбла“, където преди броени дни бе извършена смъртоносна терористична атака, пише вестник The Local в местната си редакция. \r\nВ социалните медии и в пресата изобилстват оплаквания за липсата на бариери като къси стълбове, предназначени да предотвратят навлизането на превозните средства по тротоарите. Някои дори поискаха оставката на кмета на града, заради това, че е пренебрегнал полицейските препоръки за предприемането на превантивни мерки за сигурност. \r\nАда Колау, кметът на Барселона, отхвърли критиката, твърдейки, че „не е подходящото място днес да говорим за това, което е могло да бъде избегнато чрез поставянето на болтове на „Ла Рамбла\".\r\n„Извършителите на атаката искаха да убиват и ако не бяха в състояние да влязат на „Ла Рамбла“, щяха да го направят на друго място. Не можем да поставим бариери за сигурност навсякъде в град като Барселона\", коментира Колау. \r\nДруги представители на местните власти също заявиха, че подобни решения се приемат съвместно с регионалните и държавните органи.\r\nВъпреки че вътрешното министерство на Испания препоръча на градовете да поставят бариерите за сигурност на оживените места, тристранният съвет за сигурност на държавните, регионалните и градските власти реши такива да не бъдат монтирани на „Ла Рамбла“.\r\n„Вече има много структури - дървета, пейки, павилиони, улични лампи - и добавянето на повече ще попречи на достъпа на аварийни превозни средства\", обясни говорител на местните власти.\r\n***", "date": "2017.08.21", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/21/2427663/burgas-izlozhba-na-digitalna-zhivopis-shte-bade-otkrita-v-galeriya-druzhestvo-na-hudozhnitsite.html", "text": "Изложба на дигитална живопис на пернишкия художник Валентин Лазаров – Делийски ще бъде открита от 18.00 часа в галерия „Дружество на художниците“ - Бургас. Тя е юбилейна за артиста и е под мотото „60 години Валентин Лазаров – Делийски“. Това съобщиха от пресцентъра на Община Бургас. Делийски е нарекъл експозицията си „Беломорски настроения“, тъй като представя предимно морски сюжети и е изпълнена в техниката на дигиталната живопис.\r\nЩе бъдат показани 49 платна, които са оригинали, въпреки че техниката позволява, нито едно от тях няма да бъде повторено или многократно изпълнено. Дигиталната живопис е последната засега техника, използвана в изобразителното изкуство. В галерията на „Дружеството на бургаските художници“ това ще бъде първата изцяло дигитална изложба.\r\nВ Бургас Валентин Лазаров – Делийски дебютира за първи път през август 2016 г. на биеналето „Приятели на морето“ и до днес участва във всички общи изложби на дружеството на бургаските художници. В момента в изложбата, която тече в морския град и която също е част от биеналето „Море 2017“, пернишкият творец е журиран и участва с 2 платна. Кандидат-член е на Дружеството на бургаските художници.\r\nВалентин Лазаров-Делийски е роден в семейството на художника Димитър Делийски (1933-2012 г). От 2006 г. Делийски-син се занимава с дигитална живопис.\r\n„За направените дигитални картини получих одобрението на баща ми, който ми каза „че не е важно как го правя, а какво съм направил“ и настояваше да покажа направеното в моя самостоятелна изложба. Това ме окуражи и мотивира допълнително. Съхранявах направените неща цифрови и едва след неговата кончина през 2012 г. почувствах необходимост да покажа своите картини,“сподели Валентин Лазаров-Делийски, преди да отпътува за Бургас, където ще подреди своите платна.", "date": "2017.08.21", "title": "Бургас: Изложба на дигитална живопис ще бъде открита  в галерия „Дружество на художниците“"}
{"url": "http://www.focus-news.net/news/2017/08/21/2427664/kyustendil-vavedena-e-vremenna-organizatsiya-na-dvizhenieto-po-glaven-pat-e-79-prez-kragovoto-krastovishte-na-pv-kocherinovo-zaradi-prevoz-na-izvangabariten-tovar.html", "text": "С повишено внимание трябва да се извършва движението по главен път Е-79 през кръговото кръстовище на п.в „Кочериново“, поради превоз и преминаване на влекачи с ремаркета с греди с дължина 32 м по временен бетонов път. Това съобщиха за Радио „Фокус“ – Кюстендил от Областно пътно управление – Кюстендил. След преминаване на влекачите движението се възстановява. Временната организация на движението е в сила от 9.00 до 16.00 часа само през делничните дни до 31 август. Трафикът по автомагистрала „Струма“ и главен път Е-79 в частта им от областта е нормално интензивен. Няма данни за регистрирани тежки пътни инциденти през изминалата нощ.\r\nЛивия НИНОВА", "date": "2017.08.21", "title": "Кюстендил: Въведена е временна организация на движението по главен път Е-79, през кръговото кръстовище на п.в „Кочериново“, заради превоз на извънгабаритен товар"}
{"url": "http://www.focus-news.net/news/2017/08/21/2427665/blic-sarbiya-albanski-lobisti-shte-okazhat-vliyanie-varhu-administratsiyata-na-donald-tramp-za-blagopriyatno-reshenie-na-problema-s-kosovo.html", "text": "Албански лобисти ще окажат влияние върху администрацията на американския президент Доналд Тръмп, за да създадат благоприятни условия за решение в тяхна полза на проблема с Косово, докато Сърбия разчита, преди всичко, на силна дипломатическа дейност, коментира близкото до управляващите кръгове в Белград издание Blic.\r\nСпоред редакцията за никого не е тайна, че в продължение на години от Прищина към Вашингтон са прехвърлени милиони за администрациите на Бил Клинтън, Джордж Буш младши и Барак Обама. Доналд Тръмп обаче може би ще бъде американският президент, при който косовският възел най-накрая ще бъде разплетен, тъй като финансирането на албанските интереси сега е по-голямо от всякога. \r\nИзданието привежда данни за албанци, които са плащали за организирането на срещи, на които да бъде повлияно за признаването на Косово, а по-рано – за освобождаването на бившия командир от АОК Рамуш Харадинай от Франция. \r\n„Как се доближава до момента на окончателното решение на въпроса за Косово, албанската страна е заела силна позиция, от която няма да отстъпи. Ние, от друга страна, не можем да си позволим такъв максималистичен подход. За нас остава дипломатическа дейност и борба“, заяви за изданието високопоставен сръбски политик.  Тереза Герова", "date": "2017.08.21", "title": "Blic (Сърбия): Албански лобисти ще окажат влияние върху администрацията на Доналд Тръмп за благоприятно решение на проблема с Косово"}
{"url": "http://www.focus-news.net/news/2017/08/21/2427666/yambol-vazstanoveno-e-dvizhenieto-po-avtomagistrala-trakiya-pri-km-306-v-posoka-burgas.html", "text": "Възстановено е движението по автомагистрала \"Тракия\", при км 306, в посока Бургас, съобщиха от пресцентъра на Агенция \"Пътна инфраструктура\".", "date": "2017.08.21", "title": "Ямбол: Възстановено е движението по автомагистрала \"Тракия\", при км 306, в посока Бургас"}
{"url": "http://www.focus-news.net/news/2017/08/21/2427667/plovdiv-zatvoren-za-dvizhenie-e-uchastak-ot-bul-al-stamboliyski-ot-ul-okolchitsa-do-ul-bolgrad-poradi-remontni-deynosti.html", "text": "Затваря се за движение участък от бул. „Ал. Стамболийски“ в града за времето от 10.00 часа до 16.00 часа днес. Това съобщиха за Радио „Фокус“ - Пловдив от ОП „Организация и контрол на транспорта. Спира се движението на превозни средства в двете платна булеварда в участъка от ул. „Околчица” до ул. „Болград”, поради ремонтни дейности. В тази връзка се променят маршрутите на автобусни линии с №16, 20, 27 и 36 от вътрешноградския транспорт.\r\nКристиян ГАРОВ", "date": "2017.08.21", "title": "Пловдив: Затворен за движение е участък от бул. „Ал. Стамболийски“, от ул. „Околчица” до ул. „Болград”, поради ремонтни дейности"}
{"url": "http://www.focus-news.net/news/2017/08/21/2427668/afp-frenskata-kompaniya-total-kupuva-mersk-oyl-za-745-mlrd-dolara.html", "text": "Френската корпорация за добив и производство на петролни продукти „Тотал“ обяви в понеделник, че ще придобие „Мерск Ойл“ на датската компания „Мьолер-Мерск“ за сумата от 7,45 млрд. долара, предава AFP.\r\nКомпанията информира, че сделката ще превърне „Тотал“ във втори по големина оператор в Северно море, със значителни операции във Великобритания, Норвегия и Дания.Тереза Герова", "date": "2017.08.21", "title": "AFP: Френската компания „Тотал“ купува „Мерск Ойл“ за 7,45 млрд. долара"}
{"url": "http://www.focus-news.net/news/2017/08/21/2427669/pregled-na-osnovnite-temi-v-shumenskiya-pechat.html", "text": "„Тъжното и забравено лице на възрожденските архитектурни шедьоври на Шумен“ е водещото заглавие във вестник „Шуменска заря“. „Културен феномен“ – така с възхищение съвременните учени наричат град Шумен, защото в него се раждат 31 на брой известни за сега общобългарски начала. През епохата на нашето Възраждане градът крепост става както символ на османското могъщество, така и се превръща в огнище на българщината, в което избуява високо национално съзнание, стремеж към знание и просвета, горещо родолюбие, чувство за обществена отзивчивост и отговорност. Възрожденското културно историческо богато наследство днес буди чувства на местен патриотизъм, но дали е достатъчно оправдан той? Мнозина шуменци и гости на града не веднъж са изразявали впечатленията си както на възхищение, така и на открито критично отношение за сегашното състояние на шуменските възрожденски старини. Причините за недостатъчна грижа към тях, обаче, имат своите обективни и субективни заложености. Вярно е, че живеем в кризисно време, но все пак, с претенциите си за \"люлка\" на българската държавност и култура Шумен е отговорен към тях. Днес те изглеждат толкова тъжни, потънали в динамиката на ежедневието, молещи за грижа. А те са имали своя блясък, разнасяли са славата на града и са имали значение за шуменци. „Разчистиха от стари и опасни дървета ул. ”Добруджа” и ул. „Съединение”, пише изданието. В петък и събота продължи работата по отстраняването на старите и опасни тополи по ул. „Добруджа“ и ул. „Съединение“. Дейностите включваха и оформяне на короните на дърветата, премахване на сухите клони, както и извозване на трупите на тополите, които бяха изрязани през седмицата. „Окръжната прокуратура в Шумен предаде на съд 70-годишен иманяр“, съобщава ежедневникът. На съд с обвинителен акт на Окръжната прокуратура в Шумен с две обвинения е предаден 70-годишният Илия Ил.от шуменското село Друмево. Той ще отговаря за извършени престъпления по чл.278, ал.6и по член 277а,ал. 7 от Наказателния кодекс. Това съобщиха от пресцентъра на Варненската апелативна прокуратура. Подсъдимият Илия Ил. се занимавал с търсене и изкопаване в исторически местности на антични предмети, монети и други археологически обекти. След като постъпила информация за заниманията му, било извършено претърсване и изземване в дома му на 1 септември 2016 г. В къщата му в село Друмево и в прилежащите ѝ постройки били открити антични предмети, монети и пет металотърсача. „Търсят фирма за зимна поддръжка на малките улици в Шумен“, информира ежедневникът. Обществена поръчка за зимното поддържане на малките улици в Шумен, в кварталите “Дивдядово“, „Мътница“ и „Макак“, улиците в селата на територията на общината и за четвъртокласната пътна мрежа обяви общинската администрация. Както е известно, чистенето на снега по големите улици и булеварди в Шумен е задължение на фирмите по чистотата – „Екомакс“ и РТК. Обявената поръчка е на стойност 1 333 330 лв. (без ДДС) и е за срок от три години – от 01.01.2018 г. до 31.12.2020 г. „Драстично намаляха жалбите от високи децибели нощем в Шумен“, е акцент от стр.3 в броя. Драстично намаляха жалбите за високи децибели от питейни заведения нощем в Шумен. Повече от 10 пъти са спаднали оплакванията на граждани от шума след приемането в края на миналата година на измененията в Наредбата за опазване на обществения ред в общината, които бяха изработени от временна комисия. Това съобщи нейният председател общинският съветник Добромир Драев. Той допълни, че въпросът с шума от частни тържества и от религиозните храмове е по-сложен и той трябва да бъде решен комплексно със законодателни промени. По неговите думи, в Закона за защита от шума в околната среда трябва да бъдат дадени правомощия на общините да правят проверки и да налагат санкции. В момента единствено и само РЗИ може да пише актове и да издава наказателни постановления. Законът вменява на кметовете да осъществяват контрол, но на практика те нямат право да налагат глоби. „Пенсионери от Царев брод посетиха исторически места“, пише вестникът. 40 възрастни хора от пенсионерски клуб „Златна есен” в шуменското село Царев брод организираха двудневна екскурзия до централните части на Родопите и посетиха исторически места. Инициативата бе на пенсионерите, а събитието се осъществи със съдействието и помощта на кмета Стефан Живков и директора на ОУ „Св. Св. Кирил и Методий” в с. Царев брод Тихомир Трифонов. Възрастните хора посетиха Бачковския манастир, Кръстова гора, Пампорово, паметника на културата Асенова крепост. Те имаха възможност да разгледат Асеновград, наречен още „малкият Ерусалим” заради многото религиозни храмове и обекти. „Ново изследване за българските музеи представя книга на проф. Вера Бонева“ е заглавие от стр. 5 в броя. Регионалните музеи в културната инфраструктура на България” е новата книгата на проф. Вера Бонева и Руско Русев. Проф. Вера Бонева е дългогодишен преподавател в Шуменския университет „Епископ Константин Преславски“, а в момента е ръководител на катедра в Университета по библиотекознание и информационни технологии в София. Научно-изследователската ѝ дейност тясно е свързана с изучаването на миналото на Шумен и на Българското възраждане. Тя и проф. Божидар Димитров са кандитате за участие в конкурса за директор на Националния исторически музей, обявен от Министерството на културата. Според проф. Бонева, тази книга е вдъхновена от идеята за високата мисия на българските музеи, призвани не само да опазват и популяризират културното наследство, но и да помагат на съвременното поколение по-леко да преживява постоянните социални трансформации, намирайки смислени опори в миналото, в съвременното изкуство, в природната среда. „Подготвят каталог на шуменските художници“ е друг акцент от страниците на изданието.", "date": "2017.08.21", "title": "Преглед на основните теми в шуменския печат"}
{"url": "http://www.focus-news.net/news/2017/08/21/2427670/pencho-markishki-fizik-fazi-na-palnoto-slanchevo-zatamnenie-zapochvat-v-1847-ch-balgarsko-vreme.html", "text": "Частичните фази на пълното слънчево затъмнение започват в 18:47 ч. българско официално време. Това съобщи за Агенция \"Фокус\" Пенчо Маркишки, физик в Института по астрономия с Национална астрономическа обсерватория при Българска академия на науките, във връзка с пълното слънчево затъмнение видимо от североизточната част на Тихия океан, от САЩ и от западната и централната част на Атлантика. \r\nПълното затъмнение в Тихия океан започва в 19:48:36 часа. Най-продължителна максимална фаза ще се наблюдава в 21:25:32 ч. в щата Кентъки, в района на град Хопкинсвил, с трайност 2 минути и 40 секунд.; Краят на пълното затъмнение в Атлантика ще настъпи в 23:02:34 ч., а краят на частичните фази пак там - в 00:04 ч. (вече на 22 август).\r\nПълното слънчево затъмнение може да бъде наблюдавано на живо .", "date": "2017.08.21", "title": "Пенчо Маркишки, физик: Фази на пълното слънчево затъмнение започват в 18:47 ч. българско време"}
{"url": "http://www.focus-news.net/news/2017/08/21/2427671/kardzhali-26-godishen-mazh-e-opital-da-se-sdobie-s-shofyorska-knizhka-chrez-falshiva-diploma-za-osnovno-obrazovanie.html", "text": "Незабавно производство е започнато в РУ-Кърджали срещу 26-годишен, представил фалшива диплома за основно образование. Това съобщиха от пресцентъра на ОДМВР-Кърджали.  Мъжът използвал документа в сектор „Пътна полиция“ за издаване на свидетелство за правоуправление. Образуваното незабавно производство е за съзнателно използване на неистински документ.", "date": "2017.08.21", "title": "Кърджали: 26-годишен мъж е опитал да се сдобие с шофьорска книжка чрез фалшива диплома за основно образование"}
{"url": "http://www.focus-news.net/news/2017/08/21/2427672/silistra-44-godishen-mazh-e-zaginal-pri-patnotransportno-proizshestvie-stanalo-po-patya-mezhdu-selata-chernolik-i-zlatoklas.html", "text": "44-годишен мъж е загинал при пътнотранспортно произшествие, станало на 20 август, около 5.00 часа, по пътя между селата Чернолик и Златоклас. Това съобщиха от ОДМВР - Силистра. Мъжът управлявал лек автомобил „Фолксваген” с несъобразена скорост, загубил контрол и се преобърнал в нива край пътя. Загинал е на място. По случая е образувано досъдебно производство.", "date": "2017.08.21", "title": "Силистра: 44-годишен мъж е загинал при пътнотранспортно произшествие, станало по пътя между селата Чернолик и Златоклас"}
{"url": "http://www.focus-news.net/news/2017/08/21/2427673/afp-ispanskata-politsiya-e-identifitsirala-napadatelya-ot-barselona.html", "text": "Испанската полиция съобщи в понеделник, че е идентифицирала водача на микробуса, с който бе извършено нападението в сърцето на каталонската столица, предава AFP.\r\nВсе още обаче неговото име не се съобщава.\r\nВ резултат на терористичният атентат в Барселона загинаха 14 души, а над 100 други бяха ранени. Засегнати от атаката са над 34 националности.Тереза Герова", "date": "2017.08.21", "title": "AFP: Испанската полиция е идентифицирала нападателя от Барселона"}
{"url": "http://www.focus-news.net/news/2017/08/21/2427674/gabrovo-domashni-zhivotni-sa-izgoreli-pri-pozhar-v-stopanska-postroyka-v-sevlievo.html", "text": "Домашни животни са изгорели при пожар в стопанска постройка в Севлиево. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Сигнал за инцидента е подаден рано тази сутрин, около 5.00 часа. Според обаждането огънят е пламнал в стопанска постройка, намираща се на ул. „Марин Попов” в Севлиево. Причините са в процес на изясняване. Информация за пострадали граждани няма. Други материални щети също не са регистрирани. Произшествието е ликвидирано от шестима пожарникари от Районната служба.\r\nЛуиза ТРАНЧЕВА", "date": "2017.08.21", "title": "Габрово: Домашни животни са изгорели при пожар в стопанска постройка в Севлиево"}
{"url": "http://www.focus-news.net/news/2017/08/21/2427675/chez-razpredelenie-povishava-sigurnostta-na-elektrozahranvaneto-v-9-stolichni-rayona.html", "text": "ЧЕЗ Разпределение България стартира най-големия си проект през 2017 г. – подмяна на ключов кабел 110 kV в София. Това съобщиха от пресцентъра на ЧЕЗ. Проектът е на стойност 3.2 млн. лева и с реализацията му многократно ще се подобри сигурността на електрозахранването в 9 столични района. В неговите рамки ЧЕЗ Разпределение ще подмени 3930 метра кабел, който захранва 39 000 домакинства и стопански клиенти в 45 квартала в районите \"Триадица\", \"Красно село\", \"Средец\", \"Лозенец\", \"Красна поляна\", \"Възраждане\", \"Илинден\", \"Младост\" и \"Искър\". Сред тях са държавни институции, болници, производствени и офис сгради, трамвайната и тролейбусна мрежа на градския транспорт. В резултат ще бъде намален рискът от възникване на аварии и ще се съкрати значително срокът за тяхното отстраняване.\r\nРемонтните дейности ще продължат до края на октомври 2017 г. По време на реконструкцията кабелът ще бъде изключен и две подстанции ще преминат на едностранно захранване. Предвид сложността и мащаба на проекта, по време на ремонтните дейности са възможни временни прекъсвания и смущения на електрозахранването в същите райони.\r\n„Трасето, по което ще се подменя кабелът, е изключително сложно, но ние сме взели необходимите мерки нашите подизпълнители да сведат неудобствата за гражданите до минимум. Моментът за извършване на ключовия ремонт е внимателно подбран – работи се в период когато консумацията на електричество е най-ниска. По този начин се избягва претоварване по мрежата, която ще доставя ток в посочените райони“, каза Томаш Пецка, главен директор „Управление на активите“ в ЧЕЗ Разпределение България.\r\nПодмяната на стария кабел стартира на 15 август и се очаква да приключи в края на октомври. Ремонтът ще протече на няколко етапа, тъй като трасето е разделено на части, за да се ограничат смущенията за клиентите. Компанията е създала план за реакция при евентуално прекъсване на едностранното електрозахранване вследствие на претоварване или намеса на трета страна и ще поддържа непрестанен контакт със Столична община и органите на МВР по време на ремонтните дейности. Допълнителна информация може да бъде получена на денонощната телефонна линия на ЧЕЗ 0700 10 010.", "date": "2017.08.21", "title": "ЧЕЗ Разпределение повишава сигурността на електрозахранването в 9 столични района"}
{"url": "http://www.focus-news.net/news/2017/08/21/2427676/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” е поместено заглавието „Пожар изпепели три гаража в „Грамада“, пострада бащата на футболист от „Пирин“ (Блг.)“. В регионалният ежедневник се уточнява, че Любчо Костадинов е приет в хирургията на благоевградската болница със счупени ребра, паднал от високо, докато помагал на огнеборците. Друго заглавие в изданието е „40 дни след кончината му петричани разбраха за смъртта на първия милионер Ж. Костадинов – Зрил“. В страниците на изданието допълват, че вестта е изненадала много от жителите на Петрич, тъй като от години бизнесменът е живял в Пловдив. „Началникът на РУО Ив. Златанов призова с писмо директорите на училища да пенсионират навършилите възраст учители“ е друго заглавие от страниците на вестника. По темата се посочва, че това е с цел повишаване реализирането на националните приоритети в сферата на средното образование.\r\nВодещото заглавие в другия ежедневник „Вяра“ е „Арестуваха полицая Живко Димитров от Петрич – закрилял ромска банда за източване на гориво, в гаража му открили 400 л дизел“. По темата се уточнява, че според полицията в Благоевград – за него работила и група, която късала златните синджири от гръцки граждани в петричко. Друго заглавие във вестника е „Кметът Атанас Камбитов: Залите в парк „Македония“ в Благоевград трябва да се отдават под наем“.", "date": "2017.08.21", "title": "Преглед на основните теми в благоевградския печат"}
{"url": "http://www.focus-news.net/news/2017/08/21/2427677/pernik-zam-ministar-malina-krumova-shte-otkrie-mnogofamilna-zhilishtna-sgrada-obnovena-sas-sredstva-ot-natsionalnata-programa-za-energiyna-efektivnost.html", "text": "Заместник-министърът на регионалното развитие и благоустройството Малина Крумова ще открие обновена със средства от Националната програма за енергийна ефективност 15-етажна многофамилна жилищна сграда в Перник. Това съобщиха от пресцентъра на Министерството на регионалното развитие и благоустройството (МРРБ).  Церемонията ще се състои пред входа на реновирания блок 58, намиращ се на ул. „Благой Гебрев“ в ж.к. „Изток“, от 18.00 часа.", "date": "2017.08.21", "title": "Перник: Зам.-министър Малина Крумова ще открие многофамилна жилищна сграда, обновена със средства от Националната програма за енергийна ефективност"}
{"url": "http://www.focus-news.net/news/2017/08/21/2427678/afp-spored-vatreshniya-ministar-na-kataloniya-yunes-abuyakub-e-upravlyaval-vana-s-koyto-be-izvarshen-teroristichniya-atentat-v-barselona.html", "text": "Полицията в испанския автономен регион Каталония съобщи в понеделник, че е идентифицирала водача на микробуса, с който бе извършено нападението в сърцето на Барселона, предава AFP.\r\nИмето му не бе разкрито, но регионалният вътрешен министър Хоаким Форн заяви пред местно радио, че „всичко подсказва, че шофьорът на вана е бил Юнес Абуякуб“. Той е последният заподозрян, който полицията издирва за атентата в каталонската столица.\r\nВ резултат на терористичният атентат в Барселона загинаха 14 души, а над 100 други бяха ранени. Засегнати от атаката са над 34 националности.Тереза Герова", "date": "2017.08.21", "title": "AFP: Според вътрешния министър на Каталония Юнес Абуякуб  е управлявал вана, с който бе извършен терористичния атентат в Барселона"}
{"url": "http://www.focus-news.net/news/2017/08/21/2427679/pazardzhik-lek-avtomobil-e-katastrofiral-v-rayona-na-105-km-na-avtomagistrala-trakiya-v-posoka-plovdiv-nyama-tezhko-postradali.html", "text": "Лек автомобил е катастрофирал в района на 105 км на автомагистрала „Тракия“, в посока Пловдив. Това съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. На тел. 112 е подаден сигнал за автомобил, който се е врязал в разделителната мантинела и след това се е озовал в аварийната лента. На място са пристигнали екипи на пожарната в Пазарджик и патрул на КАТ „Пътна полиция“. Наложила се е намесата на пожарникарите, които са извадили жена, заклещена в автомобила. Няма сериозно пострадали хора, нанесени са материални щети по автомобила. Движението в участъка се осъществява без затруднения и се регулира от автопатрул на КАТ.\r\nАлбена ЖИЛЕКОВА", "date": "2017.08.21", "title": "Пазарджик: Лек автомобил е катастрофирал в района на 105 км на автомагистрала „Тракия“, в посока Пловдив, няма тежко пострадали"}
{"url": "http://www.focus-news.net/news/2017/08/21/2427680/api-na-26-avgust-shte-bade-ogranicheno-dvizhenieto-po-pat-i-5-gabrovo-shipka-kazanlak-vav-vrazka-s-otbelyazvaneto-na-140-godini-ot-shipchenskata-epopeya.html", "text": "На 26 август, от 9.00 часа до 22.00 часа, за честванията на 140-ата годишнина от Шипченската епопея се ограничава движението на транзитно преминаващите превозни средства по път I-5 (E-85) Габрово - Шипка - Казанлък. Това съобщиха от пресцентъра на Агенция \"Пътна инфраструктура\". Транзитният трафик ще се пренасочва по път II-55 Проход на Републиката, както следва:\r\n- за пътуващите от Северна към Южна България - от Русе и Велико Търново през Дебелец - Проход на Републиката - Гурково за Казанлък, Стара Загора и Бургас;\r\n- за пътуващите от Южна към Северна България през Гурково - Проход на Републиката - Дебелец за Велико Търново и Русе.\r\nЛокалният трафик и идващите от запад превозни средства ще бъдат пренасочвани за Габрово през с. Поповци и с. Донино, обходния път на град Трявна – с. Белица – с. Вонеща вода – Проход на Републиката и обратно.\r\nВ област Стара Загора движението на МПС ще се пренасочва към Прохода на Републиката по следния маршрут: път I-6 Калофер - Казанлък - път II-55 Гурково - Велико Търново и обратно. Пренасочването ще става при пътен възел „Мъглиж“ (връзката на път I-5 с I-6).\r\nПрез прохода „Шипка“ ще бъдат пропускани само автобуси и автомобили с участници и гости в събитието, както и организираният междуградски автомобилен транспорт.", "date": "2017.08.21", "title": "АПИ: На 26 август ще бъде ограничено движението по път I-5 Габрово - Шипка - Казанлък във връзка с отбелязването на 140 години от Шипченската епопея"}
{"url": "http://www.focus-news.net/news/2017/08/21/2427681/pazardzhik-vavezhda-se-voden-rezhim-v-grad-strelcha-i-selo-svoboda-zaradi-sushata-i-namalyavaneto-na-kolichestvoto-voda.html", "text": "Поради сушата и високите температури, а също и поради намаляването на количеството вода, в град Стрелча и село Свобода се налага въвеждането на воден режим. Това каза за Радио „Фокус“ – Пазарджик Филип Фингаров, управител на ВиК - Стрелча. Той обясни, че не е определен срок, до който ще продължи водният режим. „Надяваме се, че режимът ще продължи кратко и ще бъде преустановен веднага след нормализиране на ситуацията. Създават се неудобства за абонатите, но се изисква пренастройка и търпение“, коментира Фингаров. Съгласно взетото решение в град Стрелча от 8.00 до 14.00 часа, вода ще се подава за кв. \"Източен\", на изток от река Луда Яна и кв. \"Господа\". От 14.00 до 20.00 часа вода ще се подава за центъра, кв. \"Сръбенец\" и кв. \"Крушака\". В останалите села от община Стрелча – Смилец, Дюлево и Блатница за сега воден режим не е въведен.\r\nВаня НИКОЛОВА", "date": "2017.08.21", "title": "Пазарджик: Въвежда се воден режим в град Стрелча и село Свобода заради сушата и намаляването на количеството вода"}
{"url": "http://www.focus-news.net/news/2017/08/21/2427682/chavdar-angelov-park-muzey-shipka-buzludzha-izkachvayki-se-na-vrah-shipka-vseki-tryabva-da-si-dava-smetka-che-svobodata-e-bila-skapa.html", "text": "Изкачвайки се на връх Шипка, всеки трябва да си дава сметка, че свободата е имала своята цена и е била скъпа. Това каза директорът на Национален парк-музей „Шипка-Бузлуджа“ Чавдар Ангелов в интервю за Агенция „Фокус“ за Шипченската епопея, интереса към тези събития и героизма на опълченците. Той обясни, че Шипка взима много жертви и те лягат в основата на последвалото няколко месеца по-късно Освобождение на България и възкръсването на българската държавност.  „Това, което ние, съвременните хора можем да правим, е да я пазим. Това е начинът да държим жив духа на тези хора и спомена за тях“, заяви Ангелов. Той подчерта, че  българската историческа наука, и не само тя, отдавна е наясно, че отбраната на Шипченския проход през лятото на 1877 г. има ключово значение за хода на цялата военна кампания. „След неуспеха на руските войски при Стара Загора и този през обсадата на Плевен, събитията около Шипка придобиват възлово значение. Армията на Сюлейман паша, която току-що вече е опожарила Стара Загора и долината на река Тунджа, търси най-прекия път към обсадената  при Плевен армия на Осман паша. При един евентуален пробив на руската отбрана, спомагана от българските опълченци на Шипченския проход, деблокирането на армията на Осман паша, реалността е щяла да бъде зловеща. Това е щяло катастрофално да се отрази на присъствието на руските войски в днешна Северна България“, коментира Ангелов. По думите му удържането на тази позиция на практика осуетява плановете на турското командване да обърне хода на войната. „Това, което е впечатляващо и това, което наистина трябва да ни изпълва с национална гордост е, че в отбраната на най-важното сражение, участва почти целия личен състав на Българското опълчение. То на равна нога с руските офицери и войници успява блестяща победа, която съм убеден, че е постигната освен с войнско майсторство, най-вече с дух и желание за победа“, допълни директорът на музея. \r\nДеница КИТАНОВА", "date": "2017.08.21", "title": "Чавдар Ангелов, парк-музей „Шипка-Бузлуджа“:  Изкачвайки се на връх Шипка, всеки трябва да си дава сметка, че свободата е била скъпа"}
{"url": "http://www.focus-news.net/news/2017/08/21/2427683/die-sueddeutsche-zeitung-dogan-akhanli-e-shpioniran-ot-turski-sluzhbi-tvardi-advokatat-mu.html", "text": "Адвокатът на германския писател Доган Акханли твърди, че преди да бъде арестуван в Испания, клиентът му е бил шпиониран от турските служби, съобщава баварският ежедневник Die Sueddeutsche Zeitung. \r\n„Това бе целенасочен арест, не съвпадение\", коментира адвокатът пред баварско радио, изразявайки дълбоки съмнения, че задържането на Акханли е плод на добре свършена полицейска работа. По-скоро Турция „вероятно е шпионирала клиента ми в чужбина и е дала съвет, че има терорист, който трябва да бъде арестуван\".\r\nПо-рано канцлерът на ФРГ Ангела Меркел не изключи възможността за предприемане на допълнителни мерки за затягане на линията на Берлин срещу Турция, след като отново бе арестуван гражданин на Германия. \r\n„Трябва винаги да сме подготвени за следващи стъпки“, подчерта германският лидер в изявление за телевизионния канал RTL. \r\nПисателят Доган Акханли обясни ареста си с критичните текстове за Турция, които пише. Той бе арестуван в събота в Испания, където бе на почивка. Ден по-късно бе освободен, но няма да може да напусне страната, докато не бъде финализирана процедурата срещу него, припомнят от редакцията.Тереза Герова", "date": "2017.08.21", "title": "Die Sueddeutsche Zeitung: Доган Акханли е шпиониран от турски служби, твърди адвокатът му"}
{"url": "http://www.focus-news.net/news/2017/08/21/2427684/vidin-43-godishen-mazh-e-zadarzhan-za-shofirane-na-neregistriran-motoped-s-300-promila-alkohol.html", "text": "43-годишен мъж с инициали Д. З. от град Брегово е задържан за шофиране с 3.00 промила алкохол. Това съобщиха от ОДМВР - Видин. Задържаният за срок до 24 часа шофьор е управлявал нерегистриран мотопед. Към 00.40 часа полицейски служители спрели за проверка мотопед \"Пух\", при тестване с дрегер пробата на водача отчела показание 3.00 промила. По случая е образувано бързо производство.", "date": "2017.08.21", "title": "Видин: 43-годишен мъж е задържан за шофиране на нерегистриран мотопед с 3.00 промила алкохол"}
{"url": "http://www.focus-news.net/news/2017/08/21/2427685/poradi-remont-na-gazoprovod-ot-bulgartransgaz-sa-vazmozhni-prekasvaniya-v-snabdyavaneto-s-priroden-gaz-na-teritoriyata-na-stolichna-obshtina-i-obshtina-bozhurishte.html", "text": "От 6.00 часа на 22 август 2017 г. до 14.00 часа на 24 август 2017 г. са възможни временни смущения и прекъсвания в снабдяването с природен газ на битовите и индустриалните потребители на „Овергаз Мрежи“ на територията на столична община и община Божурище. Това съобщиха от пресцентъра на Овергаз Инк АД. Държавната компания ще ремонтира магистрален газопровод през това време. Ремонтните дейности на преносния оператор засягат обекти, които не са част от газоразпределителната инфраструктура на „Овергаз Мрежи” и са извън контрола на газоразпределителното дружество.", "date": "2017.08.21", "title": "Поради ремонт на газопровод от „Булгартрансгаз“ са възможни прекъсвания в снабдяването с природен газ на територията на столична община и община Божурище"}
{"url": "http://www.focus-news.net/news/2017/08/21/2427686/montana-16-godishno-momiche-e-ubito-ot-priyatelya-si-pri-bitov-skandal-v-selo-gabrovnitsa.html", "text": "16-годишно момиче е убито от приятеля си при битов скандал в село Габровница. Това съобщиха от ОДМВР - Монтана. Вчера, около 00.30 часа сутринта, в село Габровница възникнал битов скандал между 16-годишно момиче от същото село и 21-годишен мъж с инициали Ц. Т. от с. Малорад, област Враца, с когото момичето съжителствало на семейни начала. При възникналия скандал Ц. Т. нанесъл побой и удари с нож в областта на шията ѝ, като по-късно пострадалата е починала. Ц. Т. е задържан за срок от 24 часа. По случая е образувано досъдебно производство по чл. 115 от НК под наблюдението на Окръжна прокуратура - Монтана.", "date": "2017.08.21", "title": "Монтана: 16-годишно момиче е убито от приятеля си при битов скандал в село Габровница"}
{"url": "http://www.focus-news.net/news/2017/08/21/2427687/pazardzhik-zadarzhan-e-24-godishen-shofyor-ot-selo-dorkovo-koyto-e-pregazil-nad-40-ovtse.html", "text": "Млад мъж, блъснал с лек автомобил стадо с овце и укрил се след това, е бил задържан след издирване от служители на РУ - Велинград. Това съобщиха от ОДМВР - Пазарджик. На 19 август, малко след 19.30 часа, на пътя между Ракитово и Костандово, водач на лек автомобил се блъснал с висока скорост в стадо с овце. В резултат на това по първоначални данни над 40 животни са загинали, а на косъм от травми се разминал пастирът им. Вместо да спре и да изчака органите на пътна полиция, водачът избягал и се укрил. След като за случилото се бил получен сигнал в РУ- Велинград, били предприети незабавни оперативно-издирвателни действия. Първоначално полицаите намерили автомобила на извършителя. Той бил скрит в жилището на родителите му в ракитовското село Дорково. Малко по-късно и той бил установен и задържан за срок от 24 часа. Оказало се, че това е 24-годишен мъж с инициали А. К. - неизвестният на полицията от същото село. Спрямо него се води полицейско производство.", "date": "2017.08.21", "title": "Пазарджик: Задържан е 24-годишен шофьор от село Дорково, който е прегазил над 40 овце"}
{"url": "http://www.focus-news.net/news/2017/08/21/2427688/dobrich-delegatsiya-ot-gratskiya-ostrov-kefaloniya-e-na-poseshtenie-v-obshtinata.html", "text": "Делегация от гръцкия остров Кефалония е на посещение в Община град Добрич. Това съобщи кметът на Добрич Йордан Йорданов, предаде кореспондент на Радио „Фокус” – Варна. Кметът на Кефалония и неговият заместник са пристигнали вчера в града. Целта на посещението е желанието за побратимяване с Добрич. Темата ще бъде обсъдена днес на среща с кмета Йордан Йорданов. \"Ще бъдат дискутирани възможностите от взаимен интерес в рамките на това побратимяване, което обаче ще се случи на един по-следващ етап\", уточни кметът на Добрич. Следваща стъпка ще бъде посещение на делегация от българска страна на гръцкия остров Кефалония. На днешната среща ще бъдат определени общите цели на сътрудничество. \"Очаква се в началото на месец септември делегация от България да посети Кефалония\", каза Йордан Йорданов. \r\nЖулиета НИКОЛОВА", "date": "2017.08.21", "title": "Добрич: Делегация от гръцкия остров Кефалония е на посещение в Общината"}
{"url": "http://www.focus-news.net/news/2017/08/21/2427689/burgas-11-godishno-momiche-e-namereno-martvo-v-asansyor-ubietsat-mu-e-ustanoven-i-zadarzhan.html", "text": "11-годишно момиче е намерено мъртво в асансьор в Бургас, убиецът му е установен и задържан. Това съобщи за Агенция „Фокус“ говорителят на главния прокурор Румяна Арнаудова. Тя потвърди за „Фокус“ че тялото на момичето е открито в асансьор в жилищна сграда в кв. „Меден рудник“ в Бургас. „Жертвата е на 11 години. Извършителят е установен и задържан“, каза Арнаудова. \r\nДеница КИТАНОВА", "date": "2017.08.21", "title": "Бургас: 11-годишно момиче е намерено мъртво в асансьор, убиецът му е установен и задържан"}
{"url": "http://www.focus-news.net/news/2017/08/21/2427690/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Канцлерът на ФРГ Ангела Меркел не изключва възможността за предприемане на допълнителни мерки за затягане на германската линия срещу Турция, съобщава националният ежедневник Die Frankfurter Allgemeine Zeitung. \r\n„Трябва винаги да сме подготвени за следващи стъпки“, подчерта германският лидер в изявление за телевизионния канал RTL. \r\nПисателят Доган Акханли обясни ареста си с критичните текстове за Турция, които пише. Той бе арестуван в събота в Испания, където бе на почивка. Ден по-късно бе освободен, но няма да може да напусне страната, докато не бъде финализирана процедурата срещу него, припомнят от редакцията.\r\n*** Девет души са пострадали при експлозията на миризлива бомба, задействана по време на провеждането на кюрдско събитие в берлинския квартал „Шпандау“ във вечерните часове на неделя, съобщава вестник Die Berliner Morgenpost. \r\n„Става въпрос за димни газове, които са избухнали в 22 часа в неделя вечерта. Девет души са пострадали в резултат на вдишване на дима“, се казва в съобщение от полицията, публикувано в понеделник сутрин. \r\nНа ранените е оказана необходимата медицинска помощ. Извършителите и мотивите им все още не са известни, но е предприето разследване по случая. \r\nУточнява се, че на събитието са присъствали около 400 души. По данни на правоохранителните органи то е било организирано с цел агитация за провеждането на референдум за независим Кюрдистан. Гласуването ще се проведе на 25 септември, въпреки съпротивата на централното правителство в Багдад.\r\n*** България иска да подсили границата си с Турция за справяне с нелегалната миграция. „В бъдеще ще засилим използването на военните за укрепване на граничната ни защита\", заяви българският министър на отбраната Красимир Каракачанов за германския национален ежедневник Die Welt.\r\nПредвижда се разполагането на до 600 военнослужещи. Българо-турската граница трябва да бъде разделена на пет зони, обясни Каракачанов. „Във всяка от тези зони ще изпратим въоръжени сили към съответната гранична секция\", става ясно от думите на министъра, който е член на националистическата коалиция „Обединени патриоти“.\r\nДългата 259 км граница на ЕС с Турция е защитена с ограда с бодлива тел. В България са разположени и служители на Европейската агенция за гранична охрана (Фронтекс).\r\nВ началото на 2016 г. парламентът в София разреши разполагането на военните на границите. След затварянето на т.нар. Балкански маршрут, България засили границата си с военни, за да бъде пресечена възможността за създаването на нови пътища за нелегалните мигранти.\r\nТази година броят на мигрантите, които пристигат незаконно от Турция в България, падна рязко. Според Министерство на вътрешните работи в София едва 1461 души са били арестувани за незаконно преминаване на границата през първата половина на 2017 г.\r\n*** Адвокатът на германския писател Доган Акханли твърди, че преди да бъде арестуван в Испания, клиентът му е бил шпиониран от турските служби, съобщава баварският ежедневник Die Sueddeutsche Zeitung. \r\n„Това бе целенасочен арест, не съвпадение\", коментира адвокатът пред баварско радио, изразявайки дълбоки съмнения, че задържането на Акханли е плод на добре свършена полицейска работа. По-скоро Турция „вероятно е шпионирала клиента ми в чужбина и е дала съвет, че има терорист, който трябва да бъде арестуван\".\r\nПо-рано канцлерът на ФРГ Ангела Меркел не изключи възможността за предприемане на допълнителни мерки за затягане на линията на Берлин срещу Турция, след като отново бе арестуван гражданин на Германия. \r\n„Трябва винаги да сме подготвени за следващи стъпки“, подчерта германският лидер в изявление за телевизионния канал RTL. \r\nПисателят Доган Акханли обясни ареста си с критичните текстове за Турция, които пише. Той бе арестуван в събота в Испания, където бе на почивка. Ден по-късно бе освободен, но няма да може да напусне страната, докато не бъде финализирана процедурата срещу него, припомнят от редакцията.\r\n***", "date": "2017.08.21", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/08/21/2427691/stara-zagora-v-hudozhestvenata-galeriya-shte-bade-otkrita-izlozhba-na-ivan-penkov.html", "text": "На 22 август, от 18.00 часа, в западната зала на Старозагорската художествена галерия ще бъде открита изложбата „Иван Пенков (1897-1957). Това съобщиха от пресцентъра на Община Стара Загора. Експозицията включва 45 живописни творби, рисунки и сценографски проекти от фондовете на Художествена галерия Стара Загора, Художествена галерия Казанлък и Софийска градска художествена галерия. В нея са намерили място произведения, създадени между 1921 и 1957 години. Изложбата е посветена на 120-годишнината от рождението на именития художник, роден в Казанлък на 30 април 1897 г.\r\nС картините на Иван Пенков е свързана една от най-приказните страници от българското изкуство през 20-те години. Той е в основата на авангардната сценография през 20-40 те- години, а поколение от талантливи сценографи са негови ученици. Негови са витражите в Ректората на Софийския университет и мозаичните композиции в Съдебната палата. Създава десетки илюстрации. Занимава се с металопластика, тъкани, керамика, пространствено оформление и т.н.\r\nИван Пенков е роден на 30 април 1897г. в Казанлък. Син е на фотографа и книгоиздателя Георги Пенков и учителката Мария Владева. От техните артистични изяви наследява пристрастието към театралната сцена. Майка му е първата казанлъшка актриса, която си позволява да играе женски роли. Юношеските му интереси към рисуването го сближават с Иван Милев и Дечко Узунов. През 1914г. Димитър Радойков включва негови и на Иван Милев рисунки в основата на голяма ученическа изложба, а интереса им към сцената ги води в любителския театър на града. Пътят към изкуството обаче минава през търговската гимназия в Бургас /1914/. Тук през 1916г. урежда най-ранната си изложба, заедно с Янко Анастасов. Следва Южния фронт на Първата световна война. През 1919 година е приет в Художествената академия, където учи при именитите си съгражданини Петко Клисуров и Борис Михайлов, при Стефан Баджов, Харалампи Тачев, Жеко Спиридонов и др. Сред състудентите му са Дечко Узунов, Стоян Сотиров, Никола Вълчев. През 1921г. създава серия от живописни платна с изявена декоративност, сред които е и популярната по-късно творба “Паун”. През 1922г. урежда съвместна изложба с Дечко Узунов. Между 1922 и 1924г. Иван Пенков учи живопис в Мюнхенската академия при проф. Майерхофер. Тези две години са оставили своя отпечатък с няколко експресивни пейзажа от Нюрнберг, Регенсбург и Мюнхен. Със събраните произведения от трите предходни години през есента на 1924г. той реди първата си самостоятелна изложба в Тръпковата галерия в София. Воден от идеите за значимостта на българското художествено наследство и съвремието, от утвърждаващата се негова лична форма на стилизация и декоративна изразителност Иван Пенков създава онази поредица от платна като “На чешмата”, “Манастир”, “Задушница”, “Майка с дете”, “Богомолци”, с които се нарежда сред най-значимите фигури на движението “Родно изкуство”.\r\nИван Пенков навлиза в темите и образността на българското художествено наследство със сериозността на изследовател. В иконописта и миниатюрите от средновековните ръкописи, в дърворезбените възрожденски тавани и алафранги, в писаните каручки и шарените стомни, в чипровските килими, родопските халища и калоферските шивици той търси исконните извори на българската духовност, на вечните измерения и богатство в националната стилистика. От там извиква магията, с която превръща селските майки в мадони, жътварите в светци, планините в тежки черги и композициите си в ритуали.Създадените през 30-те години “Паисий”, “Жътвар”,”Разпятие”, “Рилският манастир” и др. са част от моста, който прехвърля между минало и съвремие. През 1937 г. получава златен медал на Парижкото изложение. Паралелно с живописта започват и изявите му в сценографията. Заедно с Иван Милев подготвят сценографии за авангардния “Театър Студия” в София, както и впечатляващото с приказно-декоративното си решение на “Принцеса Турандот”, с което дебютират в Народния театър. С новаторските си решения през 20-те години Иван Пенков е безспорно един от най-активните и талантливи театрални художници на България. От това време са емблематичните за българската сценография декори и костюми към “Опиянение” от Стринберг”, “Тебеширеният кръг” от Клабунд, “Дванайста нощ” от Шекспир, “Майстори” от Рачо Стоянов и т.н. Следват десетки театрални, оперни и балетни постановки, които остават като жалони в българската сценография – от “Волпоне” по Б.Джонсън /1930/ и балета “Зелената флайта” на Моцарт /1932/ през “Когато гръм удари” на П. Яворов /1940/ до “Езоп” от Фигейредо /1956/- последното му творение. През 1939 г. е поканен като преподавател /от 1945 г. като професор/ в Художествената академия. Там той основава Катедра по сценография, от която през следващите близо две десетилетия подготвя множество от бъдещите сценографи на театрите и оперите в страната. От началото на 30-те години Иван Пенков изявява познанията и уменията си и в областта на мозайката /Софийската съдебна палата /1940/, Софийската аерогара/, стенописта /Бургаската търговска палата /1929/, залите на бившето Софийско застрахователно дружество “Орел”/. Особено значим е неговият принос към утвърждаване на витража в съвременното българско изкуство. И до сега, сред най-забележителните стъклописи в страната са неговите композиции с фигурите на Св.Св. Кирил и Методий”, на Св. Климент Охридски, на княз Борис и цар Симеон Велики, и т.н. в Ректората на Софийски университет “Св. Климент Охридски” /1931-1933 г./ ; образите на  български царе Иван Асен, Иван Александър, Константин Асен в залите на Българска народна банка /1939-1940/, витражите в Министерство на правосъдието /1940/. \r\nСлед 1933 г. започват изявите му в областта на пространственото художествено оформление. Първата му задача е сързана с подреждане на занаятчийската изложба на Българската кооперативна банка в Мюнхен. През 1935 г. оформя Българския търговски павилион в Германия, а през 1937 г. е поканен за пространственото решение на Българския павилион на Международното изложение в Париж. Негово е оформлението на българската етнографска изложба във Франкфурт на Майн, Хайделберг, Мюнхен и др. немски градове през 1941 г. Между 1947 и 1955 г. следва поредица от отговорни задачи по пространствено оформление, сред които са : Търговския павилион на България в Будапеща /1948/ и Прага /1951/, изложбата „Българско народно творчество” в Москва /1952/ и в Лайпциг, Дрезден, Берлин, Хали други градове на Германия /1953/\r\nБлагодарение на любовта му към старите художествени занаяти, сериозната изследователска дейност и личните му изяви в редица от тях Иван Пенков допринася за възвръщане на интереса към кованото желязо, медните съдове, килимарството, писаната керамика. Автор е на мебели, декоративни кукли, метални предмети за бита, проекти за тъкани и т.н. През 1945 г. организира съвместната си с Йордан Баров изложба живопис и приложни изкуства, на която показва редица от тях.\r\nВ края на 40-те и началото на 50-те години творческата активност на Иван Пенков расте. Той е в разгара на силите си. Редом с ангажиментите си в Художествената академия, Народния и Младежкия театър, Института за изобразителни изкуства към БАН, на който е директор, той задълбочава ранните си идейнопластични търсения в живописта, връщайки се към темите за алафрангата, невястата, жътвата. Създава един удивителен по своята изразителност цикъл от шаржове на колеги, сред които тези на Илия Бешков, Илия Петров, Кирил Цонев, Асен Василев, Ненко Балкански, Любомир Далчев и др. Рисува себе си – десетки автопортрети с молив, туш и маслени бои. Голямата част от тях са подписани с годината 1957, годината в която на 28 ноември инфаркт прекъсва живота му. Той е на шестдесет години. Името на Иван Пенков има особено място в българското изкуство през 20 век. То е синоним на българщина, талант, енергия, приказност и духовен аристократизъм. Основната част от живописното творчество на Иван Пенков е притежание на НХГ, СГХГ, художествените галерии на Стара Загора, Казанлък.", "date": "2017.08.21", "title": "Стара Загора: В Художествената галерия ще бъде открита изложба на Иван Пенков"}
{"url": "http://www.focus-news.net/news/2017/08/21/2427692/prezidentat-rumen-radev-za-balgariya-e-vazhno-da-ima-silni-voennomorski-sili-koito-ne-samo-da-otstoyavat-nashiya-voenen-suverenitet-no-i-da-garantirat-ikonomicheskite-i-energiynite-ni-interesi.html", "text": "За България е важно да има силни военноморски сили, които не само да отстояват нашия военен суверенитет, но и да гарантират икономическите и енергийните ни интереси. Това каза при посещението си в Бургас президентът Румен Радев, предаде кореспондентът на Радио \"Фокус\". \"Силни военноморски сили означава нова техника, високо подготвен наличен състав, добри условия за подготовка, мотивация,социален престиж. Към нашите военноморски сили трябва да се отнасяме с голямо внимание и уважение. Значението на Черноморския район непрекъснато нараства. Тук се пресичат нарастващи геополитически интереси\", коментира още Радев. \r\nТой проведе среща с командния и личния състав на военните формирования, дислоцирани в Пункт за базиране-Бургас. Президентът каза, че на срещата са обсъдени много проблеми и изрази надежда, че в най-скоро време ще се намери тяхното решение. Той посочи, че бюджетът за отбрана трябва да се увеличи, но и да се разходва разумно.\r\nПо-рано тази сутрин държавният глава бе посрещнат във Флотилия бойни и спомагателни кораби, дислоцирани в Пункт за базиране -Бургас. \r\nПредстои среща между президента Румен Радев и кмета на Община Бургас Димитър Николов. \r\nМария РУСЕВА", "date": "2017.08.21", "title": "Президентът Румен Радев: За България е важно да има силни военноморски сили, които не само да отстояват нашия военен суверенитет, но и да гарантират икономическите и енергийните ни интереси"}
{"url": "http://www.focus-news.net/news/2017/08/21/2427693/ekathimerini-gratskite-vlasti-arestuvaha-trima-romi-vav-vrazka-s-pozharite-na-ostrov-korfu.html", "text": "Трима мъже от ромски произход на възраст между 25 г. и 32 г. са арестувани на гръцкия остров Корфу във връзка с разследването за умишлен палеж, съобщава електронното издание Ekathimerini.\r\nПожарът изпепели един хектар земеделска земя и заплаши две жилища и един склад, преди да бъде потушен от пожарникарите. \r\nЗаподозрените са изправени пред обвинения в умишлен палеж. Очаква се те да се явят пред съда във вторник.Тереза Герова", "date": "2017.08.21", "title": "Ekathimerini: Гръцките власти арестуваха трима роми във връзка с пожарите на остров Корфу"}
{"url": "http://www.focus-news.net/news/2017/08/21/2427694/targovishte-31-godishen-mazh-e-zaginal-a-drug-e-ranen-pri-katastrofa-na-pat-ii-74-veliki-preslav-targovishte-selo-dralfa.html", "text": "31-годишен мъж е загинал, а друг е ранен при катастрофа на път II-74 Велики Преслав - Търговище - село Дралфа. Това съобщиха от ОДМВР - Търговище. Около 1.28 часа днес в община Търговище нa път II-74 Велики Преслав - Търговище – село Дралфа, на км 22+300, в посока Търговище – Велики Преслав, 24-годишен водач с инициали Б.А, от с. Буховци, управлявайки лек автомобил с немска регистрация с несъобразена с пътните условия скорост, е изгубил контрол над управлението на автомобила. Вследствие на това автомобилът е напуснал вдясно пътното платно и се е преобърнал в нива. В резултат на пътния инцидент на място е починал возещ се на задната седалка 31-годишен мъж от с. Буховци, община Търговище. Водачът на автомобила е настанен в МБАЛ - Търговище с контузни рани по тялото и с мозъчен оток, без опасност за живота му. Взета му е кръвна проба за химическо изследване. По случая е образувано досъдебно производство по описа на РУ-Търговище", "date": "2017.08.21", "title": "Търговище: 31-годишен мъж е загинал, а друг е ранен при катастрофа на път II-74 Велики Преслав - Търговище - село Дралфа"}
{"url": "http://www.focus-news.net/news/2017/08/21/2427695/burgas-v-apelativnata-prokuratura-shte-se-sastoi-brifing-vav-vrazka-s-ubiystvoto-v-zhk-meden-rudnik.html", "text": "Днес, в 13.00 часа, в залата на Апелативна прокуратура – Бургас ще бъде проведен брифинг по повод извършеното убийство в бургаския ж.к. „Меден рудник“. Това съобщиха от пресцентъра на Апелативна прокуратура – Бургас. В брифинга участие ще вземат заместник административният ръководител на Апелативна прокуратура – Бургас г-жа Йовита Григорова и Директорът на ОДМВР – Бургас старши комисар Калоян Калоянов.", "date": "2017.08.21", "title": "Бургас: В Апелативната прокуратура ще се състои брифинг във връзка с убийството в ж.к. „Меден рудник“"}
{"url": "http://www.focus-news.net/news/2017/08/21/2427696/dobrich-4-tona-dini-sa-otkradnati-ot-niva-v-zemlishteto-na-kavarnenskoto-selo-septemvriytsi.html", "text": "На 18 август, около 16:10 часа е получено съобщение за извършена кражба от нива, находяща се в землището на село Септемврийци, област Добрич. По данни на тъжителя е извършена кражба на около 4 тона дини. Това съобщиха от ОДМВР - Добрич.  По случая е образувано досъдебно производство по описа на РУ МВР Каварна.", "date": "2017.08.21", "title": "Добрич: 4 тона дини са откраднати от нива в землището на каварненското село Септемврийци"}
{"url": "http://www.focus-news.net/news/2017/08/21/2427697/yordan-yordanov-kmet-na-dobrich-finansovo-obshtinata-stoi-stabilno-prihodnata-chast-e-izklyuchitelno-dobra.html", "text": "Финансово Общината стои стабилно, приходната част е изключително добра. Това заяви кметът на Добрич Йордан Йорданов, предаде кореспондент на Радио „Фокус” – Варна. \"Въпреки наложената финансова корекция от Управляващия орган към Министерство на околната среда и водите във връзка с проекта за изграждане на депо за твърди битови отпадъци край село Стожер и започналото удържане на суми Община град Добрич е финансово стабилна за момента\", подчерта кметът. От месец април тази година до всеки месец до сега са удържани по 50 000 лв. С удръжките от следващите два месеца общата сума на удържаните средства от Министерство на финансите ще стане около 1 150 000 лв. „Успяваме да покрием задълженията към контрагентите“, посочи кметът и уточни, че средствата по финансовата корекция са за сметка на забавено осъществяване на някои проекти от Капиталовата програма на Общината. Делото по казуса с финансова корекция, наложена на Община град Добрич, срещу Управляващия орган към Министерство на околната среда и водите, ще се гледа в Административния съд във Велико Търново в края на месец септември. По думите на кмета Йордан Йорданов делото е отложено с идеята да се даде достатъчно време за разглеждане на всички документи по казуса. Информацията е с голям обем. След приключване на делото ще стане ясно дали финансовата корекция ще остане или ще бъде премахната. В последния случай ще бъде отменена сумата от около 4,3 млн. лв. като вече удържаните средства ще бъдат върнати на Община град Добрич. \r\nЖулиета НИКОЛОВА", "date": "2017.08.21", "title": "Йордан Йорданов, кмет на Добрич: Финансово Общината стои стабилно, приходната част е изключително добра"}
{"url": "http://www.focus-news.net/news/2017/08/21/2427698/gazeta-express-kadri-veseli-shte-bade-preizbran-za-predsedatel-na-kosovskiya-parlament.html", "text": "Учредителното събрание на косовския парламент ще продължи в четвъртък, 24 август, когато коалицията ПАН ще предложи Кадри Весели да бъде преизбран за председател на законодателния орган в Прищина, съобщава вестник Gazeta Express.\r\nЗаместник-председателят на Демократическата партия Енвер Ходжай потвърди, че Кадри Весели е единственият кандидат за председател на парламента. „Ще предложим Кадри Весели за председател на 24 август. Парламентът ще бъде съставен същия ден\", заяви Ходжай, без да коментира дали ПАН има необходимата подкрепа в залата, за да бъде избран председател и да бъде формирано ново правителство.\r\nПървата сесия на парламента бе свикана на 3 август. Оттогава насам са проведени пет последователни заседания, на които не бяха избрани председател и неговите заместници заради липса на кворум. Депутатите от коалицията ПАН, спечелила изборите, бойкотираха сесиите и поискаха консултативна среща на всички партии. Миналата седмица бе постигнато съгласие за ново заседание на 24 август. \r\nПредварителните парламентарни избори в Косово бяха проведени на 11 юни, след като правителството на Иса Мустафа не издържа вот на доверие.Тереза Герова", "date": "2017.08.21", "title": "Gazeta Express: Кадри Весели ще бъде преизбран за председател на косовския парламент"}
{"url": "http://www.focus-news.net/news/2017/08/21/2427699/blagoevgrad-79-godishna-zhena-ot-petrich-e-stanala-zhertva-na-telefonna-izmama-sas-sumata-ot-1-100-leva-i-300-dolara.html", "text": "79-годишна жена от Петрич е станала жертва на телефонна измама със сумата от 1 100 лева и 300 долара. Това съобщиха от ОДМВР – Благоевград. В РУ - Петрич е получен сигнал от 79-годишна жена от Петрич за това, че на 19 август е получила телефонно обаждане от мъж, който се представил за полицейски служител и въвеждайки я в заблуждение, че е необходимо нейното съдействие за залавяне на телефонни измамници и поискал парична сума. Потърпевшата е оставила сумите от около 1 100 лева и около 300 долара на външната страна на входната врата на жилището си. По случая е образувано досъдебно производство. ОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции, органите на МВР разполагат със собствени средства и няма утвърдена практика полицейските служители да искат лични парични средства и ценности от гражданите. За  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2017.08.21", "title": "Благоевград: 79-годишна жена от Петрич е станала жертва на телефонна измама със сумата от 1 100 лева и 300 долара"}
{"url": "http://www.focus-news.net/news/2017/08/21/2427700/pazardzhik-vodniyat-rezhim-v-grad-strelcha-i-selo-svoboda-shte-prodalzhi-do-normaliziraneto-na-balansa-mezhdu-vodoiztochnitsi-i-potreblenie.html", "text": "Водният режим в град Стрелча и село Свобода ще продължи до тогава, когато водата, която постъпва в пречиствателната станция в Стрелча е повече от тази, която използват абонатите от града. Това каза за Радио „Фокус“ – Пазарджик Филип Фингаров, управител на ВиК - Стрелча. Той обясни, че нещата могат да се променят, ако завали. „Водата в река Стрелчанска Луда Яна намаля значително. Цялата вода от реката сме я насочили към пречиствателната станция, но и това е недостатъчно. В Стрелча под водохващането вода не тече“, коментира Фингаров и уточни, че воден режим в града е имало преди 4 години, за период от една седмица. „Основната причина е по-малко вода от източниците, от колкото се черпи от абонатите. Това създава дискомфорт за абонатите, някои проявяват разбиране, други не“, каза още Фингаров и допълни, че дружеството прави всичко възможно, за да го премахнем, но не всичко зависи от тях.\r\nВаня НИКОЛОВА", "date": "2017.08.21", "title": "Пазарджик: Водният режим в град Стрелча и село Свобода ще продължи до нормализирането на баланса между водоизточници и потребление"}
{"url": "http://www.focus-news.net/news/2017/08/21/2427701/blagoevgrad-74-godishen-peshehodets-e-zaginal-sled-kato-e-bil-blasnat-ot-lek-avtomobil-na-glaven-pat-e-79-v-rayona-na-grad-kresna.html", "text": "74-годишен пешеходец е загинал, след като е бил блъснат от лек автомобил на главен път Е-79, в района на град Кресна. Това съобщиха от ОДМВР – Благоевград. Около 21.15 часа вчера на главен път Е-79, в град Кресна, лек автомобил с 57-годишен водач от Гърция, движейки се с несъобразена с пътните условия скорост в посока към град София, блъска 74-годишен мъж от град Петрич, който пресичал пътното платно на необозначено за целта място. В резултат на инцидента пешеходецът е починал. Водачът на автомобила е задържан със заповед за задържане до 24 часа. Направената му проба с техническо средство за наличие на алкохол в издишания въздух е отрицателна. За случая е уведомена ОП - Благоевград.", "date": "2017.08.21", "title": "Благоевград: 74-годишен пешеходец е загинал, след като е бил блъснат от лек автомобил на главен път Е-79, в района на град Кресна"}
{"url": "http://www.focus-news.net/news/2017/08/21/2427702/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Членовете на сръбската дипломатическа мисия в Македония са изтеглени в Белград за спешни консултации,  съобщава електронното издание МКД , като се позовава на източници. Към момента не се уточнява причината за предприетите мерки. \r\nМеждувременно обаче стана ясно, че македонската полиция е била помолена за осигуряване на  по-голяма сигурност на сградата. Официално потвърждение на информацията засега няма. \r\nПосланикът на Сърбия в Скопие Душанка Дивяк Томич заяви за агенция „Бета“, че не може да коментира случая.\r\n*** Трима мъже от ромски произход на възраст между 25 г. и 32 г. са арестувани на гръцкия остров Корфу във връзка с разследването за умишлен палеж, съобщава електронното издание Ekathimerini.\r\nПожарът изпепели един хектар земеделска земя и заплаши две жилища и един склад, преди да бъде потушен от пожарникарите. \r\nЗаподозрените са изправени пред обвинения в умишлен палеж. Очаква се те да се явят пред съда във вторник.\r\n*** Учредителното събрание на косовския парламент ще продължи в четвъртък, 24 август, когато коалицията ПАН ще предложи Кадри Весели да бъде преизбран за председател на законодателния орган в Прищина, съобщава вестник Gazeta Express.\r\nЗаместник-председателят на Демократическата партия Енвер Ходжай потвърди, че Кадри Весели е единственият кандидат за председател на парламента. „Ще предложим Кадри Весели за председател на 24 август. Парламентът ще бъде съставен същия ден\", заяви Ходжай, без да коментира дали ПАН има необходимата подкрепа в залата, за да бъде избран председател и да бъде формирано ново правителство.\r\nПървата сесия на парламента бе свикана на 3 август. Оттогава насам са проведени пет последователни заседания, на които не бяха избрани председател и неговите заместници заради липса на кворум. Депутатите от коалицията ПАН, спечелила изборите, бойкотираха сесиите и поискаха консултативна среща на всички партии. Миналата седмица бе постигнато съгласие за ново заседание на 24 август. \r\nПредварителните парламентарни избори в Косово бяха проведени на 11 юни, след като правителството на Иса Мустафа не издържа вот на доверие.\r\n*** Албански лобисти ще окажат влияние върху администрацията на американския президент Доналд Тръмп, за да създадат благоприятни условия за решение в тяхна полза на проблема с Косово, докато Сърбия разчита, преди всичко, на силна дипломатическа дейност, коментира близкото до управляващите кръгове в Белград издание Blic.\r\nСпоред редакцията за никого не е тайна, че в продължение на години от Прищина към Вашингтон са прехвърлени милиони за администрациите на Бил Клинтън, Джордж Буш младши и Барак Обама. Доналд Тръмп обаче може би ще бъде американският президент, при който косовският възел най-накрая ще бъде разплетен, тъй като финансирането на албанските интереси сега е по-голямо от всякога. \r\nИзданието привежда данни за албанци, които са плащали за организирането на срещи, на които да бъде повлияно за признаването на Косово, а по-рано – за освобождаването на бившия командир от АОК Рамуш Харадинай от Франция. \r\n„Как се доближава до момента на окончателното решение на въпроса за Косово, албанската страна е заела силна позиция, от която няма да отстъпи. Ние, от друга страна, не можем да си позволим такъв максималистичен подход. За нас остава дипломатическа дейност и борба“, заяви за изданието високопоставен сръбски политик.  \r\n***", "date": "2017.08.21", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/21/2427703/afp-izcheznalata-shvedska-zhurnalistka-e-pochinala-pri-morski-intsident.html", "text": "Шведската журналистка Ким Вал, която изчезна след като проведе интервю със собственика на голяма „направи си сам“ подводница на 11 август, е починала при морски инцидент, заявиха от датската полиция в понеделник, предава AFP. \r\nСобственикът на подводницата Петер Мадсен, който бе обвинен в убийство поради небрежност, е казал пред полицията и съда, че „е имало инцидент на борда на подводницата, който е довел до смъртта на Ким Вал“ и че „в последствие тя е била погребана в морето в залива Коге“, южно от Копенхаген, става ясно от съобщението на полицията.Тереза Герова", "date": "2017.08.21", "title": "AFP: Изчезналата шведска журналистка е починала при морски инцидент"}
{"url": "http://www.focus-news.net/news/2017/08/21/2427704/veernje-novosti-sarbiya-harvatskata-armiya-se-vklyuchi-v-gaseneto-na-pozharite-v-dalmatsiya.html", "text": "Военнослужещи от хърватската армия са били изпратени в помощ на пожарникарите и доброволците на борба с пожарите, които трети ден бушуват в Далмация, предава електронното издание на сръбския вестник Večernje novosti.\r\nСпоред информация на хърватски медии пламъците застрашават къщите на селата Пакощана, Свети Филип и Яков, Вране, Бенковац и Турния в района на Задар, а допълнителни усложнения създава силния вятър.\r\nПрез последното денонощие само за два часа са били регистрирани нови 10 пожара..Тереза Герова", "date": "2017.08.21", "title": "Večernje novosti (Сърбия): Хърватската армия се включи в гасенето на пожарите в Далмация"}
{"url": "http://www.focus-news.net/news/2017/08/21/2427705/erdogan-kazahme-si-poslednata-duma-za-siriya-i-za-irak.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган засегна горещата тема за Сирия и Ирак по време на вчерашното заседание на разширения партиен актив в Истанбул, предаде информационната агенция Догу хабер ажансъ (ДХА). \r\n„Направихме всевъзможни отстъпки и компромиси и използвахме всякакви пътища за разрешаване по пътя на политиката и на дипломацията на проблемите в района. Вече бързо сме се запътили към място, където тези методи не помагат. Нито една държава и нито една личност, която не даде откровен отговор на този наш призив, отсега нататък няма да срещне разбиране от наша страна по отношение на нейни възражения срещу стъпките които Турция ще предприеме. Една държава, която поддържа терористични организации в района, ще изправи срещу себе си и то с цената на военен отговор страна като Турция. Преди това обаче ще бъде принудена да обясни на собственото си общество тежката фактура за тази нейна грешка. Ние водим борба само и единствено срещу терористичните организации и терористите. Това е последната ни дума по въпроса за Сирия и Ирак. Надявам се, че в следващите дни окончателно ще се изясни и оформи тази ясна и категорична позиция на Турция.”, подчертава Ердоган, цитиран от ДХА. Георги Димов", "date": "2017.08.21", "title": "Ердоган: Казахме си последната дума за Сирия и за Ирак"}
{"url": "http://www.focus-news.net/news/2017/08/21/2427706/chavdar-angelov-park-muzey-shipka-buzludzha-posetitelite-ni-sa-privlecheni-nay-mnogo-ot-vazstanovkata-na-srazhenieto-na-shipka.html", "text": "Посетителите ни са привлечени най-много от възстановката на сражението на Шипка. Това каза директорът на Национален парк-музей „Шипка-Бузлуджа“ Чавдар Ангелов в интервю за Агенция „Фокус“ за Шипченската епопея, интереса към тези събития и героизма на опълченците. Чавдар Ангелов поясни, че тя ще бъде организирана и осъществена от Национално дружество „Традиция“ и нейните клубове от цялата страна. Той допълни, че Паметникът на свободата ще посреща гости с вход свободен. „Вечният огън е готов, трикольорът ще бъде издигнат. Празничната атмосфера, доколкото зависи от екипа на нашия музей, ще бъде осигурена“, заяви директорът. По думите му от няколко години цялостната организация на честванията, свързани със Шипченската епопея, е поета от Областната управа в Габрово, а самите чествания се реализират под патронажа на президента на Република България. „В този случай Националният парк-музей „Шипка – Бузлуджа“ участва в общата програма, която съвместно с колегите от Габрово правим“, коментира Чавдар Ангелов. Той обясни, че честванията са започнали още на 9 август, когато в Казанлък е открита представителна фотодокументална изложба  с недвижими културни ценности от фонда на музея, посветена изцяло на Шипченската епопея. „Неслучайно беше избран денят 9 август. Това е първият ден на сраженията за отбраната на Шипченския проход по стар стил. Още по време на изложбата беше представен юбилейният вестник, който екипът на Националния парк-музей „Шипка – Бузлуджа“ направи с помощта на колеги от Държавния военноисторически архив и Великотърновския университет. В този юбилеен вестник сме се постарали максимално синтезирано и по достатъчно увлекателен и цветен начин да разкажем историята на тези величави събития. Тук е мястото да кажа, че вестникът ще се разпространява абсолютно безвъзмездно. Ще се постараем всеки, който се качи на връх Шипка в деня на националното честване на 26 август да получи екземпляр от него“, каза Ангелов. По думите му в рамките на общата програма е предвидено провеждането на  научна конференция, съвместно с Военноисторическата комисия към Военна академия „Г. С. Раковски“.  Директорът на парк-музея поясни, че честванията ще се състоят на 25 август в петък в мултимедийната зала, която се намира в съседство до Паметника на свободата. Той допълни, че там от музея са подготвили детска работилница, в която аниматори ще се занимават с малките посетител.  Той допълни, че тя ще бъде изцяло насочена към Руско-турската война и Освобождението на България. \r\nДеница КИТАНОВА", "date": "2017.08.21", "title": "Чавдар Ангелов, парк-музей „Шипка-Бузлуджа“:  Посетителите ни са привлечени най-много от възстановката на сражението на Шипка"}
{"url": "http://www.focus-news.net/news/2017/08/21/2427707/blagoevgrad-v-selata-zelen-dol-i-balgarchevo-e-vaveden-rezhim-na-vodopolzvaneto-poradi-namaleli-debiti-na-vodoiztochnitsite.html", "text": "В селата Зелен дол и Българчево е въведен режим на водоползването поради намалели дебити на водоизточниците. Това съобщи за Радио „Фокус“ – Пирин Зоя Драгова, технически секретар във водоснабдителното дружество, обслужващо област Благоевград. В село Българчево, в имотите, разположени северно от сградата на кметството вода ще се подава в интервала от 7.00 до 19.00 часа, а в имотите, разположени южно от сградата на кметството, съответно от 19.00 до 7.00 часа на следващия ден. В село Зелен дол ще се подава вода в следните часови интервали: от 6.00 до 8.00 часа; от 12.00 до 13.00 часа; от 18.30 до 20.30 часа.\r\nЛивия НИНОВА", "date": "2017.08.21", "title": "Благоевград: В селата Зелен дол и Българчево е въведен режим на водоползването поради намалели дебити на водоизточниците"}
{"url": "http://www.focus-news.net/news/2017/08/21/2427708/dobrich-kmetat-na-dobrich-yordan-yordanov-se-sreshtna-s-kmeta-na-kefaloniya-aleksandros-parisis-i-negoviya-zamestnik-evangelos-kekatos.html", "text": "Кметът на Добрич Йордан Йорданов се срещна в кабинета си с кмета на Кефалония Александрос Парисис и неговия заместник Евангелос Кекатос. Това съобщиха от пресцентъра на Община град Добрич. Ръководителите на двете общини обсъдиха сферите на договора за побратимяване, който предстои да се подпише в скоро време. Гръцките гости споделиха изключително приятните си впечатления от Добрич, който посещават за първи път, и изразиха надежда за бъдещо ползотворно сътрудничество с реално взаимодействие не само в областта на културата, но и на туризма и бизнеса.", "date": "2017.08.21", "title": "Добрич: Кметът на Добрич Йордан Йорданов се срещна с кмета на Кефалония Александрос Парисис и неговия заместник Евангелос Кекатос"}
{"url": "http://www.focus-news.net/news/2017/08/21/2427709/sofiya-nov-mobilen-ehografski-aparat-ot-posledno-pokolenie-poluchi-obshtinskata-onkologichna-bolnitsa.html", "text": "Нов мобилен ехографски апарат от последно поколение получи общинската онкологична болница като дарение от кампания на Списание EVA. Това съобщи кметът на Столична община Йорданка Фандъкова в социалната мрежа \"Фейсбук\". Апаратът, с които могат да се установяват много малки образувания, ще бъде включен в поредния етап на скрининговата програма на Столична община за профилактика на рак на гърдата. За трета поредна година Столична община финансира програмата за профилактика на рака на гърдата заедно с 4 общински и 2 държавни болници. Инвестициите в превенция са ключови, защото повечето от тези тежки заболявания са лечими, когато се открият навреме. \r\nНастоящето дарение е на стойност 26100 лв., а апаратът ще се използва в диагностицирането на рак на млечната жлеза, онкогинегологични заболявания, рак на щитовидната жлеза и рак на простатата , обясни столичният кмет.  \r\nФандъкова посочва, че в последните години Общината е инвестирала 6 млн. лв. в ремонт на помещенията и апаратура по програмата ОПРР. \"Освен това със собствени средства сега болницата успя да закупи още един нов апарат и да отдели около 1 млн. лв. за внедряване на мерки за енергийна ефективност. Всички тези инвестиции са важни, както за пациентите, които получават по-добро лечение и грижи, така и за лекарите, сестрите и лаборантите, които са най-важните за всяка болница\", добавя кметът на Столична община.", "date": "2017.08.21", "title": "София: Нов мобилен ехографски апарат от последно поколение получи общинската онкологична болница"}
{"url": "http://www.focus-news.net/news/2017/08/21/2427710/shumen-pozharnata-i-politsiyata-rabotyat-po-signal-za-padnal-paraplanerist-v-rayona-na-shumenskoto-plato.html", "text": "В 18:57 часа снощи бил получен сигнал за паднал парапланерист в района на Шуменското плато. Това съобщиха от ОДМВР - Шумен.  Организирана е спасителна операция. Четирима служители на РСПБЗН- Шумен с алпийско оборудване и моторна резачка и шестима полицейски служители са пристигнали веднага на описаното място. Целият посочен район е бил претърсен многократно от екипите, но параплан не е открит. Направена е връзка с местни парапланеристи, които не са съобщили за липсващ човек. Търсено е съдействие и от варненски клуб, от където също са съобщили, че няма липсващи техни членове. Извършен е оглед и на пистите за излитане и не е открит автомобил. Днес ще бъде извършено повторно претърсване на описаното в сигнала място. Не се изключва вероятността да няма такъв инцидент.", "date": "2017.08.21", "title": "Шумен: Пожарната и полицията работят по сигнал за паднал парапланерист в района на Шуменското плато"}
{"url": "http://www.focus-news.net/news/2017/08/21/2427711/the-herald-sun-sapyorski-otryad-proveryava-podozritelen-paket-v-avtobus-v-melbarn.html", "text": "Трафикът в централната част на австралийския град Мелбърн бе преустановен за четири часа, след като водач на автобус е забелязал подозрителен предмет в превозното средство, съобщава вестник The Herald Sun.\r\nПакетът е попаднал в полезрението на шофьора при рутинна проверка, извършена около 10.30 часа (местно време). Подаден е сигнал в полицията, която е блокирала движението в района, докато не бъде извършена проверката за сигурност. На място е изпратен и сапьорски отряд. Автобусът се проверява със специален робот. Периметърът около превозното средство е отцепен, но няма разпоредена евакуация на прилежащите сгради, уточняват от редакцията. Тереза Герова", "date": "2017.08.21", "title": "The Herald Sun: Сапьорски отряд проверява подозрителен пакет в автобус в Мелбърн"}
{"url": "http://www.focus-news.net/news/2017/08/21/2427712/haskovo-zapochna-prenasyaneto-na-mebelite-v-remontirani-detski-gradini-i-uchilishta-v-grada.html", "text": "Започна пренасянето на мебелите в ремонтираните училища и детски градини в Хасково. Това съобщиха от пресцентъра на Община Хасково. Ремонтите са по ОП \"Региони в растеж\" и са в две училища и четири детски градини всяка с по две сгради. Приключил е ремонтът в ОУ \"Шандро Петьофи\" и ОУ \"Св. Иван Рилски\". Внасят се нови мебели в ОДЗ \"Слънце\" в кв. \"Орфей\". Ремонтите в ОУ \"Шандор Петьофи\" е за над 3.5 млн. лв., а в ОУ \"Иван Рилски\" за повече от 3.7 млн. лева.\r\nБлизо 6 млн. лв. е ремонтът в осемте сгради на четирите детски градини. \r\nОбщина Хасково обяви обществени поръчки за закупуването на мебели за всички ремонтирани детски градини, за част от тях има сключени договори и мебелите вече са доставени. Средствата за мебелите около 250 000 лева са от бюджета на Общината. Мебелите (лекла, шкафчета, маси, пейки, столове и др.) са по заявка на директорите на детските градини. До сега в някои от градините децата спяха в легла от 1965 година, най-новите бяха от 1982, когато са били открити детските заведения.", "date": "2017.08.21", "title": "Хасково: Започна пренасянето на мебелите в ремонтирани детски градини и училища в града"}
{"url": "http://www.focus-news.net/news/2017/08/21/2427713/blagoevgrad-65-godishen-mazh-e-postradal-pri-pozhar-v-kvartal-gramada.html", "text": "65-годишен мъж е пострадал при пожар в квартал „Грамада“. Изгорели са 4 гаража и една постройка. Това съобщиха за Радио „Фокус“ – Пирин от Областна дирекция на МВР – Благоевград. Сигналът за пожар във вътрешен двор на улица „Дунав“ в квартал „Грамада“ е подаден вчера, малко след 16.00 часа. На място веднага са се отзовали два екипа на Района служба „Пожарна безопасност и защита на населението“ – Благоевград. При пожара леко пострадал е 65-годишен мъж, който е един от собствениците на горелите постройки. Той се е опитал да гаси пожара преди пристигането на огнеборците, но покривът е поддал и е пропаднал вътре. Същият е транспортиран със собствен превоз до болницата в Благоевград, където след изследвания е установена фрактура на две ребра, настанен е в отделението по хирургия.\r\nЛивия НИНОВА", "date": "2017.08.21", "title": "Благоевград: 65-годишен мъж е пострадал при пожар в квартал „Грамада“"}
{"url": "http://www.focus-news.net/news/2017/08/21/2427715/veliko-tarnovo-fotografskata-izlozhba-stsenata-v-kadar-dva-veka-dve-pokoleniya-e-predstavena-v-prostranstvoto-okolo-hudozhestvena-galeriya-boris-denev.html", "text": "Фотографската изложба „СЦЕНАТА В КАДЪР – два века, две поколения“ е представена в пространството около Художествена галерия „Борис Денев“ от днес до 23 август. Това съобщиха от пресцентъра на Община Велико Търново. „СЦЕНАТА В КАДЪР – два века, две поколения“ включва снимки на известният търновски фотограф Алеко Чалъков и на неговата внучка Марина Чамуркова. Фотографиите са запечатали мигове от сценични изяви на крепостта Царевец случили се през миналия век и през тази година.\r\nАлеко Чалъков (1922-2003 г.) е щатен фотограф на търновския театър от 1958 до 1982 г. Пред апарата му са заставали всички актьори от трупата, както и гoлeми имeнa нa бългapcкoтo кинo и тeaтъp в този период. Фотографът е снимал и Нaциoнaлния иcтopичecки пpeглeд нa бългapcкaтa дpaмa и тeaтъp “Пoглeд към вeкoвeтe”, който се е провеждал във Велико Търново до 80-те години на ХХ век. В изложбата ще бъдат показани черно-бели репродукции от този форум и други сценични изяви на крепостта Царевец, правени в периода 1965 - 1975 година.\r\nНеговата внучка Марина Чамуркова ще се представи с кадри от тазгодишното издание на II Летен сезон на българските оперни театри „Сцена на вековете“ 2017.\r\nИзложбата „СЦЕНАТА В КАДЪР“ е част от Седмицата на фотографията по Проект „Арт лято“, финансиран от община Велико Търново.\r\nНа 26 октомври предстои следващата самостоятелна изложба на фотографката Марина Чамуркова, която ще е в Изложбени зали „Рафаел Михайлов“.", "date": "2017.08.21", "title": "Велико Търново: Фотографската изложба „СЦЕНАТА В КАДЪР – два века, две поколения“ е представена в пространството около Художествена галерия „Борис Денев“"}
{"url": "http://www.focus-news.net/news/2017/08/21/2427716/shumen-mazh-e-s-fraktura-na-cherepa-sled-udar-s-tesla-po-glavata-pri-skandal-v-selo-madara.html", "text": "Около 20 часа на 20 август е възникнал скандал между група мъже в село Мадара. Това съобщиха от ОДМВР - Шумен. Скандалът, след който последвало сбиване, е бил пред частен дом на ул. \"Иван Вазов“. Неизвестен нанася удар с тесла по главата на 38-годишен с инициали Х.К. След преглед в МБАЛ- Шумен е установен, че пострадалият има фрактура на черепа. Мъжът е без опасност за живота. В хода на проведените издирвателени мероприятия като съпричастни са задържани 38-годишен с инициали Н.Н. и 33-годишен с инициали П.Г., като и двамата са от Шумен. Работата по изясняване на случая продължава. Започнато е досъдебно производство.", "date": "2017.08.21", "title": "Шумен: Мъж е с фрактура на черепа след удар с тесла по главата при скандал в село Мадара"}
{"url": "http://www.focus-news.net/news/2017/08/21/2427717/pazardzhik-dva-sa-odobrenite-proekti-za-finansirane-na-mladezhki-deynosti-ot-obshtina-panagyurishte.html", "text": "За първа година, по предложение на заместник-кмета по „Хуманитарни дейности“ Галина Матанова, Община Панагюрище предложи нова форма на организация и възможности за изразяване на инициативността и новаторството на младите хора чрез разработени, одобрени и реализирани от тях  проекти на територията на община Панагюрище. Това съобщи за Радио „Фокус“ – Пазарджик Радка Костуркова от Общината. Тя уточни, че експертна комисия, назначена със заповед на кмета на община Панагюрище е разгледала, оценила и класирала проектните предложения от Конкурсна сесия 2017 за набиране на проекти за младежки дейности в община Панагюрище. „Одобрени за финансиране са две от подадените четири проектни предложения.  Проект „Вече знам и мога повече“ на Сдружение за развитие на малки европейски селища „Идея“, село Бъта, в размер на 2 830 лева и проект „Да се кичат, да се радват, да си дойдат, да се женат“ (изследване, съхраняване и популяризиране на традиционните попински обичаи) на Сдружение с нестопанска цел „На орището“, село Попинци, в размер на 3 000 лева“, обясни Костуркова. Продължителността на проектите е съответно два и три месеца.\r\nВаня НИКОЛОВА", "date": "2017.08.21", "title": "Пазарджик: Два са одобрените проекти за финансиране на младежки дейности от Община Панагюрище"}
{"url": "http://www.focus-news.net/news/2017/08/21/2427718/agentsiya-fokus-izlachva-na-zhivo-vav-feysbuk-brifinga-na-ministara-na-ikonomikata-emil-karanikolov-otnosno-litsenza-na-orazheyniya-zavod-emko.html", "text": "Агенция „Фокус“ излъчва на живо във „Фейсбук“ брифинга на министъра на икономиката Емил Караниколов относно констатираните нарушения и спирането на лиценза от Междуведомствения съвет по отбрана и сигурност на оръжейния завод „Емко“. Брифинга може да гледате на живо в страницата на ИА „Фокус“ във „Фейсбук“", "date": "2017.08.21", "title": "Агенция „Фокус“ излъчва на живо във „Фейсбук“ брифинга на министъра на икономиката Емил Караниколов относно лиценза на оръжейния завод „Емко“"}
{"url": "http://www.focus-news.net/news/2017/08/21/2427719/tass-nay-malko-20-turisti-sa-postradali-pri-intsident-v-antaliya.html", "text": "Поне 20 туристи, включително чужденци, са пострадали при пътен инцидент в турския курорт Анталия, предава ТАСС, като се позовава на информация от местната агенция ДХА\r\nСпоред агенцията, минибус се е преобърнал на излизане от тунела Анталия – Кемер. Шофьорът е изгубил контрол над превозното средство заради лошото време и мократа настилка. \r\nНе се уточнява граждани на кои страни са сред пострадалите, но те веднага са били транспортирани в болница. Тереза Герова", "date": "2017.08.21", "title": "ТАСС: Най-малко 20 туристи са пострадали при инцидент в Анталия"}
{"url": "http://www.focus-news.net/news/2017/08/21/2427720/veliko-tarnovo-darzhavna-opera-stara-zagora-shte-predstavi-na-stsenata-na-letniya-teatar-svoya-muzikalen-proekt-shouto-prodalzhava-queen-tribute-concert.html", "text": "Държавна опера - Стара Загора ще представи на 24 август, от 21.00 часа, на сцената на Летния театър във Велико Търново своя изключително успешен музикален проект „Шоуто продължава“ - QUEEN Tribute Concert. Това съобщиха от пресцентъра на Община Велико Търново. След триумфалното гостуване на откритите сцени на Стара Загора и Бургас, лятното турне ще завърши във Велико Търново. В лятната августовска нощ ще прозвучат вечните хитове на „QUEEN” в изпълнение на оркестъра на Държавна опера Стара Загора и рок банда със солист Теодор Койчинов. Диригент, инициатор и ръководител на проекта е младият виенски възпитаник Димитър Косев.\r\nНай-извесните песни на QUEEN като „Bohemian Rhapsody”, „The Show Must Go on”, „Who Wants to Live Forever”, „We are the Champions”, „I want to break free”, „Crazy little thing called love”, „Somebody to Love”, „We Will Rock You” и „Love of My Life” ще прозвучат в нови интерпретации в оркестрациите на Пламен Проданов, Свилен Димитров и Димитър Косев. А емблематичната \"Barcelona\", която Фреди Мерюри изпя в дует с Монсерат Кабайе и постави началото на модата за съвместни изпълнения на рок и поп певци с оперни гласове, ще бъде представена от сопраното Елена Петрова и Теодор Койчинов. \r\nВ екипа на концерта участват още: \r\nАлександър Тумангелов - барабани;\r\nТаньо Сандев - бас китара;\r\nБожидар Тонев - соло китара;\r\nПавел Цонев - клавир;\r\nЕлена Петрова, Ванина Колева - беквокали;\r\nОзвучаване: Велин Трифонов и Диан Георгиев; \r\nPowerSound - Стара Загора.", "date": "2017.08.21", "title": "Велико Търново: Държавна опера - Стара Загора ще представи на сцената на Летния театър своя музикален проект „Шоуто продължава“ - QUEEN Tribute Concert"}
{"url": "http://www.focus-news.net/news/2017/08/21/2427721/afp-ispaniya-razkri-pred-evropol-samolichnostta-na-napadatelya-ot-barselona.html", "text": "Испанските власти официално разкриха пред Европол самоличността на водача, който вряза микробус в пешеходци на полулярната улица „Ла Рамбла“ в Барселона, за да бъде създадена възможност за стартиране на общоевропейското му издирване, предава AFP.\r\n„Трябва да говорим с европейската полиция, за да ги уведомим за самоличността, защото този човек... вероятно ще бъде издирван във всички европейски страни\", заяви по-рано днес вътрешният министър на Каталония Хоаким Форн пред местно радио.\r\nПолицията в испанския автономен регион Каталония съобщи в понеделник, че е идентифицирала водача на микробуса, с който бе извършено нападението в сърцето на Барселона.\r\nИмето му не бе разкрито, но регионалният вътрешен министър Хоаким Форн заяви пред местно радио, че „всичко подсказва, че шофьорът на вана е бил Юнес Абуякуб“. Той е последният заподозрян, който полицията издирва за атентата в каталонската столица.\r\nВ резултат на терористичният атентат в Барселона загинаха 14 души, а над 100 други бяха ранени. Засегнати от атаката са над 34 националности.Тереза Герова", "date": "2017.08.21", "title": "AFP: Испания разкри пред Европол самоличността на нападателя от Барселона"}
{"url": "http://www.focus-news.net/news/2017/08/21/2427722/nim-priklyuchi-razkopkite-na-unikalna-sgrada-v-krepostta-balak-dere-ivaylovgradsko.html", "text": "Археологически екип на Националния исторически музей (НИМ) приключи разкопките - сезон 2017 г. на късноантичната и средновековна крепост в местността „Балък дере”, до Ивайловградското село Хухла, известна в региона още и под името \"Родостица\". Това съобщиха от пресцентъра на  музея.  Екипът се ръководи от главния уредник Ивайло Кънев и уредника от НИМ Маргарита Попова. \r\nТази година продължи проучването на сграда, открита през 2013 г. Още в началото на разкопките се установи, че археолозите са попаднали на уникална по своите размери  сграда, чиито помещения имат широчина на зидовете 0.9 м и са съхранени във височина до 2. 40 м, измазани от вътре с фин бял хоросан и застлани с добре обработени плочи. На юг от сградата се очертава „голям двор”  с широчина 15 м, който подобно на помещенията е засталан с плочник. Важни за проучванията се оказаха резултатите от археологическите сезони 2016 г.- 2017г., които установиха, че „големият двор” всъщност не е двор, а голяма зала и е част от важна представителна сграда, която е претърпяла няколко  реконструкции. Окончателните размери на целия комплекс все още се доизясняват, защото не е  разкрита цялата дължина на сградата. До този момент има проучени 35 м от нея и 15 м в широчина. \r\nНай-значимото откритие бе направено през 2014 г., когато археолозите се натъкнаха на колективна монетна находка от билонови (сплав от злато и сребро) монети на византийския император Алексий Комнин  (1081- 1118 г.). При археологическите разкопки бяха открити още мраморни колони, части от мраморна облицовка, предмети на бита, коланни апликации, множество монети, фрагменти вероятно от църковна утвар - общо около 400 бр. експоната (само от сградата), които могат да се видят във витрините на НИМ- гр. София и в Общинския исторически музей - Ивайловград. Какви функции е изпълнявала и на кого е принадлежала представителната сграда засега остава неизвестно. Фактите сочат, че тя е построена в началото на VI в. и е унищожена от славяни и авари  през първата половина на VII в. През  ХI-XII в. император Алексий Комнин  преустройва само залата на сградата и я използва като база във войната с норманите. Проучванията ще продължат с финансовите ресурси на Националния исторически музей и пълната подкрепа на община Ивайловград до цялостното разкриване на този неповторим и без аналог паметник на културата. След това ще се предприемат мерки за неговото подобаващо експониране и социализиране.", "date": "2017.08.21", "title": "НИМ приключи разкопките на уникална сграда в крепостта „Балък дере”, Ивайловградско"}
{"url": "http://www.focus-news.net/news/2017/08/21/2427723/reuters-avtomobil-se-vryaza-v-avtobusna-spirka-v-marsiliya-ima-nay-malko-edin-ranen.html", "text": "Автомобил се вряза в автобусна спирка във френския град Марсилия, предава Reuters.\r\nПо данни на полицията е пострадал най-малко един човек.\r\nКъм момента не се привеждат други данни за случилото се, включително и за това дали става въпрос за случаен инцидент.Тереза Герова", "date": "2017.08.21", "title": "Reuters: Автомобил се вряза в автобусна спирка в Марсилия, има най-малко един ранен"}
{"url": "http://www.focus-news.net/news/2017/08/21/2427724/prezidentat-rumen-radev-tryabva-da-reshim-kakvo-pravim-s-noviya-samolet-i-togava-da-pretsenim-za-kolko-vreme-i-kak-shte-osigurim-prehoda-kam-nego-chrez-poddrazhkata-na-mig-29.html", "text": "Трябва да решим какво правим с новия самолет и тогава да преценим за колко време и как ще осигурим прехода към него чрез поддръжката на МИГ-29. Това каза пред журналисти в Бургас президентът Румен Радев, предаде кореспондентът на Радио „Фокус“- Бургас. По никакъв начин не може да отпадне проектът за закупуването на нов изтребител заяви държавният глава. „Изграждането на отбранителни способности трябва да се базира на ясни принципи. Първо, трябват ни съвременни бойни способности. МИГ-29 колкото и да е добър като маневреност, не предоставя съвременни бойни способности, каквото и да му правим. Второ, трябва да мислим за съвместимост. Все пак България е член на НАТО. Самолетът не е съвместим с нашите партньори. Трето, трябва разходите за отбрана да бъдат ефективни. Вложените пари в МИГ-29 няма да ни дадат съвременни способности, а ще бъдат съизмерими до 2030 година с доставката на нов самолет“, коментира още президентът. Той допълни, че са направени много анализи по въпроса. „Първо, трябва да решим какво правим с новия самолет и тогава да преценим за колко време и как ще осигурим прехода към него чрез поддръжката на МИГ-29“, каза още Румен Радев.\r\nМария РУСЕВА", "date": "2017.08.21", "title": "Президентът Румен Радев: Трябва да решим какво правим с новия самолет и тогава да преценим за колко време и как ще осигурим прехода към него чрез поддръжката на МИГ-29"}
{"url": "http://www.focus-news.net/news/2017/08/21/2427725/montana-grad-lom-e-s-narusheno-vodopodavane-zaradi-avariya.html", "text": "Лом е без питейна вода в рамките на 3 дни, съобщиха от водоснабдителното дружество. Водоподаването за град Лом е преустановено вечерта на 20 август, като причината е тежка авария на напорния водопровод в района на помпената станция в село Добри дол. Водоподаването ще бъде възстановено най-рано на 23 август.", "date": "2017.08.21", "title": "Монтана: Град Лом е с нарушено водоподаване заради авария"}
{"url": "http://www.focus-news.net/news/2017/08/21/2427726/dobrich-sformirano-e-zveno-za-izpalnenie-na-obshtinskiya-proekt-za-obnovyavane-na-vodniya-sektor-v-grada.html", "text": "Издадена е кметска заповед и е сформирано звено за изпълнение на общинския проект за обновяване на водния сектор в Добрич. Това съобщи Росица Йорданов, зам.-кмет „Икономическо развитие и европейски фондове“, предаде кореспондент на Радио „Фокус” – Варна. Звеното е позиционирано на ул. „Йордан Йовков“ №17, състои се от 9 души, сред които ръководител на екипа, координатор на проекта, експерт по комуникациите, двама инженери, представител на асоциирания партньор на Общината. В момента се работи по проектната документация и след нейното одобрение ще започне същинската работа по строително-монтажните дейности. По този проект е предвидена пълна рехабилитация на водоснабдителната и канализационна система на Добрич – над 77 км водопровод и над 4 км канализационни колектори, също реконструиране на 3 канално-помпени станции и модернизиране на пречиствателна станция за отпадни води край Врачанци. Стойността на проекта е 86 227 183 лв. \r\nЖулиета НИКОЛОВА", "date": "2017.08.21", "title": "Добрич: Сформирано е звено за изпълнение на общинския проект за обновяване на водния сектор в града"}
{"url": "http://www.focus-news.net/news/2017/08/21/2427727/veliko-tarnovo-operata-selska-chest-i-baletat-delvata-shte-badat-predstaveni-na-halma-tsarevets.html", "text": "Държавна опера - Стара Загора ще представи на 26 август, от 21.00 часа, в рамките на Летния сезон на българските оперни театри „Сцена на вековете 2017“ две едноактни творби – операта „Селска чест“ и балета „Делвата“ на италианските съвременници Пиетро Маскани и Алфредо Казела. Това съобщиха от пресцентъра на Община Велико Търново. Двете сицилиански истории ще оживеят на хълма Царевец във Велико Търново в една вечер. Спектаклите са дело на изцяло италиански творчески екип. Великолепието на сценичната визия и на костюмите е заслуга на именития италиански художник Салваторе Русо. Драматичната история в операта „Селска чест“ ще бъде представена в автентичната сицилианска атмосфера, костюмите са исторически верни на времето, в което се развива действието - края на 19-ти век. Майсторът – сценограф и костюмограф Салваторе Русо вписва в сценичната визия  архитектурните символи на Сицилия, използва типичните за региона битови съоръжения и атрибути, облича героите в характерни костюми с колоритни етно елементи. Режисьорът  Игнацио Окипинти съзнателно търси една различна и още по-въздействаща интерпретация на изпълнената с емоции и южняшки страсти драма. На 26 август операта „Селска чест“ ще дирижира главният диригент на Старозагорската опера Ивайло Кринчев. В ролята на Туриду за първи път гостува топ тенорът със световна кариера Зоран Тодорович. Сопраното Елена Баръмова ще се представи в ролята на Сантуца, а Ивайло Джуров ще е Алфио. Дългогодишният солист на Държавна опера-Стара Загора Евдокия-Здравкова-Хорозова участва в ролята на Мама Лучия, а Петя Петрова ще бъде в ролята на очарователната Лола. Участват солисти, оркестър и хор на Държавна опера-Стара Загора. Диригент на хора Младен Станев.\r\nВ балетната постановка на „Делвата“ сицилианската картина е коренно противоположна като цветове и настроение. Алфредо Казела създава тази едноактна  танцова комедия през 1924 година. Композиторът сам не е предполагал, че балетът „Делвата“  ще му донесе толкова много успехи. В своята сюита, оп. 41 Казела използва много сицилиански фолклорни музикални елементи, дори включва тенорово соло на сицилиански диалект. Поучителната комична притча на Пирандело ще бъде разказана в танцова версия сред искрящи и бликащи от нюанси багри – в декорите, в костюмите, в хореографията. Зрителите ще се срещнат за първи път с „Делвата“ на Алфредо Казела през погледа на големия италиански хореограф Флавио Бенати. Декорите и костюмите са отново на родения в Сицилия Салваторе Руссо. Танцов театър, смесени танцови техники, пантомима в един наситен с комични ситуации спектакъл. Зад забавната и наивна наглед история прозира вечното мъдро послание на сицилианеца Луиджи Пирандело: Трябва да се мисли преди да се прави каквото и да е….\r\nВ балетния спектакъл „Делвата“ участват оркестър, солисти и кордебалет на Държавна опера-Стара Загора. В ролята на Нела ще дебютира Кремена Костова, а в ролята на нейния годеник ще й партнира Даниел Тичков. Александър Желев ще бъде в ролята на Дон Лоло, а Петя Вънева ще пресъздаде колоритния образ на Дзи Дима. На диригентския пулт ще застане за първи път Владимир Бошнаков.", "date": "2017.08.21", "title": "Велико Търново: Операта „Селска чест“ и балетът „Делвата“ ще бъдат представени на хълма Царевец"}
{"url": "http://www.focus-news.net/news/2017/08/21/2427728/the-independent-osemnadesetgodishen-marokanets-e-osnovniyat-zapodozryan-za-napadenieto-v-turki.html", "text": "Финландски съд посочи като основен заподозрян за атаката с нож в град Турку, в която бяха убити две жени и ранени още осем, 18-годишен мигрант от марокански произход, съобщава вестник The Independent.\r\nПолицията рани и арестува 18-годишния Абдерхаман М. след нападението в петък, което властите определиха като терористична атака. Нападателят, който в момента е в болница, ще бъде задържан, докато се провеждат предварителните разследвания. Според полицията, атаката е била насочена преднамерено срещу жени. Тереза Герова", "date": "2017.08.21", "title": "The Independent: Осемнадесетгодишен мароканец е основният заподозрян за нападението в Турки"}
{"url": "http://www.focus-news.net/news/2017/08/21/2427729/blagoevgrad-preustanoveno-e-vodopodavaneto-v-nyakoi-chasti-na-grada-poradi-avarii-na-ulichni-vodoprovodi.html", "text": "Преустановено е водоподаването в някои части на Благоевград поради аварии на улични водопроводи. Това съобщи за Радио „Фокус“ – Пирин дежурният диспечер във водоснабдителното дружество. От 6.40 часа без вода са живущите на булевард „Св. св. Кирил и Методий“, а от 9.30 часа с прекъснато водоподаване са абонатите на дружеството в ж.к. \"Ален мак\" и ж.к. \"Бялата висота\". На място са изпратени екипи, които работят по отстраняване на възникналите повреди, но към момента не е ясно кога точно ще бъде пусната водата в засегнатите от аварията райони.\r\nЛивия НИНОВА", "date": "2017.08.21", "title": "Благоевград: Преустановено е водоподаването в някои части на града поради аварии на улични водопроводи"}
{"url": "http://www.focus-news.net/news/2017/08/21/2427730/reuters-nay-malko-edin-zaginal-pri-vryazvaneto-na-avtomobil-v-avtobusna-spirka-v-marsiliya-vodachat-e-arestuvan.html", "text": "Най-малко един човек е загинал, а друг ранен т във френския пристанищен град Марсилия, след като автомобил се вряза в автобусна спирка, съобщи източник от френската полиция за Reuters.\r\nШофьорът e арестуван на мястото.\r\n„В момента нямаме информация за мотивите на това лице\", пояснява източникът.Тереза Герова", "date": "2017.08.21", "title": "Reuters: Най-малко един загинал при врязването на автомобил в автобусна спирка в Марсилия, водачът е арестуван"}
{"url": "http://www.focus-news.net/news/2017/08/21/2427731/ministar-emil-karanikolov-proizvodstvoto-na-zavoda-za-boepripasi-emko-ne-e-spirano-i-toy-shte-prodalzhi-da-raboti.html", "text": "В последния един месец за мен много странно се нагнетява напрежението във военнопромишления комплекс. Искаме да разясним ситуацията предимно с дружеството „Емко“. Това каза министърът на икономиката Емил Караниколов по време на брифинг за констатираните нарушения и спирането на лиценза на оръжейния завод „Емко“, предаде репортер на Агенция „Фокус“. „Днес работниците излязоха на протест. Длъжен съм да кажа, че производството не е спирано в това дружество и то ще продължи да работи. Преди около месец и  половина в Междуведомствения съвет по отбранителна индустрия и сигурност на доставките към Министерски съвет беше получена информация от МВР, с която бяхме информирани, че в складовете и производствената база на „Емко“ има няколко нарушения“, коментира Караниколов. По думите му в складовата база се държат боеприпаси и вещества, които не трябва по закон да са на едно място. „Това е изключително опасно за работещите и населението в този регион. На двора на производствената площадка се държат боеприпаси, което е забранено от закона и е опасно дори за работещите. Има констатации и за нередности, свързани с пожарната безопасност“, каза още Емил Караниколов.Агенция „Фокус“ припомня: На 25 юли т.г. се проведе заседание на Междуведомствения съвет по отбранителна индустрия и сигурност на доставките към Министерския съвет, на което бяха разгледани получени от МВР справки за извършени проверки в няколко от оръжейните фирми в страната. Тогава бе установено, че най-сериозни нарушения са били открити в „Емко“. Службите са констатирали редица пропуски, включително нарушения относно изискванията към устройството на обектите, предназначени за търговия с оръжие, боеприпаси, взривни вещества и пиротехнически изделия, на правилата за съхранение, както и на условията за планирането и проектирането на строежите. Нарушения са били установени и по отношение на пожарната безопасност и защита на населението. Констатирани са били и завишени рискове спрямо нуждата от осигуряване на адекватна защита на работниците и служителите и опазване на живота и здравето на гражданите. Веднага след това Междуведомственият съвет незабавно е предприел превантивни мерки с цел недопускане на инциденти. Лицензът на „Емко“ за търговия с оръжие е бил спрян за срок от 6 месеца или до отстраняване на нарушенията, а на компетентните органи е било възложено да извършат проверки във всички дружества от оръжейната индустрия в страната. Тези действия нагнетиха напрежение сред работниците в завода и днес те излязоха на протест. \r\nЛюба АЛЕКСИЕВА\r\nОчаквайте подробности!", "date": "2017.08.21", "title": "Министър Емил Караниколов: Производството на завода за боеприпаси „Емко“ не е спирано и той ще продължи да работи"}
{"url": "http://www.focus-news.net/news/2017/08/21/2427732/vidin-pametnikat-na-blagodarnostta-v-tsentara-na-grada-postradal-ot-vandalski-akt-e-pochisten.html", "text": "Паметникът на благодарността в центъра на града, пострадал от вандалски акт, е почистен. Това съобщиха от пресцентъра на Община Видин. „Това е възмутително и недопустимо деяние“, заяви кметът на Община Видин Огнян Ценков по повод оскверняването на паметника до Стамбол капия, поставен в знак на благодарност заради спасяването на евреите у нас по време на гоненията им през Втората световна война. Той припомни историческите факти, като отбеляза, че в града в онзи период са живели около 1200 евреи и няма пострадали благодарение на застъпничеството на митрополит Неофит и на видинчани, които не са допуснали нито един да бъде изпратен в немски концентрационен лагер. Затова потомците на тези евреи, които живеят в Израел, са поставили паметника в знак на благодарност. Всяка година, когато се отбелязва Деня на Холокоста – 10 март, се поставят цветя пред монумента. \r\nОгнян Ценков заяви, че Видин се слави от векове със своята етническа толерантност и според него това е провокативен акт, който цели напрежение и противопоставяне. Той допусна възможността вандалската проява да е насочена срещу Общината, тъй като през изминалата седмица имаше друг инцидент – стъклата на централния вход на административната сграда бяха изпочупени през нощта. Видинският кмет коментира, че са зачестили нападките и в социалните мрежи. Всички тези неща обаче няма да спрат развитието на Общината, която прави много нови положителни промени като откриването на филиал на Русенския университет, провеждането на Първи фестивал за опера и балет, на първи ретро парад на автомобили, поемане управлението на крепостта „Баба Вида“ и не на последно място – дарението на Синагогата от организацията на евреите „Шалом“ и др. \r\nЦенков изрази увереността си, че компетентните органи ще установят истината и извършителите на вандалския акт, след който паметникът на благодарността осъмна с изписани върху него надписи на верска основа. Още преди обяд служители на общината отстраниха нанесените щети.", "date": "2017.08.21", "title": "Видин: Паметникът на благодарността в центъра на града, пострадал от вандалски акт, е почистен"}
{"url": "http://www.focus-news.net/news/2017/08/21/2427733/mvr-zadarzhani-sa-trima-izvarshiteli-na-telefonni-izmami.html", "text": "Задържани са трима извършители на телефонни измами. Това съобщиха от пресцентъра на МВР. Около 16.40 часа на 18 август, на тел. 112 бил подаден сигнал за лек автомобил и хора със съмнително поведение в района на 61 км на автомагистрала „Хемус“. На място веднага бил изпратен автопатрулен екип на РУ – Правец. Полицаите установили в автомобила водача и негова спътничка, и двамата от София. \r\nВ резултат на предприети незабавни оперативно-издирвателни действия, проведени съвместно от служители на РУ - Правец, ОДМВР - София, СДВР и ОДМВР - Плевен, било установено, че двамата са съпричастни към телефонна измама, осъществена спрямо възрастна столичанка малко по-рано същия ден, за което е образувано досъдебно производство. При извършеното претърсване на автомобила са открити и иззети 6 835 лева и златни накити с общо тегло 75 грама. Двамата са задържани в РУ - Правец за срок до 24 часа. \r\nВ същото време, на територията на ОДМВР - Плевен, е задържан и техният организатор - 32-годишен криминално проявен мъж от Левски. \r\nВ хода проведените до момента процесуално-следствени действия разследващите са установили още шест идентични престъпления, извършени от тримата на територията на страната. \r\nРаботата по пълното документиране на случая продължава от служители на СДВР под наблюдението на Софийската районна прокуратура.", "date": "2017.08.21", "title": "МВР: Задържани са трима извършители на телефонни измами"}
{"url": "http://www.focus-news.net/news/2017/08/21/2427734/obnoven-e-portalat-na-natsionalnata-zdravnoosiguritelna-kasa.html", "text": "От 18 август 2017 г. интернет страницата www.nhif.bg на Националната здравноосигурителна каса (НЗОК) е обновена. Това съобщиха от пресцентъра на НЗОК. Това стана възможно в рамките на проекта „Развитие на здравния портал на НЗОК с добавяне на нови функционалности”, осъществен от „ТехноЛогика“ ЕАД. Фирмата бе класирана на първо място след обявяването на открита процедура от управителя на НЗОК за възлагане на обществена поръчка с предмет „Техническа поддръжка на Персонализирана информационна система (ПИС) на НЗОК, включително разработка на бъдещи функционалности“. Тя е предложила оферта за осъществяване на техническата поддръжка на ПИС от 18 000 лв. с ДДС и така е отговорил адекватно на критерия за оценка „най-ниска цена“.\r\nИзграденото портално софтуерно решение включва Публична част, Система за управление на съдържанието и набор от електронни услуги, предназначени за граждани и договорни партньори на НЗОК. Обновеният здравен портал на НЗОК ще представя адекватно и по модерен начин институцията в интернет пространството и ще позволява, както и досега, извършването на набор от електронни услуги със свободен достъп. Такива са справките, които здравноосигурените могат да направят за:\r\n- Общопрактикуващи лекари;\r\n- Лекари специалисти;\r\n- Лекари по дентална медицина;\r\n- Лабораторни изследвания - списък на лечебните заведения, извършващи лабораторни изследвания;\r\n- Високоспециализирани дейности - списък на лечебните заведения, извършващи високоспециализирани дейности;\r\n- Болници;\r\n- Аптеки;\r\n- Лекарства, заплащани от НЗОК (Лекарствен списък)\r\n- Пациентски листи\r\n- Анулирани здравноосигурителни книжки.\r\nЗапазена е възможността, както и досега, здравноосигурените да могат да задават online своите въпроси към НЗОК.\r\nРазработена е нова функционалност, част от публично достъпните услуги - „Национална листа за планов прием в лечебни заведения за болнична помощ (ЛЗБП)“. Тя има за цел поддържането на листа за планов прием за всяка клиника и/или отделение в страната. Услугата е разработена така, че да бъде максимално удобна за потребителите, като им предоставя в табличен вид информация за: \r\n- Пореден номер на вписания пациент в Националната листа за планов прием на пациенти;\r\n- Наименование  на лечебното заведение за болнична помощ, което приема пациента;\r\n- Номер на клинична пътека, клинична процедура или амбулаторна процедура;\r\n- Инициали на пациента;\r\n- Дата за планов прием;\r\n- Пореден номер от листата за планов прием на съответното лечебно заведение.\r\nТака новата услуга ще улеснява максимално здравноосигурените и ще им помага да следят поредния номер в Националната листа за планов прием на пациенти, както и датата за планов прием на вписаните пациенти. \r\nСистемата за управление на съдържанието (СУС) на портала позволява още:\r\n- Публикуване, управление и обновяване на информацията в портала на НЗОК;\r\n- Поддържане на информацията  в съответствие с осигурена йерархичност на менютата, които позволяват до 9 нива на влагане;\r\n- Поддържане на съдържанието от служители на НЗОК, които не са ИТ специалисти;\r\n- Поддържане на информацията на портала на български и на английски език.", "date": "2017.08.21", "title": "Обновен е порталът на Националната здравноосигурителна каса"}
{"url": "http://www.focus-news.net/news/2017/08/21/2427735/sport-neymar-razkritikuva-rakovodstvoto-na-barselona.html", "text": "Нападателят на Пари Сен Жермен Неймар нападна ръководството на стария си клуб Барселона, предава специализираното издание Football Espana.\r\nСпоред бразилеца в ръководството на испанския клуб има хора, които не би трябвало да заемат високи постове. \r\nНеймар премина в Пари Сен Жермен в летния трансферен прозорец за рекордните 222 млн. евро, след четири години в редиците на испанския тим.", "date": "2017.08.21", "title": "Спорт: Неймар разкритикува ръководството на Барселона"}
{"url": "http://www.focus-news.net/news/2017/08/21/2427736/vremenno-ne-raboti-sms-sistemata-za-plateno-parkirane-v-sinyata-i-zelenata-zona-na-stolitsata.html", "text": "Временно не работи SMS системата за платено паркиране в синята и зелената зона на столицата. Това съобщиха от пресцентъра на Столична община. Центърът за градска мобилност уведомява своите клиенти, че заради проблеми в електрическото захранване SMS системата за уведомяване при платено паркиране в синята и зелената зона на столицата временно не работи. Центърът за градска мобилност апелира всички граждани, които искат да използват тази услуга, да използват хартиените талони. \r\nЦентърът за градска мобилност се извинява за причиненото неудобство.", "date": "2017.08.21", "title": "Временно не работи SMS системата за платено паркиране в синята и зелената зона на столицата"}
{"url": "http://www.focus-news.net/news/2017/08/21/2427737/burgas-regionalniyat-istoricheski-muzey-organizira-den-na-otvoreni-vrati-na-30-septemvri.html", "text": "В последния ден на летния сезон – 30 септември Регионалния исторически музей Бургас ще отвори вратите на експозициите си безплатно. Това съобщиха от пресцентъра на Община Бургас. Посетителите ще имат шанс да видят в последния ден от престоя им в Бургас гостуващите изложби „Съкровището от Надсентмиклош“, „Тракийското съкровище от Борово“ и „Най-старото злато в Европа – съкровищата на Варненския халколитен некропол“, „Епохата на цар Фердинанд“ и др. \r\nПоводът е отбелязването на Европейски дни на наследството` 2017. Регионалният исторически музей в Бургас ще се включи в общоевропейската инициатива и през 2017 г. с разнообразна културна програма. Тя ще започне с националната научна конференция „Българските бежанци в Бургас и региона 1878 – 1945 г.“ от 27 до 29 септември, която ще се проведе в Колеж по туризъм. Конференцията е организирана от Регионален исторически музей - Бургас и Община Бургас в партньорство с Регионална библиотека „П. Яворов“ - Бургас, Тракийски научен институт, дирекция „Регионален държавен архив“ – Бургас и Университет „Проф.д-р. Асен Златаров“. През последните две десетилетия инициативата Европейски дни на наследството се утвърди като едно от най-важните събития в културния календар на Европа, привличащо милиони посетители към богатото културно наследство на континента. През месец септември всяка година държавите в Европа отварят вратите на повече или по-малко познатите си културни забележителности, като организират различни кампании за популяризиране на наследството и търсене на неговото място в настоящето. Идеята за „Европейски дни на наследството“ възниква през 1985 г. по време на Втората конференция на европейските министри, отговарящи за архитектурното наследство, организирана от Съвета на Европа в Гранада, Испания. Тогавашният министър на културата на Франция Жак Ланг предлага един успешен френски експеримент за ден на отворените врати до културното наследство да бъде приложен и в други страни на континента.\r\nДнес всички 50 страни, подписали Европейската културна конвенция, са част от инициативата, повишавайки осведомеността на своите граждани за културното многообразие на Европа. С течение на времето Европейските дни на наследството се превърнаха и в механизъм за утвърждаване на обществената роля и значимостта на достигналите до нас културни ценности. В провеждането на Дните се включват активно участници от всички възрасти, като особено внимание се отделя на учениците и младежите.\r\nЕвропейските дни на наследството са съвместна инициатива на Съвета на Европа и Европейския съюз. Министерството на културата на Република България е координатор и основен организатор за страната.", "date": "2017.08.21", "title": "Бургас: Регионалният исторически музей организира ден на отворени врати на 30 септември"}
{"url": "http://www.focus-news.net/news/2017/08/21/2427738/stara-zagora-edin-chovek-e-zaginal-pri-katastrofata-mezhdu-selata-sredets-i-trakiya.html", "text": "Един човек е загинал при катастрофата между селата Средец и Тракия. Това съобщиха от пресцентъра на ОДМВР-Стара Загора.  Инцидентът е станал около 23.30 часа в неделя. По път I-5, на територията на община Опан, се е движил лек, автомобил, управляван от 22-годишен водач от Бургас. На км 253+500, водачът изгубил контрол над автомобила, който навлязъл в лентата за насрещно движение и се блъснал челно във влекач с прикачено полуремарке, управляван от 54-годишен мъж от Плевен. В резултат на удара водачът на лекия автомобил е загинал на място.  Oбразувано е досъдебно производство.", "date": "2017.08.21", "title": "Стара Загора: Един човек е загинал при катастрофата между селата Средец и Тракия"}
{"url": "http://www.focus-news.net/news/2017/08/21/2427739/ministar-emil-karanikolov-darzhavata-zastava-zad-rabotnitsite-i-tseliya-voennopromishlen-kompleks-emko.html", "text": "Държавата застава зад работниците и целия военнопромишлен комплекс „Емко“. Това каза министърът на икономиката Емил Караниколов по време на брифинг за констатираните нарушения и спирането на лиценза на оръжейния завод „Емко“, предаде репортер на Агенция „Фокус“. „С цел защита интересите на населението и сигурността на работещите Междудевомственият съвет взе решение за спиране на лицензите на дружеството „Емко“ за срок до 6 месеца или до отстраняване на нередностите. Благодаря на работещите и представителите на фирмата, които потвърдиха, че има нередности и работят за тяхното отстраняване. Държавата застава зад работниците. Те ще работят, но все пак мисля, че вместо да бъдат изкарвани на улиците да затварят пътища, ръководството на дружеството трябва да предприеме незабавно действия за отстраняване на нередностите и незабавно ще им бъде възстановен лицензът за търговия“, заяви Караниколов. \r\nПо думите му няма замесени имена в решението за спиране на лицензите, а сигурност. „Длъжни сме да осигурим сигурността на населението и на работниците. Това сме го направили, защото ако се случи някой инцидент, ще ни питате защо като сме знаели всичко това, не сме предприели съответните мерки. Проверки са правени не само в това дружество, но и във всички други, включително и в държавните и там не са констатирани такива нередности. Ако бъдат обаче констатирани такива, независимо дали е държавно или частно дружество, ще предприемем абсолютно същите мерки“, допълни министърът на икономиката. Той добави, че на едно държавно дружество от системата на Министерството на отбраната, поради административни нарушения, не му е бил издаден лиценз точно в същото заседание, на което е бил спрян лицензът на завода „Емко“. Караниколов бе категоричен, че законът е един за всички и те ще го спазват. „Трябва да се преместят боеприпасите и веществата, които не бива да седят едно до друго, тъй като е изключително опасно. Другото е, че на производствената площадка боеприпаси и то на двора нямат място. Законът точно и ясно е казал, че при такива нарушения се отнема лицензът за търговия. Ако имаше основание да се спре и лицензът за производство, щяхме да го направим. Към момента няма такова основание, няма и такава правна норма да го извършим“, каза още Емил Караниколов.\r\nЛюба АЛЕКСИЕВА", "date": "2017.08.21", "title": "Министър Емил Караниколов: Държавата застава зад работниците и целия военнопромишлен комплекс „Емко“"}
{"url": "http://www.focus-news.net/news/2017/08/21/2427740/redzhep-tayip-erdogan-tursko-iranska-operatsiya-sreshtu-kyurdite-e-vinagi-na-dneven-red.html", "text": "Държавният глава на Турция Реджеп Тайип Ердоган заяви в понеделник, че съвместна турско-иранска операция срещу кюрдите е „винаги на дневен ред“, предава AFP. Изявленията му бяха направени само седмица, след като един от най-високопоставените ирански офицери посети Анкара. \r\n„Съвместна операция с Иран срещу тези терористични организации, които представляват заплаха, е винаги на дневен ред“, коментира пред репортери Ердоган, говорейки за забранената „Кюрдска работническа партия“ (ПКК) и нейното иранско подразделение „Партия за свободен живот на Кюрдистан“ (PJAK), които имат военни бази в Ирак. .Тереза Герова", "date": "2017.08.21", "title": "Реджеп Тайип Ердоган: Турско-иранска операция срещу кюрдите е винаги на дневен ред"}
{"url": "http://www.focus-news.net/news/2017/08/21/2427741/smolyan-kmetat-nikolay-melemov-obyavyava-22-avgust-za-den-na-traur-v-obshtinata-v-pamet-na-velichko-cholakov.html", "text": "Кметът Николай Мелемов обявява 22 август 2017 г. за ден на траур в община Смолян по повод внезапната смърт на Почетния гражданин Величко Чолаков. Това съобщиха от пресцентъра на Община Смолян. Националният флаг ще бъде спуснат наполовина. \r\nПоклонението пред тленните останки на Олимпийския ни шампион ще се състои на 22 август, от 10.00 до 14.00 часа, в Спортната зала в Смолян. Преди това Опелото ще извърши архиерейският наместник на Духовната ни околия архимандрит Висарион. \r\nПогребението е от 15.00 часа в гробищен парк \"Беклийца\".", "date": "2017.08.21", "title": "Смолян: Кметът Николай Мелемов обявява 22 август за ден на траур в общината в памет на Величко Чолаков"}
{"url": "http://www.focus-news.net/news/2017/08/21/2427742/pink-tv-sarbiya-ministarat-na-otbranata-aleksandar-vulin-obeshta-po-visoki-zaplati-poveche-hora-i-poveche-apartamenti-za-armiyata.html", "text": "Министърът на отбраната Александър Вулин обеща по-високи заплати, повече хора и повече апартаменти както за военнослужещите, така и за целия сектор сигурност, в интервю за сръбската телевизия Pink TV.\r\n\"До края на годината се очаква значително повишаване на заплатите за военнослужещите и за всички служители в сектора сигурност. Формирана е специална работна група, която трябва да подготви предложения за цялостно подобряване на социалното положение на военнослужещите\", заявява Вулин.\r\nСпоред министъра на отбраната един от най-големите проблеми за офицерите и войниците е настаняването в жилища, тъй като сегашната заплата е крайно недостатъчна за закупуването на апартаменти, ако държавата не подкрепи сръбските военни.\r\nАлександър Вулин очаква до края на годината в армията да постъпят още 968 професионални войници..Тереза Герова", "date": "2017.08.21", "title": "Pink TV (Сърбия): Министърът на отбраната Александър Вулин обеща по-високи заплати, повече хора и повече апартаменти за армията"}
{"url": "http://www.focus-news.net/news/2017/08/21/2427743/plovdiv-shest-sela-v-oblastta-sa-s-narusheno-vodopodavane-zaradi-avarii.html", "text": "Шест села в областта са с нарушено водоподаване заради аварии. Това съобщи за Радио „Фокус“ - Пловдив дежурният диспечер във водоснабдителното дружество. Без вода са домакинствата в селата Каравелово, Куртово, Московец, Брестовица, Марково и Иван Вазово. Екипите работят по отстраняването на проблеми и в Пловдив. Нарушено е водоподаването в района на бул. „Ал. Стамболийски“, в района между улиците „Болград“ и „Околчица“.\r\nКристиян ГАРОВ", "date": "2017.08.21", "title": "Пловдив: Шест села в областта са с нарушено водоподаване заради аварии"}
{"url": "http://www.focus-news.net/news/2017/08/21/2427744/veliko-tarnovo-70-bali-furazh-i-chast-ot-pokriv-na-kashta-sa-izgoreli-pri-pozhar-predizvikan-ot-detsa.html", "text": "70 бали фураж и част от покрив на къща са изгорели при пожар, предизвикан от деца. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ във Велико Търново. Сигнал за инцидента е получен малко след 18.30 часа вчера. Имотът се намира на ул. „Младост“ в Златарица. При пожара са унищожени 85 кв. м от покрив, изгорели са и 70 бали фураж. Инцидентът е предизвикан от детето на собствениците. Няма пострадали. Двете сгради, намиращи се в един двор, са спасени. В гасенето на огъня са участвали петима пожарникари от Елена. \r\nЛуиза ТРАНЧЕВА", "date": "2017.08.21", "title": "Велико Търново: 70 бали фураж и част от покрив на къща са изгорели при пожар, предизвикан от деца"}
{"url": "http://www.focus-news.net/news/2017/08/21/2427745/ivan-totev-kmet-na-plovdiv-obshtinata-pravi-vsichko-vazmozhno-za-barzoto-priklyuchvane-na-remonta-po-bul-komatevsko-shose.html", "text": "Общината прави всичко възможно за бързото приключване на ремонта по бул. „Коматевско шосе“. Това каза пред журналисти, кметът на Пловдив Иван Тотев, предаде репортер на Радио „Фокус“ - Пловдив. Според Тотев усилено се работи по това до началото на септември да се свърже кв. „Коматево“ с ул. „Остромила“, за да може жителите да имат още един обходен маршрут към централната част на града. Кметът коментира намерението на хората от Коматево да блокират околовръстното шосе, ако ремонтът не бъде приключен до средата на следващия месец. „Подобни действия няма да доведат до по-бързото приключване на ремонта, а ще го забавят, защото техниката минава оттам. Освен това ще се създаде повече неудобство и за други жители на града. Надяваме се за малко повече търпение“, каза Иван Тотев. Той посочи, че подземната инфраструктура вече е готова. Изградени са канализация, телекомуникации, а също и газопровод. Кметът увери, че всички институции работят за максимално бързото приключване на дейностите по бул. \"Коматевско шосе\".\r\nКристиян ГАРОВ", "date": "2017.08.21", "title": "Иван Тотев, кмет на Пловдив: Общината прави всичко възможно за бързото приключване на ремонта по бул. „Коматевско шосе“"}
{"url": "http://www.focus-news.net/news/2017/08/21/2427746/afp-bridzhit-makron-poluchi-ofitsialna-rolya-ot-frenskoto-prezidentstvo.html", "text": "Съпругата на френския държавен глава – Бриджит Макрон, получи официална роля на представител на страната, но няма да получава заплата, да разполага със собствен бюджет или персонал, предава AFP.\r\nПредложението на Еманюел Макрон от предизборната му кампанията за създаване на нов статут на \"Първа дама\" за нея бе отложено след протест, но президенството обеща да изясни позицията си и ресурсите, с които разполага.Тереза Герова", "date": "2017.08.21", "title": "AFP: Бриджит Макрон получи официална роля от френското президентство"}
{"url": "http://www.focus-news.net/news/2017/08/21/2427747/predsedatelyat-na-ns-dimitar-glavchev-za-nas-republika-koreya-e-blizka-strana-prioriteten-i-perspektiven-partnyor-i-priyatel.html", "text": "Председателят на Народното събрание Димитър Главчев се срещна с председателя на Националното събрание на Република Корея Чунг Се-кюн. Това съобщиха от пресцентъра на Народното събрание. Българска парламентарна делегация, водена от председателя на парламента Димитър Главчев, е на официално посещение в Република Корея по покана на председателя на Националното събрание на Република Корея Чунг Се-кюн. \r\n\"За нас Република Корея е близка страна, приоритетен и перспективен партньор и приятел. България и Република Корея споделят общите фундаментални ценности на демокрацията, пазарната икономика и защитата на правата на човека\", посочи Главчев. Председателят на парламента припомни, че през 2015 г. по повод отбелязването на 25-годишнината от установяването на дипломатически отношения е приета Съвместна декларация за всеобхватно и ориентирано към бъдещето партньорство. \r\nДимитър Главчев заяви, че трябва да продължим да развиваме активен политически диалог на най-високо ниво и отбеляза важната роля на контактите между парламентите на двете страни на равнище председатели, комисии и групи за приятелство. \r\n\"Горещо приветстваме навлизането на корейски инвестиции в България в областите на автомобилостроенето, електрониката, технологиите – сектори, в които Република Корея е световен лидер\", подчерта председателят на Народното събрание. Той изрази надежда посещението на парламентарната делегация да даде нов тласък на традиционно добрите отношения между двете страни. Димитър Главчев призова да се работи за повече преки и интензивни контакти между хората, за реализиране на целите за инвестиции, стокообмен, туризъм. \r\nПредседателят на българския парламент изрази надежда да се разшири обменът в редица сектори на сътрудничество, особено в областта на културата и образованието. Той отбеляза, че двете страни имат много добри взаимоотношения в тези области и подчерта, че български език се изучава в Университета по чужди езици „Ханкук” в Сеул и това според него е важен фактор за насърчаване интереса към България в Република Корея. Димитър Главчев допълни, че корейски език се изучава в Центъра по източни езици и култури към СУ \"Св. Климент Охридски\" в специалността  „Кореистика\" от 1995 г. \r\nПредседателят на Националното събрание на Република Корея Чунг Се-кюн отбеляза, че има добра основа за сътрудничество в областта на отбраната, информационните и научните технологии и трябва да задълбочим контактите в тези сфери. \"Благодарен съм, че българите обичат нашата култура и се надявам бъдещите контакти да им помогнат да опознаят различните лица на нашата страна\", подчерта той. \"България и Република Корея постоянно разширяват своите връзки, надявам се в бъдеще да засилим и преките връзки между хората\", посочи Чунг Се-кюн. Той добави, че нашите две страни са приятелски и трябва да работим заедно в различни сфери и открои туризма като област с голям потенциал за развитие. \r\n\"Нашата страна разчита на подкрепата на Корея за покана за членство на България в Организацията за икономическо сътрудничество и развитие\", отбеляза Димитър Главчев.  \r\nБългарските народни представители разгледаха пленарната зала на Националното събрание. В състава на делегацията са председателят на Групата за приятелство България – Република Корея Михаил Христов, заместник-председателят на групата Десислава Атанасова и членовете на групата Николай Александров, Джевдет Чакъров и Кръстина Таскова.", "date": "2017.08.21", "title": "Председателят на НС Димитър Главчев: За нас Република Корея е близка страна, приоритетен и перспективен партньор и приятел"}
{"url": "http://www.focus-news.net/news/2017/08/21/2427748/sofiya-motorist-e-zaginal-na-myasto-pri-katastrofa-v-rayona-na-selo-batuliya.html", "text": "Моторист е загинал на място при катастрофа в района на село Батулия. Това съобщиха от ОДМВР - София. Около 18.05 часа на 20 август в РУ - Своге бил подаден сигнал за тежко пътнотранспортно произшествие в района на село Батулия. Извършен е оглед на местопроизшествието, при който е установено, че мотоциклет „Ямаха“ без регистрационна табела, е катастрофирал в крайпътни храсти, продължил е движението си странично по банкета, след което е паднал на пътното платно в дясната лента по посока на движението. Водачът е загинал на място. Причините за инцидента са в процес на установяване. Образувано е досъдебно производство по случая.", "date": "2017.08.21", "title": "София: Моторист е загинал на място при катастрофа в района на село Батулия"}
{"url": "http://www.focus-news.net/news/2017/08/21/2427749/pregled-na-mezhdunarodnite-novini-do-13-chasa-agentsiya-fokus.html", "text": "Най-малко един човек е загинал, а друг ранен във френския пристанищен град Марсилия, след като автомобил се вряза в автобусна спирка, съобщи източник от френската полиция. Шофьорът e арестуван на мястото.\r\n„В момента нямаме информация за мотивите на това лице\", пояснява източникът.\r\n*** Испанските власти официално разкриха пред Европол самоличността на водача, който вряза микробус в пешеходци на полулярната улица „Ла Рамбла“ в Барселона, за да бъде създадена възможност за стартиране на общоевропейското му издирване. „Трябва да говорим с европейската полиция, за да ги уведомим за самоличността, защото този човек... вероятно ще бъде издирван във всички европейски страни\", заяви по-рано днес вътрешният министър на Каталония Хоаким Форн пред местно радио.\r\nПолицията в испанския автономен регион Каталония съобщи в понеделник, че е идентифицирала водача на микробуса, с който бе извършено нападението в сърцето на Барселона.\r\nИмето му не бе разкрито, но регионалният вътрешен министър Хоаким Форн заяви пред местно радио, че „всичко подсказва, че шофьорът на вана е бил Юнес Абуякуб“. Той е последният заподозрян, който полицията издирва за атентата в каталонската столица.\r\nВ резултат на терористичният атентат в Барселона загинаха 14 души, а над 100 други бяха ранени. Засегнати от атаката са над 34 националности.\r\n*** Финландски съд посочи като основен заподозрян за атаката с нож в град Турку, в която бяха убити две жени и ранени още осем, 18-годишен мигрант от марокански произход.\r\nПолицията рани и арестува 18-годишния Абдерхаман М. след нападението в петък, което властите определиха като терористична атака. Нападателят, който в момента е в болница, ще бъде задържан, докато се провеждат предварителните разследвания. Според полицията, атаката е била насочена преднамерено срещу жени.\r\n*** Държавният глава на Турция Реджеп Тайип Ердоган заяви в понеделник, че съвместна турско-иранска операция срещу кюрдите е „винаги на дневен ред“. Изявленията му бяха направени само седмица, след като един от най-високопоставените ирански офицери посети Анкара. \r\n„Съвместна операция с Иран срещу тези терористични организации, които представляват заплаха, е винаги на дневен ред“, коментира пред репортери Ердоган, говорейки за забранената „Кюрдска работническа партия“ (ПКК) и нейното иранско подразделение „Партия за свободен живот на Кюрдистан“ (PJAK), които имат военни бази в Ирак.\r\n*** Членовете на сръбската дипломатическа мисия в Македония са изтеглени в Белград за спешни консултации. Към момента не се уточнява причината за предприетите мерки. \r\nМеждувременно обаче стана ясно, че македонската полиция е била помолена за осигуряване на по-голяма сигурност на сградата. Официално потвърждение на информацията засега няма. \r\nПосланикът на Сърбия в Скопие Душанка Дивяк Томич заяви за агенция „Бета“, че не може да коментира случая.\r\n***  Адвокатът на германския писател Доган Акханли твърди, че преди да бъде арестуван в Испания, клиентът му е бил шпиониран от турските служби. „Това бе целенасочен арест, не съвпадение\", коментира адвокатът пред баварско радио, изразявайки дълбоки съмнения, че задържането на Акханли е плод на добре свършена полицейска работа. По-скоро Турция „вероятно е шпионирала клиента ми в чужбина и е дала съвет, че има терорист, който трябва да бъде арестуван\".\r\nПо-рано канцлерът на ФРГ Ангела Меркел не изключи възможността за предприемане на допълнителни мерки за затягане на линията на Берлин срещу Турция, след като отново бе арестуван гражданин на Германия. \r\n„Трябва винаги да сме подготвени за следващи стъпки“, подчерта германският лидер в изявление за телевизионния канал RTL. \r\nПисателят Доган Акханли обясни ареста си с критичните текстове за Турция, които пише. Той бе арестуван в събота в Испания, където бе на почивка. Ден по-късно бе освободен, но няма да може да напусне страната, докато не бъде финализирана процедурата срещу него.\r\n*** Шведската журналистка Ким Вал, която изчезна след като проведе интервю със собственика на голяма „направи си сам“ подводница на 11 август, е починала при морски инцидент, заявиха от датската полиция в понеделник. Собственикът на подводницата Петер Мадсен, който бе обвинен в убийство поради небрежност, е казал пред полицията и съда, че „е имало инцидент на борда на подводницата, който е довел до смъртта на Ким Вал“ и че „в последствие тя е била погребана в морето в залива Коге“, южно от Копенхаген, става ясно от съобщението на полицията.\r\n*** Българският тенис ас Григор Димитров спечели най-голямата титла в кариерата си, побеждавайки австралиеца Ник Кирьос на финала на турнира от сериите „Мастърс“ в Синсинати, щата Охайо. \r\nБългаринът спечели финала с 6:3, 7:5, докато Кирьос не успя да демонстрира формата, която в четвъртфиналите му донесе победа срещу световния номер едно Рафаел Надал. С три двойни фала, Кирьос даде решаваща почивка на Димитров, който се възполва максимално от създалата се възможност. Австралиецът все пак имаше шанс да обърне играта, но допусна още грешки, които се оказаха прекалено скъпи. \r\nНа свой ред Григор Димитров запази самообладание и в резултат спечели първия си турнир от сериите „Мастърс“, за което получи поздравленията на опонента си Кирьос. \r\nПобедата ще осигури известно предимство на българина за Откритото първенство на САЩ, което започва следващата седмица.\r\n***", "date": "2017.08.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/21/2427750/mnvr-nyama-informatsiya-za-postradali-balgarski-grazhdani-pri-patniya-intsident-v-turskiya-kurort-antaliya.html", "text": "Няма сигнал за пострадали български граждани при пътния инцидент, който се е случил в турския курорт Анталия. Това съобщиха за Агенция „Фокус“ от пресцентъра на Министерството на външните работи.„Фокус“ припомня: Турската агенция ДХА съобщи по-рано днес, че минибус се е преобърнал на излизане от тунела Анталия – Кемер. Шофьорът е изгубил контрол над превозното средство заради лошото време и мократа настилка. Не се уточнява граждани на кои страни са сред пострадалите, но те веднага са били транспортирани в болница.\r\nЦветилена СИМЕОНОВА", "date": "2017.08.21", "title": "МНвР: Няма информация за пострадали български граждани при пътния инцидент в турския курорт Анталия"}
{"url": "http://www.focus-news.net/news/2017/08/21/2427751/ministar-emil-karanikolov-vapreki-che-rakovodstvoto-na-dunarit-e-podalo-ostavka-ima-pravna-prechka-za-negovoto-osvobozhdavane.html", "text": "Въпреки че ръководството на „Дунарит“ е подало оставка, има правна пречка за освобождаването им. Това каза на брифинг министърът на икономиката Емил Караниколов в отговор на въпрос защо ръководството на „Дунарит“ стои същото в Търговския регистър, въпреки подадените оставки и няма възможност да се впише ново, както и дали това е основание за отнемане на лицензи там, предаде репортер на Агенция „Фокус“. „Към момента да, но въпреки всичко дружеството работи. Анализираме постоянно информацията и ви уверявам, че държавата ще предприеме адекватни действия, за да защити интереса и на работниците, и на целия военнопромишлен комплекс. Да, ръководството въпреки че е подало оставка, има правна пречка за тяхното освобождаване. Следим тази информация и съвсем скоро вероятно ще предприемем действия. Но те отново ще бъдат за защита на работниците – те да продължат да работят и съответно дружеството да не затваря, тъй като е изключително важно за целия военнопромишлен комплекс“, коментира Караниколов. \r\nПо темата за завода „Емко“ министърът допълни, че законът не им позволява други мерки. „Дадени са предписания на ръководството на „Емко“ и се надявам, че той ще ги изпълни съвсем скоро. Той има същия интерес, в момента топката е при тях“, каза още Емил Караниколов.\r\nЛюба АЛЕКСИЕВА", "date": "2017.08.21", "title": "Министър Емил Караниколов: Въпреки че ръководството на „Дунарит“ е подало оставка, има правна пречка за неговото освобождаване"}
{"url": "http://www.focus-news.net/news/2017/08/21/2427752/vidin-organizatsiya-shalom-blagodari-na-obshtinata-za-pochisteniya-pametnik-na-blagodarnostta.html", "text": "Видинската организация „Шалом“ благодари за почистения паметник на благодарността и бързата реакция на кмета на Община Видин Огнян Ценков. Това каза за Радио „Фокус“ – Видин Стрея Пунчева, председател на организацията. „Изпратихме и благодарствено писмо до видинския кмет Огнян Ценков. От сутринта съм при паметника, дойдоха веднага хора от звеното за чистота към общината, там бе и Красимир Попов, началник на звеното. Свършиха много добра работа, така че не останаха и следи от вандалския акт“, заяви Стрея Пунчева. Тя допълни, че вандалските надписи са били направени с шаблон. „Притеснява ме този първи акт на вандализъм срещу паметника, защото за първи път във Видин се появяват подобни надписи. На фона на това, което става в света – наистина е притеснително“, допълни Стрея Пунчева. От видинската организация „Шалом“ са снимали почистения паметник и снимките ще бъдат изпратени в централата на организацията.\r\nАнна ЛОЗАНОВА", "date": "2017.08.21", "title": "Видин: Организация „Шалом“ благодари на Общината за почистения паметник на благодарността"}
{"url": "http://www.focus-news.net/news/2017/08/21/2427753/sofiya-61-godishen-mazh-e-obvinen-za-otpraveni-zakani-za-ubiystvo-kam-zhena-v-svoge.html", "text": "61-годишен мъж е обвинен за отправени закани за убийство към жена. Това съобщиха от ОДМВР - София. В РУ - Своге било образувано досъдебно производство срещу мъж с инициали Б. А. от София по повод отправени от него закани за убийство спрямо 43-годишна жена. След събрани достатъчно доказателства за виновността му 61-годишният извършител е привлечен в качеството на обвиняем за престъпление по чл. 144, ал.3, пр.1, вр. ал.1 от НК с мярка за неотклонение „подписка“. Делото е изпратено в районната прокуратура с мнение за съд.", "date": "2017.08.21", "title": "София: 61-годишен мъж е обвинен за отправени закани за убийство към жена в Своге"}
{"url": "http://www.focus-news.net/news/2017/08/21/2427754/afp-frenskite-vlasti-se-vazdarzhat-ot-komentar-za-haraktera-na-intsidenta-v-marsiliya.html", "text": "Един човек бе убит и друг сериозно ранен в южния френски пристанищен град Марсилия в понеделник, след като автомобил се вряза в група хора на две различни автобусни спирки,  предава AFP, като се позовава на полицейски източници, които поясняват, че заподозреният водач на превозното средство е арестуван.\r\nИнцидентът се е случил около девет часа сутринта (местно време), когато автомобил марка „Рено“ се е ударил с висока скорост в автобусна спирка в 13-ти район на града, ранявайки тежко един човек. След това водачът на превозното средство се е насочил към друга спирка на градския транспорт в 11-ти район, убивайки един човек. \r\nЖулиен Равие, кмет на на 11-ти и 12-ти район, заяви пред телевизионния канал BFMTV, че жертвата е жена на 40-годишна възраст. По данни на източници от полицията шофьорът е мъж на възраст около 35 г., който не е от Марсилия. Според други източници в инцидента е участвал ван, а не автомобил. \r\nКъм момента френските власти не коментират дали инцидентът се третира като терористична атака.\r\nBFMTV съобщи, че един минувач е забелязал регистрационния номер на автомобила – информация, която полицията е използвала, за да проследи водача до района на старото пристанище, където заподозреният е арестуван.\r\nПолицията отцепи района на пристанището и призова жителите да избягват движение в квартала, който е популярен сред туристите.\r\nИнцидентът се случва на фона на общоевропейското издирване на шофьора на микробуса, с който бе извършен терористичния атентат в Барселона.Тереза Герова", "date": "2017.08.21", "title": "AFP: Френските власти се въздържат от коментар за характера на инцидента в Марсилия"}
{"url": "http://www.focus-news.net/news/2017/08/21/2427755/ministar-emil-karanikolov-resheniyata-za-naznacheniyata-na-novoto-rakovodstvo-na-sofiya-teh-park-byaha-lichno-moi-te-v-nikakav-sluchay-ne-sa-partiyni.html", "text": "Решенията за назначенията на новото ръководство на „София Тех Парк“ бяха лично мои, те в никакъв случай не са партийни. Това каза на брифинг министърът на икономиката Емил Караниколов за новото ръководство на „София Тех Парк“, предаде репортер на Агенция „Фокус“. „Имаше вътрешен одит. Решенията за тези назначения са лично мои. Това са хора, които аз познавам и съм работил с повечето от тях. Те са професионалисти. Разчитайте, че съвсем скоро обликът на „София Тех Парк“ ще бъде различен. Там ще се напълни с млади хора. Настоящото ръководство, което все още не е вписано, има много по-богат административен опит и считам, че ще се справи много по-добре. В никакъв случай не са партийни назначения. От тях се очаква да върнат проектът „София Тех Парк“, защото в последните години това дружество се занимава само с продажба на имоти, а не това е неговата цел. Там трябва да има млади хора, които да работят“, коментира Караниколов и добави, че ако отидем, ще видим, че е пусто и сиво и няма никой. „Това трябва да го променим. Трябва да има клъстери, науката трябва спешно да се влее в българската икономика. Един от новите представители на борда, съответно е представител и на науката. Надявам се, че това е ясен сигнал за тях. Сигурен съм, че те ще докажат, че са професионалисти“, посочи той. Попитан дъщерята на Янка Такева какво разбира от тази работа, Караниколов отговори, че тя има много богат административен опит. „За високите технологии има кой да отговаря – това е науката, а не мениджмънтът на дружеството“, подчерта Караниколов. \r\nЗа срещата с китайските инвеститори от петък, министърът на икономиката уточни, че сертификатът им е удължен за 3 години. „Той им беше връчен. Инвестицията е за над 1,5 млрд. лв. Имат 3 години да я реализират. Имотите се продават на пазарни цени. Терените, които първо са им били предложени, се е оказало, че са с непроменен статут, били са публични, а не частна държавна собственост и не е имало възможност за извършване на тези сделки“, каза още Емил Караниколов.\r\nЛюба АЛЕКСИЕВА", "date": "2017.08.21", "title": "Министър Емил Караниколов: Решенията за назначенията на новото ръководство на „София Тех Парк“ бяха лично мои, те в никакъв случай не са партийни"}
{"url": "http://www.focus-news.net/news/2017/08/21/2427756/chavdar-angelov-park-muzey-shipka-buzludzha-shte-podgotvim-dokumentatsiyata-i-tehnicheskiya-proekt-za-konservatsiya-i-restavratsiya-na-pametnika-na-svobodata.html", "text": "Насочваме усилия към подготовката на документацията и техническия проект за консервация и реставрация на Паметника на свободата. Това каза директорът на Национален парк-музей „Шипка-Бузлуджа“ Чавдар Ангелов в интервю за Агенция „Фокус“ за Шипченската епопея, интереса към тези събития и героизма на опълченците. Той поясни, че в момента се придвижват проектите за  консервацията и реставрацията на скулптурата на лъва, която се намира на северната страна на монумента. „Тази година успяхме да извършим вътрешния оглед на състоянието на скулптурата. В резултат на това беше изготвено едно технологично предписание за последователността от действия, които трябва да бъдат извършени. В момента има още някои технически въпроси, които трябва да бъдат уточнени и да се съберат в една част от парите, които не достигат. Имам работна среща в Министерство на културата по тези въпроси“, раказа Ангелов. Той увери, че се работата се движи към финализиране на този важен проект. „Колкото до консервацията и реставрацията на сами Паметник на свободата, предвид неговите размери и местоположение, там нещата са малко по-сложни. Към момента нашите усилия са насочени освен по приключване на работата по емблематичния лъв и към започване на  подготовката на документацията и разработването на технически проект за консервация и реставрация на самия паметник“ ,каза Ангелов. Той поясни, че това е в малко по-далечна перспектива. Ангелов обърна внимание, че колкото по-голям е интересът към паметника, толкова по-скоро ще успеят да се справят с тези важни и отговорни задачи. „Последната цялостна консервация и реставрация на сградата на паметника е извършвана някъде в края на 80-те години на миналия век. Той има нужда от поправка и поддръжка, там където е необходимо. Важното е, че имаме подкрепа от страна на министерството и на различни частни спонсори, които проявяват желание да ни помогнат“, коментира той. Директорът на музея подчерта, че паметникът на Шипка е в конструктивно и стабилно състояние, както и лъвът.  \r\nДеница КИТАНОВА", "date": "2017.08.21", "title": "Чавдар Ангелов, парк-музей „Шипка-Бузлуджа“: Ще подготвим документацията и техническия проект за консервация и реставрация на Паметника на свободата"}
{"url": "http://www.focus-news.net/news/2017/08/21/2427757/veernje-novosti-sarbiya-za-sedmitsa-v-zagreb-sa-registrirani-dva-sluchaya-na-seksualni-posegatelstva-na-migranti-nad-zheni.html", "text": "Само за една седмица хърватската полиция в столицата Загреб е регистрирала две сексуални нападения над жени от страна на мигранти, предава електронното издание на сръбския вестник Večernje novosti.\r\nПървото нападение е било извършено от 27-годишен афганистанец срещу жителка на квартал \"Дугава\".\r\nВ петък вечерта, марокански гражданин се е опитал да изнасили 19-годишно момиче в обществена тоалетна в центъра на Загреб. \r\nДвамата нападатели са били задържани.\r\nИзданието цитира служители на различни институции в столицата, които твърдят че бежанците, пребиваващи в Загреб, се държат все по-нагло и по-арогантно спрямо хърватките. Тереза Герова", "date": "2017.08.21", "title": "Večernje novosti (Сърбия): За седмица в Загреб са регистрирани два случая на сексуални посегателства на мигранти над жени"}
{"url": "http://www.focus-news.net/news/2017/08/21/2427758/sofiya-48-godishen-mazh-e-zadarzhan-za-strelba-s-boen-pistolet-v-selo-mala-rakovitsa.html", "text": "48-годишен столичанин е задържан от служители на РУ - Сливница за хулигански действия, изразяващи се в стрелба във въздуха с боен пистолет. Това съобщиха от ОДМВР - София. Около 19.00 часа на 18 август на тел. 112 бил подаден сигнал за мъж, стрелящ с пистолет в село Мала Раковица. На място незабавно били изпратени полицейски служители от РУ - Сливница, които установили и задържали извършителя. Установено било, че същият е произвел изстрели във въздуха със законно притежаван боен пистолет. След оглед на местопроизшествието оръжието е иззето. Мъжът е тестван с дрегер, отчел 0.82 промила в издишания от него въздух. По случая е образувано досъдебно производство за извършено престъпление по чл. 325, ал.1 от НК. Действията по разследването продължават под наблюдението на районната прокуратура в Сливница.", "date": "2017.08.21", "title": "София: 48-годишен мъж е задържан за стрелба с боен пистолет в село Мала Раковица"}
{"url": "http://www.focus-news.net/news/2017/08/21/2427759/kostadin-dimitrov-kmet-na-rayon-trakiya-v-plovdiv-izdadeni-sa-parvite-pet-razresheniya-za-zapazeni-parkomesta-pred-blok.html", "text": "Издадени са първите пет разрешения за запазване на места за паркиране на автомобили пред блок 8 в район „Тракия“. Това съобщи за Радио \"Фокус\" - Пловдив/b> районният кмет Костадин Димитров. Там са монтирани антипаркинг скоби, което позволява стартиране на процеса по издаване на разрешения за ползване на място общинска собственост за местодомуване на автомобили. „Документите се издават за терените, където има по един желаещ за всяко от обявените места. Предстоят нормативни промени в общинската наредба за случаите, в които има повече от един кандидат за едно място“, добави Димитров. Желаещите да се възползват от тази услуга могат да подават заявления в районните администрации. \"До момента в район „Тракия“ има подадени над 200 заявления от граждани\", каза още кметът Костадин Димитров.\r\nКристиян ГАРОВ", "date": "2017.08.21", "title": "Костадин Димитров, кмет на район „Тракия“ в Пловдив: Издадени са първите пет разрешения за запазени паркоместа пред блок"}
{"url": "http://www.focus-news.net/news/2017/08/21/2427760/nad-62-ot-uchenitsite-izbirat-profesionalnite-paralelki-i-uchilishta-pri-kandidatstvane.html", "text": "За над 62% от учениците записани в професионалните паралелки и училища професионалното образование е първи избор при кандидатстване. Това показват първоначалните данни за приема през тази година, съобщиха от пресцентъра на Министерство на образованието и науката. От 21 966 ученици в професионални гимназии и паралелки 13 810 са записани след 7 клас по първо желание в първо класиране. Общо 17 993 или почти 82% осмокласници са приети по първо и второ желание в професионална гимназия или паралелка. Тези данни, според заместник-министъра на образованието и науката Таня Михайлова, говорят за повишаване не интереса към професионалното образование. \r\nВ трите етапа на класиранията за кандидатстване след 7 клас има данни за участвали 47 356 ученици. 46% от тях са записани след първите два етапа на класирането и са класирани за трети етап в паралелки за придобиване на професионална квалификация.\r\nИзборът на 46% от учениците определя засега като най-търсени следните специалности: Компютърна техника и технологии, Икономическа информатика, Автотранспортна техника, Икономика и мениджмънт Механизация на селското стопанство, Производство на кулинарни изделия и напитки, Кетъринг, Производство и обслужване в заведенията за хранене и развлечения, Системно програмиране, Организация на хотелиерството, Организация на туризма и свободното време, Строителство и архитектура, Приложно програмиране, Оперативно счетоводство и Банково дело. \r\n515 ученици са записани вече в паралелките по новата професия „Приложно програмиране“.\r\nДо началото на учебната година ще бъдат готови типовите и училищни планове и учебни програми по всички специалности, по които е реализиран прием за учебната 2017-2018 г. Те са разработени от експертите в МОН с помощта на учители, университетски преподаватели и партньори от бизнеса. Това е само част от предвидените за разработване и внедряване над 2800 типови учебни планове, 6000 учебни програми по учебните предмети от професионалната подготовка и 320 изпитни програми за държавните изпити за придобиване на професионална квалификация. Тази учебна документация ще бъде постоянно актуализирана и осъвременявана в сътрудничество с бизнеса, за да бъде адекватна на неговите потребности.", "date": "2017.08.21", "title": "Над 62% от учениците избират професионалните паралелки и училища при кандидатстване"}
{"url": "http://www.focus-news.net/news/2017/08/21/2427761/sport-grigor-dimitrov-veroyatno-shte-e-sedmi-postaven-v-shemata-za-otkritoto-parvenstvo-na-sasht.html", "text": "Деветата позиция на Григор Димитров в световната ранглиста означава, че най-добрият български тенисист може да бъде поставен под номер седем в схемата за Откритото първенство на САЩ, след като Новак Джокович и Стан Вавринка се оттеглиха от участие в турнира заради травми. \r\nUS Open, един от четирите тенис турнира от „Големия шлем“, ще се проведе в периода 28 август-10 септември.", "date": "2017.08.21", "title": "Спорт: Григор Димитров вероятно ще е седми поставен в схемата за Откритото първенство на САЩ"}
{"url": "http://www.focus-news.net/news/2017/08/21/2427762/nikolay-melemov-kmet-na-smolyan-shte-predlozha-na-obshtinski-savet-sportnata-zala-v-grada-da-nosi-imeto-na-velichko-cholakov.html", "text": "Ще предложа на Общински съвет спортната зала в Смолян да носи името на Величко Чолаков, защото той беше голям спортист и голям човек и смятам, че той заслужава това признание. Това каза за Радио „Фокус“ – Смолян Николай Мелемов, кмет на Смолян. Мелемов обясни, че е споделил тази негова идея във фейсбук, с цел да разбере какво е мнението на смолянската общественост, затова ще изготви и докладна и ще я внесе за разглеждане от Общинския съвет в Смолян. „Величко беше голям спортист и голяма личност, с добро сърце и беше уважаван от всички“, каза Мелемов. Той добави, че смолянчани скърбят за него, заедно с неговите близки. Кметът каза още, че е разговарял с треньора на Величко Костадин Грозданов и има информация, че утре за поклонението пред тленните останки на Олимпийския шампион в спортната зала ще дойдат тежкоатлети от Германия, Норвегия и от други чужди страни, за да отдадат последна почит на големия спортист и човек Величко Чолаков. Кметът обяви вторник за ден на траур в Смолян.\r\nДаниела БОЙКОВА", "date": "2017.08.21", "title": "Николай Мелемов, кмет на Смолян: Ще предложа на Общински съвет спортната зала в града да носи името на Величко Чолаков"}
{"url": "http://www.focus-news.net/news/2017/08/21/2427763/veernje-novosti-sarbiya-spored-voyslav-sheshel-nyama-kakvo-da-delim-s-albantsite-v-kosovo-tam-vsichko-e-nashe.html", "text": "Лидерът на Сръбската радикална партия - Воислав Шешел, заяви, че \"в Косово няма какво да делим с албанците, тъй като всичко там е наше\". Коментарът му бе направен пред вестник Večernje novosti по повод идеята на сръбското правителство за постигането на разбирателство между сърби и албанци в Косово.\r\nШешел смята, че \"ние можем да им дадем половин Косово, само ако те ни дадат половин Албания\".\r\nСпоред него сръбският президент Александър Вучич е притиснат да признае независимостта на Косово, тъй като \"нормализацията на отношенията означава единствено признаване на Косово\".\r\n\"Не е необходимо Вучич да каже \"Признавам Косово!\". Достатъчно е Косово да стане член на ООН\", смята Шешел.Тереза Герова", "date": "2017.08.21", "title": "Večernje novosti (Сърбия): Според Войслав Шешел \"няма какво да делим с албанците в Косово, там всичко е наше\""}
{"url": "http://www.focus-news.net/news/2017/08/21/2427764/plovdiv-3-600-kasa-tsigari-i-nad-11-kg-tyutyun-bez-banderol-sa-izzeti-pri-proverka-na-stokoviya-pazar-v-rakovski.html", "text": "3 600 къса цигари и над 11 кг тютюн без бандерол са иззети при проверка на стоковия пазар в Раковски. Това съобщиха от ОДМВР - Пловдив. Контрабандната стока е установена вчера в рамките на проведена специализирана полицейска операция за противодействие на престъпленията, свързани с разпространението на акцизни стоки без бандерол в Раковски. Служителите на реда предприели проверка на стоковия пазар в Раковски, където намерили и иззели 3 600 къса цигари без бандерол и 11.265 кг безакцизен тютюн. Срещу нарушителите са образувани преписки за нарушение по чл.234, ал.1 от НК.", "date": "2017.08.21", "title": "Пловдив: 3 600 къса цигари и над 11 кг тютюн без бандерол са иззети при проверка на стоковия пазар в Раковски"}
{"url": "http://www.focus-news.net/news/2017/08/21/2427765/veliko-tarnovo-prodalzhava-polaganeto-na-nova-patna-markirovka-po-glavnata-ulitsa-vasil-levski-v-grada.html", "text": "Продължава полагането на нова пътна маркировка по главната улица „Васил Левски“ във Велико Търново която бе цялостно преасфалтирана в началото на месеца. Това съобщиха от пресцентъра на Община Велико Търново. След оформянето на паркоместата и пиацата на таксиметровите автомобили, от днес служители на общинското дружество „Организация на движението, паркинги и гаражи“ разчертават пешеходните пътеки. \r\nИзползваната пластична боя е по-плътна и трайна, а според изискванията на материала нанасянето ѝ се извършва ръчно. През следващите дни предстои разчертаването и на осевите линии по пътното платно. \r\nКомисия ще огледа състоянието на пешеходните пътеки и на пътните знаци край училищата, детските градини и детските ясли. Мярката е превантивна и е предвид наближаващото начало на новата учебна година. Където е необходимо, хоризонталната напречна маркировка ще бъде освежена.", "date": "2017.08.21", "title": "Велико Търново: Продължава полагането на нова пътна маркировка по главната улица „Васил Левски“ в града"}
{"url": "http://www.focus-news.net/news/2017/08/21/2427766/diplomaticheskite-predstavitelstva-na-sasht-v-rusiya-preustanovyavat-vremenno-izdavaneto-na-neimigrantski-vizi.html", "text": "Считано от 23 август 2017 г., дипломатическите представителства на САЩ в Руската федерация ще преустановят временно издаването на неимигрантски визи. Това се казва в съобщение, публикувано на официалната интернет страница на посолството на САЩ в страната. \r\n„Решението на Русия  да намали броя на служителите в дипломатическите мисии на САЩ на територията на страната поставя под съмнение усилията на руската страна за подобряване на двустранните отношения. Ние ще запазим броя на служителите на ниво, необходимо за извършване на основните функции на дипломатическите ни мисии“, се казва в разпространеното съобщение.\r\n„Във връзка с мерките, предприети от Руската федерация за ограничаването на броя на служителите на дипломатическите мисии на САЩ на територията на страната, се прекратява издаването на неимигрантски визи от 23 август. От първи септември тя ще бъде възстановена в Москва. Що се отнася до другите консулства в страната, издаването няма да бъде подновено за неопределен срок от време“, става ясно още от публикувания текст, в който се уточнява, че насрочените по-рано събеседвания ще бъдат отменени. Тереза Герова", "date": "2017.08.21", "title": "Дипломатическите представителства на САЩ в Русия преустановяват временно издаването на неимигрантски визи"}
{"url": "http://www.focus-news.net/news/2017/08/21/2427767/emil-karanikolov-darzhavata-shte-zashtiti-sigurnostta-i-rabotnite-mesta-na-sluzhitelite-v-emko.html", "text": "На извънредна пресконференция на министъра на икономиката Емил Караниколов относно констатираните нарушения и спирането на лиценза от Междуведомствения съвет по отбрана и сигурност на оръжейния завод „Емко“, Радио К2 го попита:\r\n„Защо работниците протестираха, въпреки че казахте, че работните им места не са застрашени и как си обяснявате, че медии непрекъснато замесват имената на Цветан Василев и Делян Пеевски до Вашето име и Вашите законови решения?“, съобщиха от екипа на предаването \"Беновска пита\"/b>.\r\nЕмил Караниколов отговори: „Няма имена. Има сигурност. Ние сме длъжни да осигурим сигурността на населението и на работниците. Това сме го направили, защото недей си Боже да се случи някакъв инцидент, тогава ще ни питате защо не сме предприели съответните мерки. Законът е ясен. При такава информация се предприемат тези действия. Искам да обърна внимание, че проверки са правени не само в това дружество, но и във всички други дружества, включително и държавните. Там не са констатирани такива нередности. Ако обаче бъдат установени нередности в частно или държавно дружество, ние ще предприемем абсолютно същите мерки“.", "date": "2017.08.21", "title": "Емил Караниколов: Държавата ще защити сигурността и работните места на служителите в „Емко“"}
{"url": "http://www.focus-news.net/news/2017/08/21/2427768/burgas11-godishnoto-momiche-e-ubito-sled-spor-s-izvarshitelya-za-tova-kade-da-pushat-nargile.html", "text": "С една прободна рана в областта на врата е убито 11-годишното момиче в Бургас. Това съобщи на брифинг в Апелативна прокуратура - Бургас ст. комисар Калоян Калоянов, директор на ОДМВР - Бургас, в който участва и Йовита Григорова, зам. административен ръководител на Апелативна прокуратура - Бургас, предаде кореспондент на Радио „Фокус“. Убийството е извършено от 15-годишно момче от Бургас с нож в жилищна сграда в жк. „Меден рудник“. Сигналът за деянието е подаден в 17.29 часа вчера. Трупът на момичето е намерен случайно. То е било без документи за самоличност и лични вещи, без телефон. Нямало е и свидетели. Веднага е образувано досъдебно производство за убийство на малолетно момиче и са започнали оперативните действия за разследването на случая. В ранните часове на днешния ден заподозреният в извършването на деянието е задържан. Мотивът е скарване между двамата за това къде да пушат наргиле. Заподозреният и жертвата са се познавали чрез социалните мрежи от няколко седмици, разменили са си телефонните номера, последвала е среща, като се е стигнало до това умишлено престъпление. Момчето е задържано, като предстои иск за налагане на мярка за неотклонение задържане под стража за 72 часа, след което иск за налагане на постоянна мярка за неотклонение задържане под стража, въпреки че лицето е непълнолетно. Момчето няма предишни криминални прояви. За такова деяние законът предвижда от 15 до 20 години лишаване от свобода, доживотен затвор или доживотен затвор без право на замяна, но тъй като лицето е непълнолетно наказанието се редуцира от 3 до 10 години затвор. От прокуратурата и от полицията отправиха апел към родителите да налагат по-строг контрол спрямо децата им, когато използват социалните мрежи.\r\nМария РУСЕВА", "date": "2017.08.21", "title": "Бургас:11-годишното момиче е убито след спор с извършителя за това къде да пушат наргиле"}
{"url": "http://www.focus-news.net/news/2017/08/21/2427769/sputnik-sarbiya-otzovavaneto-na-srabskite-diplomati-ot-skopie-zaradi-predlozhenie-na-makedonskoto-pravitelstvo-za-podkrepa-na-kosovskoto-chlenstvo-v-yuneskoi.html", "text": "Македонското правителство е изготвило предложение за подкрепа на членството на Косово в ЮНЕСКО. Това е една от причините, поради които Министерството на външните работи в Белград реши да отзове за консултации дипломатите си в Скопие, предава сръбската редакция на Sputnik, като се позовава на добре информирани източници.\r\nПо-рано стана ясно, че служителите на сръбската дипломатическа мисия в Македония са изтеглени в Белград за спешни консултации. Междувременно бе съобщено, че македонската полиция е била помолена за осигуряване на по-голяма сигурност на сградата. Официално потвърждение на информацията засега обаче все още няма. \r\nПосланикът на Сърбия в Скопие Душанка Дивяк Томич заяви за агенция „Бета“, че не може да коментира случая. \r\nПремиерът на Сърбия Ана Бърнабич е обсъдила ситуацията с президента Александър Вучич и външния министър Ивица Дачич. Тереза Герова", "date": "2017.08.21", "title": "Sputnik (Сърбия): Отзоваването на сръбските дипломати от Скопие - заради предложение на македонското правителство за подкрепа на косовското членство в ЮНЕСКО?"}
{"url": "http://www.focus-news.net/news/2017/08/21/2427770/petar-kichashki-darzhavata-ne-otchita-adekvatno-nuzhdite-na-detsata-s-uvrezhdaniya.html", "text": "Държавата финансира колички за хора с увреждания, но не отчита специфичните нужди на децата с увреждания. За тях са необходими специализирани колички и като размер, и като функционалност, заяви пред Агенция \"Фокус\" юристът Петър Кичашки, който беше назначен от президента за член на Комисията за защита от дискриминация с подкрепата на водещи правозащитни, военно-патриотични, професионални и експертни граждански организации. \r\nСпоред действащите регулации сега с държавна помощ родителите могат да получат за нуждите на своите деца с увреждания колички, които са пригодени за възрастни. По инициатива на Кичашки този въпрос вече е на вниманието на Комисията за защита от дискриминация. Очаква се да бъде внесено предложение до социалното министерство и да бъдат отделени допълнителни бюджетни средства.\r\n\"Не става дума за някакви гигантски финансови средства. В преамбюла на нашата Конституция като върховна национална ценност е посочено достойнството на човешката личност. Част от този дълг на държавата е и да подпомага реално децата с увреждания, за да бъдат те равноправни с всички останали\", изтъкна Кичашки.", "date": "2017.08.21", "title": "Петър Кичашки: Държавата не отчита адекватно нуждите на децата с увреждания"}
{"url": "http://www.focus-news.net/news/2017/08/21/2427771/ivan-totev-kmet-na-plovdiv-vavezhdaneto-na-edinna-sistema-za-prodavane-na-bileti-za-turisticheskite-obekti-v-grada-shte-povishi-kachestvoto-na-uslugata.html", "text": "Въвеждането на единна система за продаване на билети за туристическите обекти в града ще повиши качеството на услугата. Това съобщи пред журналисти кметът на Пловдив Иван Тотев, предаде репортер на Радио „Фокус“ - Пловдив. „За тази цел започваме процедура по вливането на ОП „Туризъм“ към ОИ „Старинен Пловдив“, като по този начин новата структура ще получи лиценз за турагент и ще можем да извършваме търговската дейност върху нашите обекти, както и на музеите“, добави Иван Тотев. По думите му след въвеждането на системата ще започне онлайн продажбата на билети за обектите в града, а това е много важно за туристическия поток, особено през 2019 година. Предложението ще се обсъди на предстоящата общинска сесия на 14 септември.\r\nКристиян ГАРОВ", "date": "2017.08.21", "title": "Иван Тотев, кмет на Пловдив: Въвеждането на единна система за продаване на билети за туристическите обекти в града ще повиши качеството на услугата"}
{"url": "http://www.focus-news.net/news/2017/08/21/2427772/mvr-sistemata-za-proverka-na-zadalzheniya-kam-patna-politsiya-e-v-testovi-period.html", "text": "Системата за проверка на задължения към \"Пътна полиция\" е в тестови период, съобщиха от пресцентъра на МВР. Във връзка с появили се съобщения в медийното пространство за нова система, позволяваща проверка по електронен път на задължения към \"Пътна полиция\", от МВР уточняват, че в момента се разработва автоматизирана онлайн система за проверка на задължения към \"Пътна полиция\" по ЕГН или номер на СУМПС (шофьорска книжка) на страницата на МВР. Видимата препратка от сайта на министерството, е в тестови период с реални данни. Целта е да се установи пълната й функционалност и да се отстранят евентуални пропуски. Поради тази причина системата не е популяризирана официално от МВР. Това ще стане в момента, в който процесът на тестване бъде окончателно завършен.", "date": "2017.08.21", "title": "МВР: Системата за проверка на задължения към \"Пътна полиция\" е в тестови период"}
{"url": "http://www.focus-news.net/news/2017/08/21/2427773/smolyan-vavedena-e-vremenna-organizatsiya-na-dvizhenieto-v-grada-zaradi-sabaryane-na-sgrada.html", "text": "Движението на автомобили в Смолян, в пътен участък от изхода на „Дълбокото дере“ към бул. „България“, се осъществява в едната лента, заради събаряне на сграда, предаде репортер на Радио „Фокус“ – Смолян. Събарянето на застроената и недовършена от преди повече от 15 години сграда започна в петък и продължава и днес. Мястото е обозначено с необходимите пътни знаци. Теренът е ограден и там продължава да работи багер. Строителни работници обясняват, че постройката, ще бъде срината до основи и на нейно място ще се изгради изцяло нова с офиси и апартаменти, за да не се отличава от другата в съседство, която също дълго време стоя недовършена. Сега се работи по тях, а новият им собственик е строителният предприемач Юлиян Инджов. В Дълбокото дере се работи и върху трета сграда, също започната от преди 10 години и недовършена.\r\nДаниела БОЙКОВА", "date": "2017.08.21", "title": "Смолян: Въведена е временна организация на движението в града заради събаряне на сграда"}
{"url": "http://www.focus-news.net/news/2017/08/21/2427774/kurir-sarbiya-makedonskoto-vanshno-ministerstvo-potvardi-poluchena-nota-ot-sarbiya-za-izteglyane-na-diplomatite-ot-skopie-za-konsultatsii.html", "text": "Македонското външно министерство официално е потвърдило получаването на нота от Сърбия за изтегляне на нейните дипломати от Скопие за провеждане на консултации, пише белградският Kurir, като припомня че все още не са известни причините за това дипломатическо действие.\r\nKurir съобщава, че по нареждане на македонския министър на вътрешните работи Оливер Спасовски е засилена охраната на всички дипломатически обекти на Сърбия в Македония.Тереза Герова", "date": "2017.08.21", "title": "Kurir (Сърбия):  Македонското външно министерство потвърди получена нота от Сърбия за изтегляне на дипломатите от Скопие за консултации"}
{"url": "http://www.focus-news.net/news/2017/08/21/2427775/pazardzhik-nepalnoletno-momche-e-zadarzhano-za-izvarsheni-seriya-krazhbi-vav-velingrad.html", "text": "Непълнолетно момче е задържано за извършени от него серия кражби във Велинград. Това съобщиха от пресцентъра на МВР. През уикенда в полицейското управление на Велинград били получени сигнали от жители на курорта. Те се оплакали, че неизвестни са поникнали в имотите им и са извършили кражби - газов пистолет, два мобилни телефона, моторен трион и два велосипеда. В резултат на това в полицейското управление бил сформиран екип от криминалисти, полицейски инспектори и разследващ полицай, които започнали работа по изясняване на случаите. Оказало се, че автор на посегателствата е 14-годишен тийнейджър от търговишкото село Баячево. Той е заловен, а в него били открити откраднатите вещи. По случаите са образувани полицейски производства. С непълнолетния работят инспектор „Детска педагогическа стая“ и разследващ полицай.", "date": "2017.08.21", "title": "Пазарджик: Непълнолетно момче е задържано за извършени серия кражби във Велинград"}
{"url": "http://www.focus-news.net/news/2017/08/21/2427776/gd-granichna-politsiya-3-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod.html", "text": "На българо-турската граница на ГКПП \"Капитан Андреево\" на изход има 3 км колона от товарни автомобили, на ГКПП \"Лесово\" на изход има 1,5 км колона от товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 13:30 часа.\r\nНа българо-гръцката граница на ГКПП \"Кулата\", ГКПП \"Маказа\" и ГКПП \"Капитан Петко войвода\" трафикът е интензивен и в двете посоки. На българо-сръбската граница на ГКПП \"Калотина\" трафикът е интензивен и в двете посоки от леки автомобили. На българо-македонската и на българо-румънската граница трафикът е нормален на всички гранични контролно-пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.21", "title": "ГД \"Гранична полиция\": 3-километрова колона от товарни автомобили се е образувала на ГКПП \"Капитан Андреево\" на изход"}
{"url": "http://www.focus-news.net/news/2017/08/21/2427777/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В изданието на предаването „Петрич – древен и вековечен“ по Радио „Фокус“ - Пирин, днес ще продължим с поредицата за учебните заведения в Община Петрич, като този път обект ще бъде Професионалната гимназия по икономика и туризъм „Проф. д-р Асен Златаров“. Повече за историята на гимназията, както и за материалната база и паралелките в нея ще научим от директора на учебното заведение инж. Светла Данаилова. Втората тема, която ще разгледаме днес, касае църквата „Свети Николай“ в Петрич. Наш събеседник по темата ще бъде отец Живко Георгиев. Един от фестивалите, който се е превърнал в емблема за Петрич, е Международният музикален фестивал „Златен кестен“, който се провежда всяка есен. Как протича фестивалът, какъв е регламентът за участие и как става записването ще попитаме Вангелия Тренева, секретар на Народно читалище „Братя Миладинови“ в Петрич. В края на предаването ще Ви запознаем с побратимения град Серес в Гърция. Бъдете с нас във времето от 15.00 до 16.00 часа, за да опознаете община Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2017.08.21", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/08/21/2427778/haskovo-zadarzhan-e-20-godishen-mazh-za-izvarshvane-na-palezh-v-selo-garvanovo.html", "text": "Криминалисти разкриха и задържаха извършител на палеж. Това съобщиха от пресцентъра на МВР. По обяд на 19 август, в РУ - Хасково постъпил сигнал за горяща къща в село Гарваново. Незабавно към адреса били насочени противопожарни екипи, които погасили огъня. При извършения оглед било установено, че къщата, обитавана от 39-годишна жена, е била подпалена. В хода на оперативната работа полицаи разкрили извършителя - 20-годишен местен жител. Пред разследващите той признал, че е предизвикал пожара умишлено заради влошени отношения със стопанката на дома, който е изгорял напълно. Младият мъж е задържан по образуваното досъдебно производство.", "date": "2017.08.21", "title": "Хасково: Задържан е 20-годишен мъж за извършване на палеж в село Гарваново"}
{"url": "http://www.focus-news.net/news/2017/08/21/2427779/afp-obshto-27-tsivilni-sa-zaginali-pri-vazdushni-udari-na-mezhdunarodnata-koalitsiya-v-rakka.html", "text": "При въздушни удари, нанесени в неделя в сирийската провинция Ракка от водената от САЩ международната коалиция срещу „Ислямска държава“, са загинали 27 цивилни, предава AFP, като се позовава на Сирийската обсерватория за човешките права.\r\nСпоред данните на базираната в Лондон  правозащитна организация, сред жертвите има и деца. .Тереза Герова", "date": "2017.08.21", "title": "AFP: Общо 27 цивилни са загинали при въздушни удари на международната коалиция в Ракка"}
{"url": "http://www.focus-news.net/news/2017/08/21/2427780/d-r-emiliya-baeva-zam-kmet-na-dobrich-ne-e-vzeto-reshenie-za-formirane-na-yasleni-grupi-v-detski-gradini-tay-kato-ima-dostatachno-svobodni-mesta-v-detskite-yasli-v-grada.html", "text": "На този етап не е взето решение в Общината за формиране на яслени групи в детски градини, тъй като има достатъчно свободни места в детските ясли в Добрич. Това заяви д-р Емилия Баева, зам.-кмет „Хуманитарни дейности“,  предаде кореспондентът на Радио „Фокус” – Варна. „Формирането на яслена група означава различен персонал. Яслената група трябва да работи с медицински сестри, а не учители, трябва да има друг тип хранене според Наредбата за хранене на деца до 3-годишна възраст. И освен това подчинението е различно – Министерство на образованието отговаря за детските градини, Министерство на здравеопазването – за яслите. На този етап 2-годишните деца, желаещи да посещават детска градина, все още не са включени в класирането. Може би ще го осъществим, когато направим анализ колко деца ще бъдат записани сега в детските градини и дали ще останат свободни места. Но искам ясно да заявим, че няма да разкриваме яслена група“, посочи д-р Баева. По думите й противното би затруднило изключително много Общината. Зам.-кметът припомни, че и без това има недостиг на персонал за детските ясли, няколко пъти вече са обявявани свободни места за работна позиция медицинска сестра. Към момента във всички детски ясли в Добрич има свободни места, каза зам.-кметът. Предстоящото класиране за детските заведения ще бъде уеднаквено като срокове, за да могат родителите да се ориентират къде има свободни места и дали е възможно 2-годишни деца да бъдат записани в детски градини, допълни д-р Баева. Тя съобщи също, че ремонтите в детските градини и ясли се извършват по график. Приоритетно се правят ремонти вътре в сградите, за да може те да приключат до началото на учебната година. След това там, където се налага, ще продължат ремонтите по външната част на сградите, без това да пречи на учебния процес. Приключил е ремонтът вътре в сградите на детски градини с номера 17, 23, 27, в детска ясла номер 2, работи се в номер 1 тази седмица. \r\nЖулиета НИКОЛОВА", "date": "2017.08.21", "title": "Д-р Емилия Баева, зам.-кмет на Добрич: Не е взето решение за формиране на яслени групи в детски градини, тъй като има достатъчно свободни места в детските ясли в града"}
{"url": "http://www.focus-news.net/news/2017/08/21/2427781/deutsche-welle-makedoniya-vse-oshte-nyama-ofitsialno-obyasnenie-za-pribiraneto-na-srabskite-diplomati-ot-makedoniya.html", "text": "Все още няма официално обяснение за прибирането за консултации на сръбските дипломати от Македония, предава Deutsche Welle в македонската си редакция.\r\nМеидията припомня, че всички служители на сръбското посолство в македонската столица са били извикани в Белград за консултации, причината за които предстои да бъде обяснена от вицепремиера и министър на външните работи Ивица Дачич.\r\nDeutsche Welle цитира сръбската агенция \"Beta\", пред която посланик Душанка Дивяк-Томич е заявила, че не може да коментира и повече информация може да се получи само от сръбското министерство на външните работи.\r\nИзданието съобщава за разпоредените от македонската страна засилени мерки за сигурност на всички сръбски дипломатически обекти, като се позовава на официалното съобщение на министерството на външните работи на Македония, в което се казва \"че ведомството не е запознато с решението на сръбската дипломация и в съответствие с Виенската конвенция е предприело допълнителни мерки за охрана на посолството на Сърбия в Скопие\".Тереза Герова", "date": "2017.08.21", "title": "Deutsche Welle (Македония): Все още няма официално обяснение за прибирането на сръбските дипломати от Македония"}
{"url": "http://www.focus-news.net/news/2017/08/21/2427782/kristian-vigenin-bsp-rabotata-na-komisiyata-po-evropeyskite-vaprosi-stana-mnogo-po-otkrita-i-prozrachna.html", "text": "„В рамките на първата пленарна сесия от мандата на 44-тото Народно събрание Комисията по европейските въпроси и контрол на европейските фондове е провела общо 12 заседания. За този период са постъпили общо 9 законопроекта, ратификации и др., от които общо 8 са приети от комисията, отхвърлен е Законопроектът за концесиите”. Това заяви народният представител от „БСП за България” и председател на Комисията Кристиан Вигенин пред журналисти в Ямбол, където представи доклад за дейността на оглавяваната от него комисия, съобщиха от пресцентъра на НС на БСП. Той обясни, че за този период са проведени две изслушвания на министъра за Българското председателство на Съвета на ЕС Лиляна Павлова по подготовката на Председателството, представен е и първият проект на национална програма за председателството, по който предстои обсъждане и във всички парламентарни комисии. Във връзка с контрола по усвояването на средствата от Европейския съюз са изслушани вицепремиерът Томислав Дончев за бъдещето на кохезионната политика и министърът на образованието Кирил Вълчев по проблемите в Оперативна програма \"Наука и образование за интелигентен растеж\", съвместно с Комисията по образование и наука. \r\nВъзобновена е дейността на Обществения съвет към КЕВКЕФ, в който участват 29 неправителствени организации, като за пръв път в него са включени и студентски организации, специализирани в сферата на европейските въпроси и външната политика. Новият председател на ОС е доц. д-р Светла Бонева, заместник-декан на  Факултет \"Международна икономика и политика\" в УНСС. \r\nС цел засилване на публичността и прозрачността в работата на комисията, по инициатива на председателя Кристиан Вигенин са създадени и разработени страници във Фейсбук (facebook.com/ceaoef) и Туитър (twitter.com/ceaoef), където редовно се публикува информация и новини относно проведени заседания, срещи, инициативи и международни посещения. На страницата във Фейсбук към 28 юли 2017 г. има 48 публикации, а в Туитър 45 туита. По предложение на Вигенин комисията е решила всички заседания да се излъчват на живо на интернет страницата на Народното събрание, а видеозаписът се публикува заедно със стенограмата от заседанието. \r\nПредседателят на КЕВКЕФ обяви, че в началото на новата парламентарна сесия предстои да бъде обявен конкурс за стажанти към комисията.", "date": "2017.08.21", "title": "Кристиан Вигенин, БСП: Работата на Комисията по европейските въпроси стана много по-открита и прозрачна"}
{"url": "http://www.focus-news.net/news/2017/08/21/2427783/pazardzhik-ot-250-do-350-lv-sa-neobhodimi-na-roditelite-za-podgotovkata-na-parvoklasnik-v-oblastta.html", "text": "От 250 до 350 лв. ще са необходими на родителите за подготовката на първокласник в Пазарджишка област, показа репортерска проверка на Радио „Фокус“ – Пазарджик. Раницата е основен атрибут за бъдещите първолаци, чиято цена е от 20 до 70 лв. в зависимост от модела, марката и материята, от която е направена. Учебните заведения са подготвили списък с необходимите пособия за всеки един първокласник, като сред тях са комплект тетрадки, водни бои, цветни моливи, флумастери, комплект линии, сметало, гланцово блокче, ножичка, блокче за рисуване, пластелин, дъска и несесер. Тяхната цена е около 30 - 40 лв., като тази цена също зависи от предпочитанието на марката стоки. Спортният екип за часовете по физическо е от 30 до 70 лв. Учебниците са безплатни, но помагалата към тях струват средно 40 лв. Комплектът дрехи струва около 120 - 150 лв., като включва дънки, две блузи, чорапи, бельо, гуменки и есенни обувки. Ако се добави и зимното яке, което е на цена от 50 лв. до 100 лв., подготовката значително се оскъпява. Букетът за първия учебен ден е около 5 лв.\r\nАлбена ЖИЛЕКОВА", "date": "2017.08.21", "title": "Пазарджик: От 250 до 350 лв. са необходими на родителите за подготовката на първокласник в областта"}
{"url": "http://www.focus-news.net/news/2017/08/21/2427784/fragment-ot-lunnata-sonata-na-bethoven-e-kodiran-v-pesen-ot-yubileyniya-album-na-duet-riton.html", "text": "Фрагмент от Лунната соната на немския класик и представител на Виенската школа Лудвиг ван Бетховен е кодиран в песента \"Златен Ритон\" - последната, десета песен, която Катя и Здравко от дует \"Ритон\" записаха и включиха в предстоящия си албум. Идеята е на самата Катя, която от години мечтае със Здравко да запишат песен, основана на класическа мелодия. Това става ясно от официалния сайта на дуета. \r\n\"Преди време пробвахме с една сюита на норвежкия композитор Едварг Григ, но не се получи. Сега Ангел Симеонов написа прекрасен текст. Когато прочетох стиховете, първата ми асоциация бе с Лунната соната на Бетховен. Така се роди всичко и сме изключително доволни, че сбъднахме мечтата си\", разказа историята на песента Катя.\r\nАвтор на музиката е Росалин Наков. \"Използвахме музикален цитат от произведението на Бетховен в инструментала на \"Златен Ритон\". Останала част от песента си е в характерния за Катя и Здравко стил, с типичните за тяхното пеене канто и хармония\", разясни композиторът.\r\nТой има пръст в още четири от песните в новия албум - \"Очакване\", \"Есенна тъга\", \"Мечти край морето\" и \"Пристанище\". При всичките музиката е написана след създаването на стиховете, което е много по-трудно и много повече се цени в бранша, отколкото обратния вариант.\r\nАвторът на текста на \"Златен Ритон\", Ангел Симеонов, пък не за пръв път реди рими за звездното семейство. За въпросните куплети вдъхновението го връхлетяло край морския бряг. \"Музата ме споходи, докато бях в Созопол. Текстът разказва драматична история на двама влюбени\", коментира Симеонов.\r\nНа неговата песен ще бъде наречен и новият албум на Катя и Здравко. \"Златен Ритон\" ще се появи на пазара на CD и винилова плоча до края на годината. Очаква се специално за юбилея \"40 години музика и любов\" на 18 октомври в НДК да бъде отпечатан промо тираж.", "date": "2017.08.21", "title": "Фрагмент от Лунната соната на Бетховен е кодиран в песен от юбилейния албум на дует \"Ритон\""}
{"url": "http://www.focus-news.net/news/2017/08/21/2427785/afp-ispanskata-politsiya-predupredi-che-izdirvaniyat-napadatel-ot-barselona-e-opasen-i-veroyatno-vaorazhen.html", "text": "Полицията в Каталония предупреди, че издирваният за терористичното нападение в Барселона 22-годишен мъж е „опасен и може би е въоръжен“, предава AFP.\r\nПравоохранителните органи разпространиха в социалната мрежа „Туитър“ снимка на мароканеца Юнес Абуякуб, на която той е с раирана блуза и късо подстригана тъмна коса, обръщайки се към гражданите с молба „да споделят колкото е възможно повече информация“ за него. Тереза Герова", "date": "2017.08.21", "title": "AFP: Испанската полиция предупреди, че издирваният нападател от Барселона е „опасен“ и вероятно „въоръжен“"}
{"url": "http://www.focus-news.net/news/2017/08/21/2427786/milorad-dodik-referendumat-za-chlenstvoto-na-bosna-i-hertsegovina-v-nato-tryabva-da-bade-proveden-vazmozhno-nay-skoro.html", "text": "Президентът на Република Сръбска, Милорад Додик, заяви, че референдумът относно членството на Босна и Херцеговина в НАТО „трябва да бъде проведен възможно най-скоро“, съобщава вестник The SarajevoTimes\r\nДодик подчерта, че най-адекватното действие е да се организира в най-кратки срокове този вече планиран, приет и очакван от обществото референдум, за да е възможно най-трезвото гласуване на гражданите на Република Сръбска. Той отбеляза още, че организацията се е месила във вътрешните работи на Босна и Херцеговина, за да стане възможно приемането на страната в НАТО, без формалното съгласие на Република Сръбска. По неговите думи това нарушава принципа на организацията за доброволно членство. \r\nПо неговите думи, Република Сръбска няма да се присъедини към НАТО, ако светът е поляризиран, ако членството би означавало вземане на страна в конфликта, или ако влизането би означавало загубата на някои приятелски страни, които не са в  Алианса, включително Руската федерация..Тереза Герова", "date": "2017.08.21", "title": "Милорад Додик: Референдумът за членството на Босна и Херцеговина в НАТО трябва да бъде проведен възможно най-скоро"}
{"url": "http://www.focus-news.net/news/2017/08/21/2427787/sergey-lavrov-nyama-da-uslozhnyavame-izdavaneto-na-ruski-vizi-za-amerikanski-grazhdani.html", "text": "Първият дипломат на Москва Сергей Лавров заяви, че Русия няма да усложнява процеса на издаване на руски визи за американските граждани, предава РИА новости.\r\nИзявлението е във връзка със съобщението на САЩ, че от 23 август се прекратява издаването на неимигрантски визи за руски граждани. От първи септември то ще бъде подновено, но само в Москва. \r\nЛавров заяви, че Русия няма да „върне злото“ на американските граждани и те ще продължат да получават безпроблемно своите визи. По негово мнение, действието на американските власти е с цел да настрои руснаците срещу управляващите в страната им.\r\n„Тази логика ни е известна – това е логиката, която организира цветните революции и това е инерцията на администрацията на Обама в най-чист вид“, добави руският външнен министър. \r\n„Да се смята, че намаляването на броя на служителите на американските дипломатически мисии в Русия и руските в САЩ, ще намали възможностите за изпълнение на дипломатическа работа, включително издаването на визи, е равно на подценяване на възможностите и способностите на американските дипломатически служби“, допълни още Лавров. Тереза Герова", "date": "2017.08.21", "title": "Сергей Лавров: Няма да усложняваме издаването на руски визи за американски граждани"}
{"url": "http://www.focus-news.net/news/2017/08/21/2427788/afp-broyat-na-zhertvite-na-teroristichnata-ataka-v-barselona-dostigna-do-15-dushi.html", "text": "Броят на жертвите на терористичната атака в Барселона достигна до 15 души. Това заяви пред репортери регионалният вътрешен министър на испанския автономен регион Каталония Хоаким Форн, предава AFP.\r\n„Броят на жертвите се повиши от 14 на 15 души“, информира министърът.Тереза Герова", "date": "2017.08.21", "title": "AFP: Броят на жертвите на терористичната атака в Барселона достигна до 15 души"}
{"url": "http://www.focus-news.net/news/2017/08/21/2427789/veliko-tarnovo-zapochvat-arheologicheskite-prouchvaniya-v-rimskiya-grad-nikopolis-ad-istrum.html", "text": "Започват тазгодишните проучвания в римския град Никополис ад Иструм. Техен ръководител ще бъде археологът и директор на Регионалния исторически музей във Велико Търново Иван Църов. Това каза за Радио „Фокус“ – Велико Търново археологът доц. д-р Павлина Владкова. Тя уточни, че с приключването на тазгодишните дейности започнатият туристически маршрут в югозападната част на площадния комплекс ще бъде затворен. „Колегата ще работи в централната част на Никополис. Това е един недовършен от предходни години сектор. Целта е той да бъде напълно проучен, за да може целият комплекс да бъде подготвен за консервация и да бъде довършен туристическия маршрут в югозападната част на площадния комплекса“, обясни доц. Владкова. Тя уточни, че през настоящата година само колегата ѝ ще работи в обекта, тъй като средствата са малко. По думите ѝ всичко, което предстои да бъде направено, е в интерес на популяризацията на римския град. „Министерство на културата отпуска твърде малко финансиране и то не е достатъчно за пълноценни разкопки. Затова и ние съвсем колегиално се договаряме за това кое е по-важно и приоритетно, за да бъде продължено“, каза още доц. Павлина Владкова.\r\nСредствата отпуснати за проучвания през настоящата година са в размер на 18 000 лева.\r\nЛуиза ТРАНЧЕВА", "date": "2017.08.21", "title": "Велико Търново: Започват археологическите проучвания в римския град Никополис ад Иструм"}
{"url": "http://www.focus-news.net/news/2017/08/21/2427790/stara-zagora-vremenno-dvizhenieto-pri-km-192-na-am-trakiya-v-posoka-sofiya-se-osashtestvyava-v-aktivnata-i-avariynata-lenta.html", "text": "Временно движението при км 192 на АМ \"Тракия\" в посока София се осъществява в активната и аварийната лента, поради аварирал лек автомобил в средна разделителна линия. Това съобщиха от пресцентъра на Агенция \"Пътна инфраструктура\".", "date": "2017.08.21", "title": "Стара Загора: Временно движението при км 192 на АМ \"Тракия\" в посока София се осъществява в активната и аварийната лента"}
{"url": "http://www.focus-news.net/news/2017/08/21/2427791/plyus-infomakedoniya-ivitsa-dachich-dnes-shte-obyavi-prichinite-za-izteglyaneto-na-srabskite-diplomati-ot-skopie.html", "text": "Сръбският вицепремиер и министър на външните работи Ивица Дачич днес трябва да обяви причините за изтеглянето на сръбските дипломати от Скопие, пише електронното издание \"Плюс Инфо\".\r\nИзданието припомня, че от вчера целият персонал на посолството на Сърбия е извикан за консултации в Белград, а посланик Дивляк е отказала да коментира съдържанието на нотата, която македонското външно министерство е получило.Тереза Герова", "date": "2017.08.21", "title": "\"Плюс Инфо\"(Македония): Ивица Дачич днес ще обяви причините за изтеглянето на сръбските дипломати от Скопие"}
{"url": "http://www.focus-news.net/news/2017/08/21/2427792/ivan-totev-kmet-na-plovdiv-do-15-dni-zapochva-rabotata-po-patnata-chast-na-bul-vasil-aprilov.html", "text": "До 15 дни започва работата по пътната на бул. „Васил Априлов“. Това съобщи пред журналисти кметът на Пловдив Иван Тотев, предаде репортер на Радио „Фокус“ - Пловдив. Според Тотев Топлофикация вече е приключила работата по поставянето на нов топлопровод в участъка от ул. „Войнишка слава“ до бул. „Шести септември“. \"Няма да връщаме паветата, а ще продължим с асфалтирането на булеварда. Имаме и споразумение с ВиК - Пловдив за извършването на необходимите дейности по водопроводната мрежа“, добави Иван Тотев. Кметът заяви, че в момента продължава процедурата по отчуждаване на частни имоти, каквато се извършва и по отсечката Модър – Царевец и булевардите „Северен“ и „Голямоконарско шосе“. Проектът за реконструкция на бул. „Васил Априлов“ е на стойност 2.7 млн. лв.\r\nКристиян ГАРОВ", "date": "2017.08.21", "title": "Иван Тотев, кмет на Пловдив: До 15 дни започва работата по пътната част на бул. „Васил Априлов“"}
{"url": "http://www.focus-news.net/news/2017/08/21/2427793/gabrovo-otkrivat-izlozhba-140-godini-narodna-priznatelnost.html", "text": "Изложбата „140 години народна признателност“ откриват в Габрово. Тя ще бъде подредена пред Националната Априловска гимназия в града и е посветена на Шипченската епопея. Това каза за Радио „Фокус“ – Велико Търново Стефка Василева, началник отдел „Архиви“ в Държавен архив – Габрово. Експозицията включва 16 табла, които разказват за военните действия на Руско-Турската война и за проявения героизъм на всички борци за свободата на България. „Представяме нашето усещане за памет и признателност, онова съкровено чувство, което българският народ таи към величието на Шипченската епопея“, посочи още Стефка Василева. Тя отбеляза, че на осем от таблата са поместени архивни документи, които представят основните инициативи на народната признателност. „Разказът започва през 1879 година с Дневника на Учредителното събрание, заседанието на 13-ти април. Там за пръв път е споменат въпросът за построяване на паметник на народната признателност. Решението се приема единодушно. След това разказваме за различните годишнини, сред които 25-годишнината от Шипченската епопея, когато се открива и освещава храм-паметникът при село Шипка“, допълни експертът.  В пет табла са показани честванията, сред които най-висока признателност има издигането на Паметника на свободата през 1934 година. Там има поместени снимки, публикации и документи от местния печат. „Има цяло табло за паметниците на признателност в Габрово и Шипка, които са материалният израз на поклонението на народа. На останалите осем табла се показват националните чествания на Шипченската епопея от 2011 година до сега“, обясни Стефка Василева. Тя уточни, че всички оригинали на представените документи се съхраняват в Държавен архив – Габрово. Изложбата е инициатива на Държавен архив – Габрово и Областна администрация. Откриването е от 17.30 часа и ще остане в центъра на града до края на месеца.\r\nЛуиза ТРАНЧЕВА", "date": "2017.08.21", "title": "Габрово: Откриват изложба „140 години народна признателност“"}
{"url": "http://www.focus-news.net/news/2017/08/21/2427794/alsat-m-makedoniya-vse-oshte-nyama-otgovor-ot-srabska-strana-za-izteglyaneto-na-diplomatite-v-belgrad.html", "text": "Все още няма официален отговор от сръбска страна за изтеглянето на дипломатите в Белград, предава излъчващата на албански език скопска телевизия \"Алсат-М\".\r\nТелевизията цитира източници от министерството на външните работи в Скопие, според които ведомството установява контакт със сръбската страна за изясняване на нейната позиция.\r\nСпоред \"Алсат-М\" в Белград са били повикани не само дипломатите, но и всички работещи в посолството на Сърбия, като македонското външно министерство е било уведомено единствено за извикването им за консултации, без да се посочват причините за тези консултации. Тереза Герова", "date": "2017.08.21", "title": "\"Алсат-М\" (Македония): Все още няма отговор от сръбска страна за изтеглянето на дипломатите в Белград"}
{"url": "http://www.focus-news.net/news/2017/08/21/2427795/smolyan-dazhd-pridruzhen-s-gramotevichna-deynost-vali-v-grada-patnite-nastilki-sa-mokri-i-na-mesta-hlazgavi.html", "text": "Дъжд, придружен с гръмотевична дейност, вали в Смолян, предаде репортер на Радио „Фокус“ – Смолян. Пътните настилки са мокри и на места хлъзгави.  По стръмните улици в града се стичат водни потоци, а по равнинните части има образувани локви. Водачите на моторни превозни средства трябва да шофират с повишено внимание и със скорост, съобразена с пътните и метеорологични условия.\r\nДаниела БОЙКОВА", "date": "2017.08.21", "title": "Смолян: Дъжд, придружен с гръмотевична дейност, вали в града, пътните настилки са мокри и на места хлъзгави"}
{"url": "http://www.focus-news.net/news/2017/08/21/2427796/dots-kostadin-nushev-bogoslov-moshtite-na-sv-simeon-samokovski-sa-otkriti-prez-1994-g-pri-arheologicheski-razkopki-v-hrama-rozhdestvo-bogorodichno-v-samokov.html", "text": "Мощите на св. Симеон Самоковски са открити през 1994 г. при археологически разкопки в храма „Рождество Богородично“ в Самоков. Това каза богословът доц. Костадин Нушев в интервю за Агенция „Фокус“ във връзка със св. Симеон Самоковски, чиято памет Българската православна църква отбелязва на 21 август. „От този момент може да се каже, че в нашата църква по-активно започва почитта и поклонението пред паметта на този български новомъченик“, коментира доц. Нушев. По думите му почти във всеки по-голям български град в периода на османското владичество е имало случай на мъченичество за християнската вяра. Доц. Нушев поясни, че в църковния календар има специални общи празници, в които се споменават всички български светци или различни групи мъченици и новомъченици. „Те са много наброй и църквата почита тези, за които са запазени свидетелства или техните мощи се съхраняват в съответни храмове. Както например св. Георги Софийски, св. Николай Софийски, св. Злата Мъгленска, св. Висарион Смолянски, св. Райко Шуменски, св. Игнатий Старозагорски, св. Прокопий Варненски“, коментира богословът. \r\nДоц. Нушев поясни, че през 2011 г. най-новите, канонизирани светци от Българската православна църква са светите Баташки новомъченици и светите Новоселски мъченици.\r\nДеница КИТАНОВА", "date": "2017.08.21", "title": "Доц. Костадин Нушев, богослов: Мощите на св. Симеон Самоковски са открити през 1994 г. при археологически разкопки в храма „Рождество Богородично“ в Самоков"}
{"url": "http://www.focus-news.net/news/2017/08/21/2427797/tass-anatoliy-antonov-e-naznachen-za-nov-poslanik-na-ruskata-federatsiya-v-sasht.html", "text": "Държавният глава на Руската федерация Владимир Путин назначи за нов извънреден и пълномощен представител на страната в САЩ, предава TACC.\r\n„С указ на президента Анаталой Иванович Антонов е назначен за извънреден и пълномощен посланик на Руската федерация в САЩ, и за постоянен представител на РФ при ООН във Вашингтон“, се казва в официалното съобщение, публикувано на електронната страница на Кремъл. \r\nС друг указ Путин освобождава Антонов от заемания до този момент от него пост на заместник-външен министър на Руската федерация. Тереза Герова", "date": "2017.08.21", "title": "ТАСС: Анатолий Антонов е назначен за нов посланик на Руската федерация в САЩ"}
{"url": "http://www.focus-news.net/news/2017/08/21/2427798/prez-septemvri-zapochva-parvoto-po-roda-si-kiberparvenstvo-na-formula-1.html", "text": "Формула 1 се пренася в интерактивното пространство – през месец септември тази година ще бъде даден старт на първото по рода си киберпървенство за любителите на високите скорости, предава Reuters.\r\nНа 25 август ще бъде пусната видеоиграта F1 2017, по която ще се провеждат състезанията. Световното киберпървенство е организирано от ръководството на най-престижния автомобилен шампионат, съвместно със специализирани в областта на киберспортовете компании, разработили играта.Тереза Герова", "date": "2017.08.21", "title": "През септември започва първото по рода си киберпървенство на Формула 1"}
{"url": "http://www.focus-news.net/news/2017/08/21/2427799/plovdiv-34-filma-shte-badat-prozhektirani-na-vtoroto-izdanie-na-festivala-droneup-international-film-festival.html", "text": "34 филма ще бъдат прожектирани на второто издание на Дрон филмовия фестивал в града, който ще се проведе от 25 до 27 август. Това съобщи пред журналисти организаторът на събитието, Петьо Петков, предаде репортер на Радио „Фокус“ - Пловдив. „Филмите са подбрани в шест категории – градове, природа разкази, пътуване и България“, добави още Петков. Фестивалът ще представи най-добрите късометражни дрон филми от цял свят на Римския стадион в града. Освен вечерни прожекции, тази година ще има и дневна програма. Посетителите на фестивала ще могат да разгледат изложба на дронове и да научат всичко за тях. Ще видят и двудневното изложение с най-утвърдените български вносители на дронове, аксесоари и фототехника.\r\nНа 26 август ще се провеждат демонстрации и уъркшопове по летене с дрон на открито. Всеки може да се запише за участие и да опита сам как работят дроновете, по време на контролирано обучение. На място ще отвори врати и работилница по авиомоделизъм, в която деца и родители могат да сглобят свой собствен картонен самолет.\r\nНа 27 август ще се състоят демонстрациите по летене със състезателни дронове. Те ще бъдат направени от едни от най-добрите летци в страната. Посетителите на фестивала ще могат да наблюдават случващото се на живо от камерата на дрона на монитор. Ще отвори врати и училище по летене, където малки и големи ще могат да се обучат на основните правила в летенето с дрон. Обучението е за начинаещи и любители и ще се извърши с безопасни дронове с тежест около 25 – 30 грама.\r\nКристиян ГАРОВ", "date": "2017.08.21", "title": "Пловдив: 34 филма ще бъдат прожектирани на второто издание на фестивала DroneUp International Film Festival"}
{"url": "http://www.focus-news.net/news/2017/08/21/2427800/the-guardian-nik-kiryos-pobedi-svetovniya-nomer-edno-v-tenisa-no-otstapi-pred-grigor-dimitrov-v-sinsinati.html", "text": "Австралиецът Ник Кирьос победи световния номер едно в тениса Рафаел Надал, но на финала в Синсинати отстъпи пред Григор Димитров, коментира британският вестник The Guardian.\r\nБългарският тенисист надви Кирьос с 6:3, 7:5 в мач, в който австралиецът бе неспособен да поддържа формата, която направи възможна победата му срещу испанеца Надал.", "date": "2017.08.21", "title": "The Guardian: Ник Кирьос победи световния номер едно в тениса, но отстъпи пред Григор Димитров в Синсинати"}
{"url": "http://www.focus-news.net/news/2017/08/21/2427801/faktormakedoniya-na-kakvi-konsultatsii-povikaha-srabskite-diplomati-v-belgrad-sled-kato-prozortsite-na-posolstvoto-sa-zatamnenii.html", "text": "\"На какви консултации повикаха сръбските дипломати в Белград, след като прозорците на посолството са затъмнени?\" Така скопското издание \"Фактор\" коментира внезапното привикване на всички служители на сръбското посолство в Скопие на консултации във външното министерство в Белград.\r\nСпоред изданието сръбската посланичка Душанка Дивяк Tомич е посъветвала македонските медии да се обърнат към Mинистерството на външните работи в Белград, а всички прозорци на посолството в Скопие предварително са били затъмнени.Тереза Герова", "date": "2017.08.21", "title": "\"Фактор\"(Македония): На какви консултации повикаха сръбските дипломати в Белград, след като прозорците на посолството са затъмнени?"}
{"url": "http://www.focus-news.net/news/2017/08/21/2427802/ivitsa-dachich-sluzhitelite-v-srabskoto-posolstvo-v-makedoniya-shte-se-varnat-v-skopie-sledvashtata-sedmitsa.html", "text": "Министърът на външните работи на Сърбия Ивица Дачич съобщи, че служителите в дипломатическото представителство в Македония ще се върнат в Скопие следващата седмица, предава македонското електронно издание МКД.\r\nДачич увери, че държавата ще предприеме всички мерки за защита на сръбските интереси в Македония и същевременно ще преосмисли възможностите и капацитета си за извършване на работата при сегашните условия в Македония.\r\n„Следващата седмица след срещата ще имаме тук, а ние ще имаме среща и с президента Александър Вучич, част от нашия персонал ще бъде върнат в Скопие. Посланикът ще се върне по-късно, когато приключим всички консултации, които имаме намерение да проведем тук, в Белград\", заяви Дачич пред местни медии.\r\nПървият дипломат на Белград разясни, че в неделя Министерството на външните работи на Македония е било информирано за отзоваването на целия персонал на посолството за спешни консултации, защото е установена разузнавателна дейност спрямо сръбското посолство и Република Сърбия като цяло, в която не липсва чуждестранен фактор. \r\n„Искаме добри отношения с Македония, искаме да градим добри отношения, но нашият ангажимент е да защитим нашите интереси и в съответствие с това ще приложим основните дипломатически принципи в международните отношения\", подчерта Дачич.Тереза Герова", "date": "2017.08.21", "title": "Ивица Дачич: Служителите в сръбското посолство в Македония ще се върнат в Скопие следващата седмица"}
{"url": "http://www.focus-news.net/news/2017/08/21/2427803/veliko-tarnovo-tenorat-zoran-todorovich-vliza-v-rolyata-na-turidu-v-spektakala-na-operata-selska-chest-prez-letniya-sezon-na-balgarskite-operni-teatri-stsena-na-vekovete-2017.html", "text": "Световният тенор Зоран Тодорович гостува за първи път в България и ще направи дебютът си на родна земя във Велико Търново. Това съобщиха от пресцентъра на Община Велико Търново. На 26 август от 21.00 часа Старозагорската опера ще представи на Летния сезон на българските оперни театри „Сцена на вековете“ 2017 две от най-хубавите си постановки: на операта „Селска чест“ от Маскани и балета „Делвата“ по музика на Алфредо Казела. Великотърновци и гостите на старопрестолния град ще имат възможността да аплодират  на откритата сцена на историческия хълм Царевец във Велико Търново световния тенор Зоран Тодорович в ролята на Туриду в спектакъла на операта „Селска чест“. Големият сръбски певец гостува за първи път в България по покана на артистичния директор на Старозагорската опера оперната прима Веселина Кацарова. В спектакъла на операта „Селска чест“ ще му партнират звездните солисти Елена Баръмова /в ролята на Сантуца/, Ивайло Джуров – Алфио, Петя Петрова – Лола, Евдокия Здравкова-Хорозова ще бъде Мамма Лучия. Участват хорът и оркестърът на Държавна опера-Стара Загора. \r\nДиригент Ивайло Кринчев, режисьор Игнацио Окипинти /Италия/. Автор на декора и на костюмите е световно признатия италиански художник Салваторе Русо. Диригент на хора Младен Станев.", "date": "2017.08.21", "title": "Велико Търново: Тенорът Зоран Тодорович влиза в ролята на Туриду в спектакъла на операта „Селска чест“ през Летния сезон на българските оперни театри „Сцена на вековете“ 2017"}
{"url": "http://www.focus-news.net/news/2017/08/21/2427805/dots-kostadin-nushev-bogoslov-sv-simeon-samokovski-e-izmachvan-po-vreme-na-osmanskoto-vladichestvo-zaradi-hristiyanskata-si-vyara.html", "text": "Св. Симеон Самоковски е арестуван и измъчван по време на османското владичество заради християнската си вяра. Това каза богословът доц. Костадин Нушев в интервю за Агенция „Фокус“ във връзка със св. Симеон Самоковски, чиято памет Българската православна църква отбелязва на 21 август. По думите му св. Симеон Самоковски е български новомъченик и е бил митрополит на Самоковската епархия в началото на 18 век. „Както много други български новомъченици по времето на османското владичество е подкрепял своите събратя, вярващи. При една от Австро-турските войни след 1734 г., когато той започва своето служение като архиерей и митрополит, е бил заподозрян от предателство от тогавашните османски власти. Арестуван е и измъчван заради своята християнска вяра и църковно служение. През 1737 г. той загива мъченически за вярата на днешния ден на 21 август“, обясни доц. Нушев. Той поясни, че затова и църквата включва в своя календар възпоменаване на паметта му. „Днес се извършва тържествено богослужение в самоковския храм   „Рождество Богородично“, където е погребан този свещеномъченик и където са открити и почиват неговите мощи“, допълни богословът. \r\nДеница КИТАНОВА", "date": "2017.08.21", "title": "Доц. Костадин Нушев, богослов: Св. Симеон Самоковски е измъчван по време на османското владичество заради християнската си вяра"}
{"url": "http://www.focus-news.net/news/2017/08/21/2427806/otets-zhivko-georgiev-tsarkvata-sveti-nikolay-v-petrich-e-postroena-v-1868-no-prez-1995-godina-pozhar-unishtozhava-golyama-chast-ot-neya.html", "text": "Църквата „Свети Николай Мирликийски Чудотворец“ в Петрич е построена в 1868, но през 1995 година пожар унищожава голяма част от нея. Към настоящия момент храмът е възстановен и е действащ. Това каза в предаването „Петрич – древен и вековечен“ на Радио „Фокус“ – Пирин отец Живко Георгиев, свещенослужител в храма. Според запазените сведения, историята на храма е подобна на тази на църквата „Успение Богородично“ в града – камъните за градежа са подавани от ръка на ръка в редица от реката Луда Мара. „Храмът е построен през 1868 година, но през 1940 година към нея е направена пристройка, включваща балкона и камбанарията, които са били дървени. В 1994 година ѝ правихме пълен ремонт отвън и отвътре – боядисване на църквата, но на 21 септември 1995 година, когато ремонтът приключваше, стана пожар в храма, при който изгоря покривът“, каза още отец Георгиев.\r\nСлед огнената стихия са останали само стените, като е бил запазен и иконостасът, но част от иконите, особено горният ред, са били много развалени от водата, която пожарникарите са сипвали отгоре, а огънят стопляше веднага. „След пожара веднага започнахме инициатива за възстановяването на църквата с желязо-бетон. В този период направихме и купол, който преди това не съществуваше“, посочи отец Георгиев.", "date": "2017.08.21", "title": "Отец Живко Георгиев: Църквата „Свети Николай“ в Петрич е построена в 1868, но през 1995 година пожар унищожава голяма част от нея"}
{"url": "http://www.focus-news.net/news/2017/08/21/2427807/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по Радио „Фокус” - Пловдив днес ще чуете повече за дейността на Института по Растителни генетични ресурси – Садово, който тази година отбелязва 40 години и 135 години земеделска наука. Как се развива институтът през тези 40 години ще ни каже неговият директор - проф. д-р Тенчо Чолаков. Ще го попитаме още колко образци поддържа националната генбанка на Института, опазва ли се у нас растителното биоразнообразие и за какво допринася това. Проф. Чолаков ще ни разкаже още кои са последните научни разработки, с които може да се гордеят там и има ли български сортове, популярни по целия свят. Търсят ли се специалистите от института от родните фермери и каква помощ им оказват те. За всичко това ще научите от интервюто с проф. д-р Тенчо Чолаков.\r\nПредаването „Садово в сърцето на Тракия” се излъчва всеки понеделник, от 16.00 до 17.00 часа. Телефонът за връзка с нас е 032/65 25 65.\r\nВодещ на предаването е Цветана Тончева.", "date": "2017.08.21", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/08/21/2427808/the-new-york-times-grigor-dimitrov-pobedi-nik-kiryos-v-turnir-bez-vodeshti-tenisisti.html", "text": "На финала в Синсинати Григор Димитров победи австралиеца Ник Кирьос с 6:3, 7:5, което му донесе първата титла от турнир от сериите „Мастърс“. Заради различни травми обаче в надпреварата не бяха включени някои от водещите имена в света на тениса, коментира американският вестник The New York Times.\r\nОт мъжката група на турнира бяха извадени Роджър Федерер, Анди Мъри, Новак Джокович и Марин Килич. Българинът се възползва и спечели титлата, като демонстрира стабилна игра, въпреки известен дискомфорт в рамото. \r\nНа свой ред Кирьос стигна до финал след травма, която го извади от няколко турнира това лято, включително от Уимбълдън. Тереза Герова", "date": "2017.08.21", "title": "The New York Times: Григор Димитров победи Ник Кирьос в турнир без водещи тенисисти"}
{"url": "http://www.focus-news.net/news/2017/08/21/2427809/prezidentat-rumen-radev-za-kratko-vreme-burgas-se-promeni-kam-dobro.html", "text": "За кратко време Бургас се промени и то към добро. Вижда се наистина как промените в инфраструктурата, в по-добрата градска среда, в трудовата заетост се отразяват и на хората. Безработицата е ниска, има много млади хора. Наистина местното ръководство работи усилено в тази насока. Това заяви днес президентът Румен Радев на срещата си с кмета на Бургас Димитър Николов, съобщиха от пресцентъра на Община Бургас.\r\nПо време на срещата бяха обсъдени въпроси, свързани с децентрализацията и възможностите за предоставяне на по-голяма свобода на общините за насърчаване на бизнеса, туризма, развитието на инфраструктурата, както и за използването на потенциала на изоставените военни имоти, които могат да бъдат трансформирани в икономически зони. По думите на президента предоставянето на по-голяма самостоятелност на българските общини, и като вземане на решения, и във финансово отношение, ще засили и интереса на гражданската активност към процеса на вземане на решения в общините. На срещата беше обсъден още потенциала на летище „Равнец“ и предимствата му за обособяването му като бъдеща икономическа зона.\r\nПрезидентът Радев поздрави кмета Николов за променения облик на Бургас, както и за създаването на по-добра икономическа перспектива за гражданите на региона.", "date": "2017.08.21", "title": "Президентът Румен Радев: За кратко време Бургас се промени към добро"}
{"url": "http://www.focus-news.net/news/2017/08/21/2427810/alsat-mmakedoniya-gratskiyat-vanshen-ministar-nikos-kodtsias-e-razdvoen-za-poseshtenieto-si-v-skopie-sled-poslednite-provokatsii-s-karti-na-velika-makedoniya.html", "text": "Гръцкият външен министър Никос Кодциас е раздвоен за посещението си в Скопие след последните провокации с карти на т.нар. \"Велика Македония\", в които се включиха висши македонски функционери, предава излъчващата на албански език скопска телевизия \"Алсат-М\", като се позовава на публикация на гръцкия портал News 24/7.\r\nСпоред публикацията на гръцкото издание \"планираното за края на август посещение на външния министър Котциас в Скопие се преразглежда, като причина за това са последните нападки, отправени срещу Гърция на събитие в Торонто, на което са присъствали висши македонски функционери.\"\r\nНа 16 август 2017 г. Атина официално обвини македонското правителство, че нарушава временният договор между двете страни, след като в присъствието на генералният консул на Македония в Торонто, Йовица Палешевски, са били показани иредентистки символи и карти, които обхващат части от гръцката територия.\r\nСпоред News 24/7 македонското външно министерство е поискало потвърждение за посещение на министър Кодциас в Скопие на 31 август 2017 г., но засега не е получило отговор.Тереза Герова", "date": "2017.08.21", "title": "\"Алсат-М\"(Македония): Гръцкият външен министър Никос Кодциас е раздвоен за посещението си в Скопие след последните провокации с карти на \"Велика Македония\""}
{"url": "http://www.focus-news.net/news/2017/08/21/2427811/tass-prezidentat-na-moldova-schita-che-sluhovete-za-predstoyashta-voyna-v-pridnestrovieto-sa-provokatsiya.html", "text": "Президентът на Молдова Игор Додон изключи възможността за използването на военна сила против Приднестровието, като по този начин опроверга някои публикации в пресата, че е възможно военните действия в региона да бъдат възобновени, в интервю дадано за ТАСС.\r\n„Като президент и главнокомандващ на въоръжените сили, никога няма да дам заповед за използването на военна сила по отношение на Приднестровието“, заяви Додон.“Вече много пъти коментирах тази тема и ще повторя още веднъж: страната ни може да се обедини само по мирен път“, подчерта президента.\r\nТой заяви още, че публикациите в молдовските и чуждестранните медии, за военния потенциал на армиите от двете страни на река Днестър и възможно възобновяване на военния конфликт са го обезпокоили. За да разсея тези слухове, президентът, на когото са в опозиция парламента и правителството, сформирано от проевропейските партии в страната, лично проведе инспекция на военните части. „Не открих някой да се приготвя за война“, заяви Додон и добави, че е поискал от военното командване да го информира подробно за всички учения и придвижвания на войски.\r\nПревод и редакция:", "date": "2017.08.21", "title": "ТАСС: Президентът на Молдова счита, че слуховете за предстояща война в Приднестровието са провокация"}
{"url": "http://www.focus-news.net/news/2017/08/21/2427812/haskovo-47-kucheta-byaha-obezparaziteni-i-kastrirani-ot-veterinari-v-grada.html", "text": "47 кучата бяха обработени от лекарите от \"Ветеринарни практики\" ООД при втората им акция в Хасково. Това съобщиха от пресцентъра на Общината. Бездомните животни са заловени с упойващи стрелички, обезпаразитени, кастрирани и върнати в местата им на обитание. Най-много кучета са заловени в квартал \"Бадема\". При първата акция преди седмици бяха обработени 50 бездомни животни. \r\nАкциите на \"Ветеринарни практики\" са въз основа на договор с общината за ограничаване популацията на безстопанствените животни. \r\nВ ход е изграждането на общински приют и сертифицирането му, тече съгласуване на проекта с БАБХ.", "date": "2017.08.21", "title": "Хасково: 47 кучета бяха обезпаразитени и кастрирани от ветеринари в града"}
{"url": "http://www.focus-news.net/news/2017/08/21/2427813/metodi-biserkov-obshtina-petrich-petrich-i-gratskiyat-grad-seres-sa-pobratimeni-poveche-ot-10-godini.html", "text": "Община Петрич и гръцкият град Серес са побратимени повече от 10 години. Това каза за предаването „Петрич – древен и вековечен“ по Радио „Фокус“-Пирин Методи Бисерков, началник на отдел „Образование и култура“ в Община Петрич. Серес, познат още като Сяр, е разположен в североизточната част на Егейска Македония, Република Гърция, на 69 километра североизточно от Солун, както и на 40 километра югозападно от ГКПП Кулата.  „Въпреки, че най-ранното споменаване на Серес датира от 5-ти век преди Христа от Херодот, археологическите изследвания сочат, че градът е основан преди Троянската война, вероятно в началото на второто хилядолетие преди Христа. Градът през вековете многократно е бил в границите на България, и неговото богато историческо минало е неразривно свързано с българската историческа традиция и памет. Към момента населението на Серес е около 76 817 човека, като то достига до 100 000, когато в града са неговите студенти“, каза още Бисерков. В центъра на стария град се намира базиликата „Свети Теодор“, която е построена от Теодор Комнин. След пожар от мозайките ѝ са запазени само апостол Андрей и ръцете на апостол Лука, както и Тайната вечеря. На хълм над града е разположен Акрополът, който в древността е служел за защитна крепост. „Друга забележителност на Серес е безистенът, който вероятно е построен през 1385 г. Представлява покрит пазар, който днес е превърнат в Археологически музей на региона. Днес в Гърция има само 2 такива безистена – в Сяр и Солун“, посочи Бисерков.", "date": "2017.08.21", "title": "Методи Бисерков, Община Петрич: Петрич и гръцкият град Серес са побратимени повече от 10 години"}
{"url": "http://www.focus-news.net/news/2017/08/21/2427814/pazardzhik-vav-velingrad-byaha-nagradeni-pobeditelite-v-traditsionnoto-sastezanie-s-rolkovi-ski-za-kupa-velingrad-siven.html", "text": "Във Велинград бяха наградени победителите в Традиционното състезание с ролкови ски за купа „Велинград - Сивен”, съобщи за Радио „Фокус“ – Пазарджик Бояна Кирилова, експерт в Община Велинград. И тази година проявата се организира под патронажа на кмета на Община Велинград д-р Костадин Коев, ВСК„Белмекен”, „Биатлон и ски бягане-Славия 1913”, „Белмекен Мастърс”ООД и Българска федерация по ски. В надпреварата участие са взели отбори от Русия, Украйна, Казахстан, България и Сърбия. „Състезанието бе изключително силно поради факта, че предстоят ЗОИ 2018 в Пьонгчанг и на подготовка на Белмекен има засилено присъствие на олимпийски и световни шампиони. Шампион по 19-километровата отсечка Юндола - Белмекен, с време 51:11.17, стана руснакът Андрей Ларков. Втори при мъжете стана Андрей Мелниченко и трети - техният сънародник Артем Николаев“, уточни Кирилова. Тя допълни, че първа при жените на 9 километра, с време 26:39.83, е станала Ирина Бикова от Казахстан, на второ място Анна Шевченко (Казахстан) и трета - Елена Соболева от Русия. Първо място при ветераните е за Иван Бирников (България), втори - Евгений Шутов (Русия) и трети -\r\n Кирил Пиперевски (България). Всички участници са наградени от Исмаил Моллов заместник-кмет на Община Велинград.\r\nАлбена ЖИЛЕКОВА", "date": "2017.08.21", "title": "Пазарджик: Във Велинград бяха наградени победителите в Традиционното състезание с ролкови ски за купа „Велинград - Сивен”"}
{"url": "http://www.focus-news.net/news/2017/08/21/2427815/dwmakedoniya-vuchich-tvardi-che-ima-razuznavatelni-deystviya-sreshtu-sarbiya-ot-strana-na-makedoniya.html", "text": "Президентът на Сърбия Александър Вучич заяви, че сръбските компетентни органи са констатирали и имат доказателства, че са извършени разузнавателни действия срещу Сърбия и затова той е наредил да бъде изтеглен персонала на сръбското посолство в Македония, предаде македонското издание на Deutsche Welle.\r\nВ свое интервю пред медиите, Вучич заяви, че за решението е имало няколко причини, но \"компетентните органи\" са установили и представили на него и на правителството доказателства за подобни действия. Въпреки това, Сърбия ще продължи да развива приятелски отношения с Македония, каза сръбският президент.\r\n„За Сърбия е важно не само, че нашият народ е готов да защитава приятелството на сърбите и македонците, но и да знае как да работи в различна и нова среда,с която не бяхме запознати преди няколко месеца. Ще чакаме албанците да кажат за Косово в ЮНЕСКО и ще видим какво ще каже Скопие. Наше задължение е да се подготвим и да реагираме, за да защитим нашите действия от влиянието на външни фактори и тяхната дейност \", подчерта Вучич.\r\nНа въпрос дали тази „външна сила“ е Русия, Вучич каза, че не е мислел за това, докато е говорил.\r\nТой обяви, че ще има промени в персонала на посолството и потвърди съществуването на многобройни спекулации, но, според него, в следващите 10 дни всичко ще бъде много по-ясно.\r\nПревод и редакция:", "date": "2017.08.21", "title": "DW(Македония): Вучич твърди, че има разузнавателни действия срещу Сърбия от страна на Македония"}
{"url": "http://www.focus-news.net/news/2017/08/21/2427816/stara-zagora-vazstanoveno-e-dvizhenieto-pri-km-192-na-am-trakiya-v-posoka-sofiya.html", "text": "Възстановено е движението при км 192 на АМ \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2017.08.21", "title": "Стара Загора: Възстановено е движението при км 192 на АМ \"Тракия\" в посока София"}
{"url": "http://www.focus-news.net/news/2017/08/21/2427817/v92-bivshiyat-premier-na-kosovo-e-pochinal-v-turtsiya-sled-operatsiya.html", "text": "Бившият министър-председател на Косово Байрам Реджепи е починал днес, рано сутринта, в Истанбул, съобщи белградското радио В92, позовавайки се на съобщение на държавната RTS.\r\nРеджепи е преживял сърдечен удар преди няколко месеца, заради това се е подложил на операция в болница в столицата на Косово – Прищина, в резултат, от която е изпаднал в кома.\r\nВ това състояние той е пренесен в Истанбул, където е починал.\r\nРеджепи беше доктор по професия и високопоставен член на „Демократическата партия на Косово“. Той е първият следвоенен премиер на страната.\r\nПревод и редакция:", "date": "2017.08.21", "title": "В92: Бившият премиер на Косово е починал в Турция, след операция"}
{"url": "http://www.focus-news.net/news/2017/08/21/2427818/otets-zhivko-georgiev-predi-2-3-godini-zapochnahme-izografisvane-na-hram-sv-nikolay-v-petrich-koeto-prodalzhava-i-kam-momenta.html", "text": "Преди 2-3 години започнахме изографисване на храм „Св. Николай“ в Петрич, което продължава и към момента. Това каза в предаването „Петрич – древен и вековечен“ на Радио „Фокус“ – Пирин отец Живко Георгиев, свещенослужител в храма. Художник е Георги Марков, който преподава в училище „Никола Вапцаров“. Към днешна дата изографисването на храма продължава, като сме насочили дейността си към олтарната част“, посочи отец Георгиев. След като бъде приключено рисуването в олтарната част ще се излезе навън, за да бъде доукрасена останалата част от църквата. Отец Георгиев отбеляза, че до преди пожара, който през 1995 година унищожава голяма част от храма, той не е бил изографисван. За момента няма конкретни срокове, за това кога трябва да приключи изографисването.\r\nВ двора на храма някога е имало параклис-костница „Св. Петка“, който по-късно е преместен вътре в храма. По думите на отец Йордан, костите, които са се намирали в него, са били пренесени в гробищата, които се намират в Петрич. „До пожара в църквата, параклисът „гледаше“ на север, но след него се наложи да го преместим“, заяви отец Георгиев. В момента параклисът е действащ.", "date": "2017.08.21", "title": "Отец Живко Георгиев: Преди 2-3 години започнахме изографисване на храм „Св. Николай“ в Петрич, което продължава и към момента"}
{"url": "http://www.focus-news.net/news/2017/08/21/2427819/inzh-pavlin-tsonev-appd-nyama-signali-za-zasednali-korabi-v-balgarskiya-uchastak-na-reka-dunav-kakto-i-za-izchakvane.html", "text": "В момента няма сигнали за заседнали кораби в българския участък на река Дунав, както и за изчакване. Това каза пред Радио „Фокус“- Шумен инж. Павлин Цонев, изп. директор на Агенцията за проучване и поддържане на река Дунав. „С повече измервания и повече работа на кораба, който извършва поддържане на корабоплавателния път, имаме гаранция за това, което се прави в подкрепа на корабоводителите, обстановката е нормална за този период от годината и при настоящите водни стоежи“, каза инж. Цонев. Той посочи, че речното ниво е ниско, но летният сезон е обичайно труден за корабоплаване по Дунав. „С години се наблюдава тенденция за намаляване на водните количества в реката, август винаги се е отличавал със сухи периоди, с малко валежи, което неминуемо се отразява на нивото на Дунав“, заяви инж. Цонев. Той отбеляза, че засега няма промяна по отношение на критичните участъци в района на остров Белене и Попина. При Русе тази сутрин водният стоеж на Дунав беше 113 см, а при Силистра - 135. Прогнозата за 23 август предвижда спадане с 4 см при Русе, а при Силистра покачване с 3 см.\r\nИвелина ИВАНОВА", "date": "2017.08.21", "title": "Инж. Павлин Цонев, АППД: Няма сигнали за заседнали кораби в българския участък на река Дунав, както и за изчакване"}
{"url": "http://www.focus-news.net/news/2017/08/21/2427820/grigor-dimitrov-specheli-parviya-si-mastars-turnir-obzor.html", "text": "Първата ракета на България Григор Димитров победи Ник Кирьос с 6:3, 7:5 на финала в Синсинати, и спечели първа титла в кариерата си на турнир от сериите „Мастърс“.\r\nТурнирът в Синсинати е част от US Open сериите и се явява генерална репетиция преди последния за годината турнир от Големия шлем – Откритото първенство на САЩ. Преди този финал двамата бяха играли само веднъж - на турнира в Индиън Уелс през 2015 г., когато Димитров надделя трудно в три сета.\r\nБългаринът стигна до финала в Синсинати, преодолявайки испанеца Фелисиано Лопес, аржентинеца Хуан Мартин дел Потро, побеждавайки го за първи път в шестия мач помежду им на корта, японеца Юичи Сугита и американеца Джон Иснър. Григор Димитров си тръгна от Синсинати с награден фонд от 954 хил. долата и 1000 точки за световната ранглиста, които го придвижиха с две позиции до номер девет.\r\nУспехът на Григор Димитров не остана незабелязан от световните медии, които публикуваха коментари за финалната среща в турнира. \r\nНа финала в Синсинати Григор Димитров победи австралиеца Ник Кирьос с 6:3, 7:5, което му донесе първата титла от турнир от сериите „Мастърс“. Заради различни травми обаче в надпреварата не бяха включени някои от водещите имена в света на тениса, коментира американският вестник The New York Times.\r\nОт мъжката група на турнира бяха извадени Роджър Федерер, Анди Мъри, Новак Джокович и Марин Килич. Българинът се възползва и спечели титлата, като демонстрира стабилна игра, въпреки известен дискомфорт в рамото. \r\nНа свой ред Кирьос стигна до финал след травма, която го извади от няколко турнира това лято, включително от Уимбълдън. \r\nБританският вестник The Guardian отбелязва проблемите, които Ник Кирьос е изпитвал в мача срещу Григор Димитров.\r\n„Австралиецът Ник Кирьос победи световния номер едно в тениса Рафаел Надал, но на финала в Синсинати отстъпи пред Григор Димитров.  Българският тенисист надви Кирьос с 6:3, 7:5 в мач, в който австралиецът бе неспособен да поддържа формата, която направи възможна победата му срещу испанеца Надал“, коментира изданието. \r\n„Българският тенис ас Григор Димитров спечели най-голямата титла в кариерата си, побеждавайки австралиеца Ник Кирьос на финала на турнира от сериите „Мастърс“ в Синсинати“, отбелязва новозеландският интернет сайт Stuff.co.nz. \r\nСайтът обръща внимание, че Кирьос не е успял да демонстрира формата, която в четвъртфиналите му донесе победа срещу световния номер едно Рафаел Надал. \r\n„С три двойни фала, Кирьос даде решаваща почивка на Димитров, който се възполва максимално от създалата се възможност. Австралиецът все пак имаше шанс да обърне играта, но допусна още грешки, които се оказаха прекалено скъпи“, коментират авторите, като подчертават, че за първата си титла от „Мастърс“ турнир Григор Димитров е получил \r\nпоздравленията на опонента си Кирьос. \r\n„Григор Димитров победи Ник Кирьос в два сета“, отбелязва специализираният германски спортен портал Spox.com, допълвайки, че в Синсинати българинът е спечелил „най-големия триумф в кариерата си след 6:3, 7:5“. \r\nТака първата ракета на България заслужено се нарежда сред десетте най-добри тенисисти в света, пише още в публикуваната статия. \r\nРуската информационна агенция TACC също не пропусна да отбележи успеха на Григор Димитров, като отбеляза, че победата в Синсинати е третата за сезона на турнирите от АТР и седма по ред в кариерата на българина. Sports.ru насочва вниманието към това, че Григор Димитров е първият тенисист, който печели първия си „Мастърс“ без загубен сет. Преди повече от десет години подобен рекорд постави сръбският тенисист Новак Джокович. Тереза Герова", "date": "2017.08.21", "title": "Григор Димитров спечели първия си \"Мастърс\" турнир (ОБЗОР)"}
{"url": "http://www.focus-news.net/news/2017/08/21/2427821/sofiya-vremenno-e-ogranicheno-dvizhenieto-po-pat-iii-822-ihtiman-samokov-poradi-ptp.html", "text": "Временно е ограничено движението по път III-822 Ихтиман-Самоков поради ПТП. Това съобщиха от пресцентъра на Агенция \"Пътна инфраструктура\". Обходният маршрут е по общински път през с. Гуцал, след което по път II-82 през Долна Баня и Костенец.", "date": "2017.08.21", "title": "София: Временно е ограничено движението по път III-822 Ихтиман-Самоков поради ПТП"}
{"url": "http://www.focus-news.net/news/2017/08/21/2427822/sport-uefa-pozvoli-na-ludogorets-da-igrae-machovete-si-ot-evroturnirite-na-stadiona-v-razgrad.html", "text": "В официалната интернет страница на Лудогорец бе оповестено, че отборът ще играе на своя стадион в Разград мачовете си от евротурнирите. Това се случи, след като разградчани успяха да завършат строителните работи по новоизградения сектор „В“ на Лудогорец Арена навреме", "date": "2017.08.21", "title": "Спорт: УЕФА позволи на Лудогорец да играе мачовете си от евротурнирите  на стадиона в Разград"}
{"url": "http://www.focus-news.net/news/2017/08/21/2427823/kurirsarbiya-rusiya-shte-pokazhe-noviya-snayper-chugaev-na-voennoto-izlozhenie-armiya-2017-v-moskva.html", "text": "Русия ще покаже за първи път новата снайперска пушка \"Чугаев\" на военното изложение \"Армия 2017\" след седмица в Москва, пише белградският Kurir, като определя новото оръжие като \"най-смъртоносния снайпер в света\".\r\nОръжието е разработено от руския концерн \"Калашников\" и се определя като една от най-успешните иновации на руските оръжейници.\r\nKurir съобщава, че карабината е самозарядна, 7,62 мм. калибър, тежи 4,2 кг. и има дължина 980 мм, като едно от предимствата й е невъзможността да се определи по звука откъде идва изстрела.\r\nНовият армейски снайпер поразява на разстояние до 800 м., а най-ефективен е на разстояние от 200 до 300 м.", "date": "2017.08.21", "title": "\"Kurir\"(Сърбия): Русия ще покаже новия снайпер \"Чугаев\" на военното изложение \"Армия 2017\" в Москва"}
{"url": "http://www.focus-news.net/news/2017/08/21/2427824/montana-povdignato-e-obvinenie-na-izvarshitelya-na-zhestokoto-ubiystvo-v-s-gabrovnitsa.html", "text": "Окръжна прокуратура – Монтана привлече към наказателна отговорност Ц.А. (на 21 години) за извършено от него умишлено убийство в с. Габровница, общ. Монтана, съобщиха от пресцентъра на Апелативна прокуратура – София. \r\nВ полунощ на 19 август обвиняемият А. нанесъл многобройни удари с нож на шестнадесетгодишната Г.Ц., майка на единадесетмесечното им дете. Повод за агресивното му нападение станал отказът на пострадалата да се върне да живее при него. Свидетел на случилото се била майката на младото момиче, която подала сигнал. Г.Ц. починала в линейката на път за болницата. След убийството извършителят избягал, но по-късно се предал в РУ на МВР-Бяла Слатина. \r\nПонастоящем Ц.А. е задържан с постановление за срок до 72 часа, като предстои Окръжна прокуратура – Монтана да внесе в съда искане за мярка за неотклонение „Задържане под стража“ спрямо Ц.А. Очакват се резултатите от назначената съдебномедицинска експертиза.", "date": "2017.08.21", "title": "Монтана: Повдигнато е обвинение на извършителя на жестокото убийство в с. Габровница"}
{"url": "http://www.focus-news.net/news/2017/08/21/2427825/krasimira-asenova-upravitel-na-avtobusna-firma-avtobusite-za-ispaniya-sa-palni-nikoy-ne-se-otkazva-ot-patuvaneto-si-zaradi-atentatite.html", "text": "Автобусите за Испания са пълни, никой не се отказва от пътуването си заради атентатите, каза за Радио „Фокус“ – Видин Красимира Асенова, управител на международна туроператорска фирма. Тя посочи, че днес е продала последните автобусни билети за следващия автобус за Испания. „Младо семейство купи последните билети за автобуса. Поговорих с тях и разбрах, че от години са там и се връщат обратно на работа. Споменаха за атентата, казаха, че са притеснени, но там са се устроили и се връщат обратно“, каза Красимира Асенова. Тя допълни, че за Испания пътуват както хора, които работят там, така и видинчани, решили да почиват. „Сега е пикът на туристическите пътувания, самолетните билети са много скъпи, автобусите задържаха цената на билетите и никой не се отказва“, обясни Красимира Асенова. Тя заяви, че видинчани, които работят в различни страни на Европа, си идват във Видин само по време на отпуските. „Няма хора, които трайно да се завръщат. Тези, които са над 65 години и вече им е трудно да работят, само те се връщат“, добави Красимира Асенова.\r\nАнна ЛОЗАНОВА", "date": "2017.08.21", "title": "Красимира Асенова, управител на автобусна фирма: Автобусите за Испания са пълни, никой не се отказва от пътуването си заради атентатите"}
{"url": "http://www.focus-news.net/news/2017/08/21/2427826/reuters-kitayskata-kompaniya-great-wall-zayavi-interes-kam-dobivaneto-na-fiat-kraysler.html", "text": "Китайската компания Great Wall Motor Co Ltd е заинтересувана в закупуването на Fiat Chrysler Automobiles (ФКА), заяви служител на компанията днес, като потвърди слуховете, че китайците искат да добият цялата ФКА, или поне част от нея, предаде Reuters.\r\nНапоследък се появиха спекулации за китайския интерес към ФКА, като миналата седмица се говореше за неопределен „добре известен производител на автомобили от Китай“, който е отправил оферта по-рано този месец, като това доведе до вдигането на цената на акциите на ФКА на Миланската борса.\r\n„Що се отнася до този въпрос, то, в момента, ние имаме намерение да придобием ФКА. Заинтересувани сме в тази компания“, заяви високопоставен служител на Great Wall Motor в телефонно интервю за Reuters. Той е отказал да даде името си или да сподели повече детайли.\r\nПревод и редакция:", "date": "2017.08.21", "title": "Reuters: Китайската компания Great Wall заяви интерес към добиването на Фиат-Крайслер"}
{"url": "http://www.focus-news.net/news/2017/08/21/2427827/novi-gorski-aptechki-sa-postaveni-v-prirodnite-parkove-v-pomosht-na-turistite.html", "text": "Горски аптечки за оказване на първа помощ са поставени по туристическите маршрути в природните паркове към Изпълнителната агенция по горите (ИАГ). Те са предназначени за туристите, като им осигуряват необходимите превързочни материали и медикаменти при спешни случай в планината, в случай на навяхване или нараняване, за да могат да се придвижат до най-близкото населено място. Това съобщиха от пресцентъра на ИАГ.\r\nНовите аптечки на територията на ПП \"Витоша\" са поставени в заслон \"Петрус\", заслон \"Смильо\". Паркът разполага с горски аптечки на още шест места: на пътеката от с.Железница към Черни връх (аптечката е поставена преди х. „Физкултурник\"); Местност Комините; Боянски водопад; Зимната пътека село Кладница - Черни връх (преди да се съедини с лятната пътека).\r\nШест горски аптечки са монтирани в Природен парк „Врачански Балкан\".  Местата, на които са монтирани, са: заслон \"Боров камък\", заслон \"Войводин дол\", заслон \"Старо село\", заслон \"Барките\", посетителски център \"Ритлите\" и Младежки еко лагер с. Очин дол.\r\nДирекция на Природен парк „Беласица\" е поставила пет аптечки по маршрутите от гр. Петрич към билото на планина Беласица в района на „Халката\"; от гр. Петрич към вр. Конгур през „Папреница\"; от гр. Петрич към вр. Конгур през х. Конгур; от с. Самуилово към вр. Радомир през „Лопово\", и от с. Скрът към вр. Тумба след местността „Щаба\".\r\nШестте аптечки на територията на Природен парк „Странджа\" са максимално отдалечени от населените места – първата аптека е в параклиса „Света Марина\", село Ивайлово, втората в местност „Индипасха\", третата – местност „Влахол дол\", четвъртата – в параклиса „Света Богородица\", село Кости, петата – местност „Малката котвена\" до село Гараматиково и последната – при големия долмен в село Заберново.\r\nОт парковите дирекции се надяват, че подобно на ентусиазма на доброволците, участвали в поставянето им, туристите в парка също ще посрещнат аптечките с радост и ще имат грижа да бъдат опазени от вандализъм или ползване не по предназначение, за да могат консумативите в тях да помагат при оказване на първа помощ на пострадали в планината.", "date": "2017.08.21", "title": "Нови горски аптечки са поставени в природните паркове в помощ на туристите"}
{"url": "http://www.focus-news.net/news/2017/08/21/2427828/tass-edin-ot-izvarshitelite-na-teroristichnata-ataka-v-kambrils-e-ostavil-proshtalno-pismo.html", "text": "Един от екстремистите, планирали нападение в каталонското курортно градче Камбрилс, Саид Аала, е оставил на родителите си писмо, в което ги моли за прошка за действията си, предаде ТАСС, позовавайки се на съобщение на барселонското издание El Mundo.\r\nПо време на обиска на дома на 18-годишния Аала са били открити няколко мобилни телефона, компютри и написано на ръка послание:\r\n„Моля за прошка от тези, на които мога да причиня вреда в тези дни. Благодаря ви за всичко, което сте ми дали“, пише в писмото, според испанското издание.\r\nСаид Аала беше ликвидиран от каталонската полиция, по време на операцията в курортното градче Камбрилс, в нощта срещу петък. Освен него, по време на операцията, бяха ликвидирани, а още един бе ранен, но в последствие и той почина.\r\nПревод и редакция:", "date": "2017.08.21", "title": "ТАСС: Един от извършителите на терористичната атака в Камбрилс е оставил прощално писмо"}
{"url": "http://www.focus-news.net/news/2017/08/21/2427829/sofiya-mazh-e-zaginal-pri-katastrofa-na-patya-ihtiman-samokov-v-rayona-predi-s-novo-selo.html", "text": "Мъж е загинал при катастрофа на пътя Ихтиман-Самоков в района преди село Ново село. Това съобщиха за Агенция „Фокус“ от пресцентъра на ОДМВР-София. Сигнал за инцидента е подаден в 15.08 часа. Катастрофирал е лек автомобил „Фолксваген Пасат“. В момента местопроизшествието е запазено, като движението ще остане ограничено до приключване на процесуално-следствените действия.\r\nЦветилена СИМЕОНОВА", "date": "2017.08.21", "title": "София: Мъж е загинал при катастрофа на пътя Ихтиман-Самоков в района преди с. Ново село"}
{"url": "http://www.focus-news.net/news/2017/08/21/2427830/vasil-baylov-ld-septemvri-namalyava-populatsiyata-na-gurgulitsata-v-pazardzhishki-region.html", "text": "Намалява популацията на гургулицата в Пазарджишки регион. Това каза за Радио „Фокус“ – Пазарджик Васил Байлов, председател на Ловната дружинка в град Септември. Според него намалява броят и на гълъбите. „Причините за това са различни. Основната храна на гургулицата и гълъба са слънчогледовите масиви. В страната има засадени доста площи с тези култури. Има вероятност птиците да са се пръснали по тях и за това да смятаме, че го няма. Друга причина за тази тенденция е жегата“, коментира Байлов. Той допълни, че пернатият дивеч се влияе от високите температури и засушаването. „Затова първите ловни излети за този вид дивеч са много слаби. Почти няма отстрел, а ловците се включват в тях повече ритуално, отколкото реално“, уточни Байлов.\r\nВаня НИКОЛОВА", "date": "2017.08.21", "title": "Васил Байлов, ЛД-Септември: Намалява популацията на гургулицата в Пазарджишки регион"}
{"url": "http://www.focus-news.net/news/2017/08/21/2427831/522-pobornitsi-i-opalchentsi-srazhavali-se-pri-boevete-na-shipka-sa-obyaveni-za-pochetni-grazhdani-na-gabrovo-prez-1923-g.html", "text": "522 поборници и опълченци, сражавали се при боевете на Шипка, са обявени за почетни граждани на Габрово през 1923 година. Решението е на Габровското общинско управление с дата 21 септември 1922 година, потвърдено на 7-ми януари 1923 година. Това разказа за Радио „Фокус“ – Велико Търново Стефка Василева, началник отдел „Архиви“ в Държавен архив – Габрово. Поводът е 45-годишнината от Шипченската епопея. „Тогава местният парламент обявява за почетни граждани на Габрово опълченците от 1,2,3,4,5,6,9 и 10 дружина, участвали в боевете на Шипка. Две години по-късно всички те получават специално изработени дипломи, подписани от тогавашния кмет на Габрово Илия Кожухаров“, допълни Стефка Василева. Тя уточни, че през 1902 година членове на руската делегация – великите князе Николай Николаевич – младши и Владимир Александров, генерал – майор Столетов, генерал – майор Драгомиров и граф Игнатиев също са обявени за почетни граждани на Габрово. Поводът са техните безспорни заслуги за освобождението на България и възстановяването на българската държавност.\r\nЛуиза ТРАНЧЕВА", "date": "2017.08.21", "title": "522 поборници и опълченци, сражавали се при боевете на Шипка, са обявени за почетни граждани на Габрово през 1923 г."}
{"url": "http://www.focus-news.net/news/2017/08/21/2427832/montana-izvarshitelite-na-poboya-nad-mladezhi-v-slanchevata-gradina-ot-nachaloto-na-mesets-yuli-sa-se-priznali-za-vinovni.html", "text": "Г.Георгиев (на 51 години) и М. Колов (на 46 години) са се признали за виновни и сключили споразумение с Районна прокуратура – Монтана за нанесения от тях побой, от който пострадаха младежи скейтбордисти. Това съобщиха от пресцентъра на Апелативна прокуратура София. Инцидентът е от 5 юли т.г.,когато на площадка в парк „Слънчевата градина“ в Монтана, младеж с инициали Д.Й., неволно закачил детето на Г. Георгиев. Това предизвикало агресивна реакция на бащата, който започнал да нанася удари на Д.Й. и да отправя закани. Към побойника се присъединили и негови приятели – М. Колов и М. Славков. \r\nВ резултат на двама младежи скейтбордисти били причинени средна и лека телесна повреда. А. А. получил мозъчно сътресение с изпадане в състояние на безсъзнание и контузия на меките тъкани, временно опасно за живота, а Д.Й. - разкъсно-контузна рана и оток на главата на клепача на лявото око и ухото, кръвонасядания, охлузвания и драскотини. \r\nСъдът е одобрил сключеното споразумение, с което на обвиняемите Г. Георгиев и М. Колов са определени наказания от по шест месеца „лишаване от свобода“ с изпитателен тригодишен срок. \r\nСпрямо третия съучастник в престъплението – М. Славков, наказателното производство не е приключило.", "date": "2017.08.21", "title": "Монтана: Извършителите на побоя над младежи в „Слънчевата градина“ от началото на месец юли са се признали за виновни"}
{"url": "http://www.focus-news.net/news/2017/08/21/2427833/blagoevgrad-nad-25-tona-paketiran-tyutyun-bez-banderol-e-otkrit-v-rayona-na-bivsheto-letishte-kray-selo-karnalovo.html", "text": "Над 2,5 тона пакетиран тютюн без бандерол откриха гранични полицаи от ГПУ-Петрич, съобщи говорителят на ГД \"Гранична полиция\" Лора Любенова. Вчера служители от ГПУ – Петрич проведоха специализирана полицейска операция за противодействие на контрабандата и незаконното разпространение на акцизни стоки.\r\nВ землището на село Кърналово, община Петрич, в района на бившето летище, граничните полицаи са открили палети с кашони, съдържащи пакети със ситно нарязан тютюн. Теглото на цялото количество тютюн е над 2,5 тона.\r\nАкцизната стока е без бандеролен знак.  \r\nУведомена е районната прокуратура, образувано е досъдебно производство в ГПУ-Петрич.", "date": "2017.08.21", "title": "Благоевград: Над 2,5 тона пакетиран тютюн без бандерол е открит в района на бившето летище край село Кърналово"}
{"url": "http://www.focus-news.net/news/2017/08/21/2427834/silistra-vremenno-e-zatrudneno-dvizhenieto-pri-kragovoto-krastovishte-v-rayona-na-s-kalipetrovo-poradi-ptp.html", "text": "Временно е затруднено движението при кръговото кръстовище на път I-7 Силистра-Алфатар с път II-21 Силистра - Тутракан и път III-213 Калипетрово - Силистра в района на с. Калипетрово поради ПТП. Това съобщиха от пресцентъра на Агенция \"Пътна инфраструктура\". Движението на кръстовището се осъществява с пропускателен режим и се регулира от \"Пътна полиция\".", "date": "2017.08.21", "title": "Силистра: Временно е затруднено движението при кръговото кръстовище в района на с. Калипетрово поради ПТП"}
{"url": "http://www.focus-news.net/news/2017/08/21/2427835/vks-potvardi-dozhivotnata-prisada-na-petko-petkov-ot-lyaskovets.html", "text": "С Решение №112/21.08.2017 г. по наказателно дело № 402/2017 г. тричленен състав на Върховния касационен съд (ВКС) остави в сила решение № 244 от 08.02.2017 г., постановено по в.н.о.х.д. № 202/16 г. по описа на Апелативен съд–Велико Търново срещу Петко Петков от гр. Лясковец. Решението не подлежи на обжалване. Това съобщиха от ВКС.\r\nДелото пред ВКС е образувано по жалби на подсъдимия и защитата му срещу решение на Апелативен съд-Велико Търново с искане за неговата отмяна и връщане на делото за ново разглеждане, както и за определяне на по-леко наказание.\r\nС решение № 224 от 08.02.2017г. Апелативен съд-Велико Търново е потвърдил атакуваната пред него първоинстанционна присъда, с която подсъдимият Петко Савов Петков е признат за виновен в това, че на 14.03.2014г. в гр.Лясковец, предумишлено, по начин опасен за живота на мнозина, направил опит да умъртви повече от едно лице - Д.Ц.К., М.Р.А., Д.Б.К., В.Р.С., Г.К.А. и умъртвил Емил Шарков - всички в качеството им на полицейски служители на МВР при изпълнение на службата им – участие в провеждане на полицейска операция на територията на ОД на МВР- Велико Търново. Подсъдимият е осъден на доживотен затвор без замяна. Той е признат за виновен и в това, че за времето от 18.06.2012 г. до 14.03.2014 г. в дома си в гр.Лясковец държал огнестрелни оръжия на обща стойност 1488лв. и 343 броя боеприпаси за огнестрелни оръжия на стойност 426,63лв., без да има за това надлежно разрешение, поради което е осъден на осем години лишаване от свобода. На основание чл.23 от НК е определено едно общо и най-тежко наказание - доживотен затвор без замяна, което да се изтърпи при първоначален специален режим в затвор.\r\nПодсъдимият Петко Петков е осъден да заплати на гражданските ищци обезщетение за претърпени неимуществени вреди, ведно със законната лихва. В тежест на подсъдимия са възложени деловодните разноски и дължимата държавна такса върху уважения размер на гражданските искове.\r\nВ решението си тричленният състав на ВКС намира, че касационните жалби са допустими, но неоснователни. Посочените от подсъдимия и защитниците му аргументи за наличие на данни, обуславящи основание за отвод по чл.29, ал.2 от НПК на въззивния съдебен състав, поради предубеденост, са неоснователни. Неоснователни са и твърденията за допуснати процесуални нарушения относно събирането и оценката на доказателствата от въззивната инстанция.\r\nОтносно оспорването на квалификацията на деянието ВКС намира, че деянието на подсъдимия е единно и правилно квалифицирано по чл. 116, ал.1, т.4 – убийство на повече от едно лице, при наличието на предварително формиран пряк умисъл, съдейки от действията на подсъдимия.\r\nПо направените доводи за неправомерни действия на Специализирания отряд за борба с тероризма върховните съдии считат, че тези действия не могат да бъдат квалифицирани като противоправно нападение и са в рамките на правомощията на отряда, а използването на сила и помощни средства в случая е било абсолютно необходимо и основано на предоставените им със заповед на Главния секретар на МВР и произтичащите от разпоредбата на чл. 74, ал.1 от ЗМВР правомощия за използване на оръжие.\r\nВКС счита, че наложеното на подсъдимия наказание лишаване от свобода в максимален размер за престъплението и определеното най-тежко по вид наказание от алтернативно предвидените за престъпление по чл.116, ал.2 от НК са законосъобразно и справедливо индивидуализирани. Върховната съдебна инстанция, като отчита високата степен на обществена опасност на извършеното престъпление, цялостното поведение на подсъдимия от първоначално произведените изстрели до задържането му, отличаващо се с бруталност и агресия, чиято интензивност ескалира в хода на инцидента, счита, че извършеното от подсъдимия посегателство удовлетворява изискванията на чл.38, ал.1 от НК за изключителна тежест, поради което предходните съдебни инстанции законосъобразно са преценили, че по отношение на него, целите на чл.36 от НК могат да се постигнат единствено с наказание доживотен затвор без право на замяна. Наложените на подсъдимия Петко Петков наказания не сочат наличието на очевидно несъответствие на обществената опасност на деянието и дееца, на смекчаващите и отегчаващите отговорността обстоятелства, както и на генералната и специална превенции, поради което не е налице явна несправедливост по смисъла на чл.348, ал.5, т.1 от НПК.", "date": "2017.08.21", "title": "ВКС потвърди доживотната присъда на Петко Петков от Лясковец"}
{"url": "http://www.focus-news.net/news/2017/08/21/2427836/od-mvr-pazardzhik-namalyavat-sluchaite-na-nelegalno-preminavashti-migranti-prez-teritoriyata-na-oblastta-kontrolat-ostava-zasilen.html", "text": "Намаляват случаите на нелегално преминаване на мигранти през територията на област Пазарджик, съобщи за Радио „Фокус“ – Пазарджик Мирослав Стоянов, говорител на ОДМВР – Пазарджик. По думите му последният случай е от преди  седмица, когато са заловени 7 жени от Ирак, преминаващи нелегално през АМ „Тракия“. „Въпреки това, остава засилен контролът на трафика на територията на област Пазарджик, включително и по главните пътища в региона и АМ „Тракия“, за наличие на нелегално пребиващи или преминаващи чужденци с неясна самоличност“, уточни Стоянов.  Контролът е насочен към МПС, които евентуално могат да превозват нелегални имигранти, като това е един от основните приоритети на полицията с оглед на засиления миграционен поток през нашата страна. „Като цяло в област Пазарджик няма проблем с бежанци, не се наблюдава и струпване на нелегални имигранти. Малко са и хората, които пребивават на наша територия, които са с бежански или с хуманитарен статут“, уточни Стоянов. Той напомни, че за да може бежанци да пребивават законно на територията на област Пазарджик, те предварително трябва да са подали документи в Държавната агенция по бежанците.\r\nАлбена ЖИЛЕКОВА", "date": "2017.08.21", "title": "ОД МВР-Пазарджик: Намаляват случаите на нелегално преминаващи мигранти през територията на областта, контролът остава засилен"}
{"url": "http://www.focus-news.net/news/2017/08/21/2427837/reuters-presledvaniyat-terorist-ot-barselona-e-ubil-chovek-po-vreme-na-byagstvoto-si.html", "text": "Испания поиска от останалата част на Европа да се присъедини към преследването на младия човек, за когото се смята, че е бил водача на микробуса, който се вряза в тълпа на булевард Ла Рамбла в Барселона, предаде Reuters, позовавайки се на информация от испанската полиция, която твърди, че той е отвлякъл автомобил, по време на бягството си и е наръгал до смърт водача му.\r\nСлед като е извършил ужасното си деяния на булевард Ла Рамбла, когато уби 13 души, заподозреният джихадист е избягал пеша, а после е отвлякъл автомобил, който е бил паркиран. Според полицията той е наръгал до смърт водачът на колата.\r\nСлед това, заподозреният Юнес Абуякуб, на 22 години и роден в Мароко, е форсирал отвлечения автомобил през КПП на полицията. По-късно машината е била открита зарязана край пътя, а тялото на собственика е било още вътре.\r\nИспанските власти поискаха европейска заповед за арест на Абуякуб. От полицията се опасяват, че той може да е успял да премине границата.\r\n„Нямаме доказателства, че той е преминал границата и не мислим, че би било лесно, той да го направи, но не можем да отхвърлим този вариант“, заяви Хосеп Луис Траперо, началник на регионалната полиция в Барселона, по време на пресконференция.\r\nПревод и редакция:", "date": "2017.08.21", "title": "Reuters: Преследваният терорист от Барселона е убил човек по време на бягството си"}
{"url": "http://www.focus-news.net/news/2017/08/21/2427838/silistra-mazh-e-zaginal-drug-e-tezhko-ranen-pri-katastrofata-v-rayona-na-s-kalipetrovo.html", "text": "Мъж е загинал, друг е тежко ранен при катастрофата в района на с. Калипетрово. Това съобщиха за Агенция „Фокус“ от ОДМВР-Силистра. Катастрофата между лек автомобил „Мерцедес“ и автоцистерна е станал малко преди 17.00 часа. Водачът на лекия автомобил е загинал, а спътникът му е тежко пострадал. \r\nЗаради катастрофата движението при кръговото кръстовище на път I-7 Силистра-Алфатар с път II-21 Силистра - Тутракан и път III-213 Калипетрово - Силистра в района на с. Калипетрово е затруднено.  Извършва се оглед на местопроизшествието, движението на кръстовището се осъществява с пропускателен режим и се регулира от „пътна полиция\".", "date": "2017.08.21", "title": "Силистра: Мъж е загинал, друг е тежко ранен при катастрофата в района на с. Калипетрово"}
{"url": "http://www.focus-news.net/news/2017/08/21/2427839/tass-ploshtta-na-pozhara-v-rostov-na-don-narasna-do-10-hilyadi-kvadratni-metra.html", "text": "Площта на пожара в Ростов-на-Дон нарасна до десет хиляди квадратни метра, предаде ТАСС, позовавайки се на съобщение от пресслужбата на Южния регионалния център на Министерството на извънредните ситуации на Русия.\r\n„Площта на пожара нарасна до 10 хил. кв. м.“, заявиха от ведомството.\r\nВ момента, според данните поместени на интернет страницата на правителството на Ростовска област, количеството на обхванати от пламъците домове, също се е увеличило. „Огънят обхвана около 30 дома, евакуирани са 560 души. За ликвидирането на пожара работят 30 машини и два хеликоптера. В целия квартал е спряно подаването на газ и електроенергия, а целия район е отцепен от полицията.“, пише там.\r\nОсвен това, за борбата с огъня са привлечени сили от Батайск и Новочеркаск. Освен това е задействан военен вертолет. В града е въведен режим на „извънредна ситуация“.\r\nПричината за пожара, според източник от органите на реда, по предварителни данни, е станало възпламеняване на битова техника в един от домовете, версията за палеж е малко вероятна. Полицията прави проверка на фактите.\r\nПревод и редакция:", "date": "2017.08.21", "title": "ТАСС: Площта на пожара в Ростов-на-Дон нарасна до 10 хиляди квадратни метра"}
{"url": "http://www.focus-news.net/news/2017/08/21/2427840/plovdiv-vavezhda-se-vremenna-organizatsiya-na-dvizhenieto-v-podleza-na-ul-gladston.html", "text": "Въвежда се временна организация на движението в подлеза на ул. „Гладстон“ в Пловдив. Това съобщиха за Радио „Фокус“ - Пловдив от ОП „Организация и контрол на транспорта“. Поради неотложни аварийни дейности по възстановяване на осветлението южното платно в подлеза на ул. „Гладстон” се затваря за движение в периода от 22 август (вторник) до 25 август (петък) включително за времето от 08:00 до 13:00 часа. Създадена е временна организация на движението, ще бъде поставена вертикална сигнализация за обозначаване на обекта.\r\nКристиян ГАРОВ", "date": "2017.08.21", "title": "Пловдив: Въвежда се временна организация на движението в подлеза на ул. „Гладстон“"}
{"url": "http://www.focus-news.net/news/2017/08/21/2427841/sport-tri-zlatni-medala-za-balgariya-na-svetovnata-kupa-po-skachane-na-batut.html", "text": "Три златни медала за България на световната купа в Беларус. Дисциплината  е част от олимпийската програма. Мариела и Христина Пееви спечелиха състезанието за синхронни скокове при жените. При юношите златен медал спечели Мартин Димитров. Отново той, заедно с Валентин Стоянов спечелиха първо място и в дисциплината синхрон.\r\nСветовното първенство по скачане на батут ще се проведе между 7-и и 19-и ноември тази година в столичната зала „Арена Армеец“.", "date": "2017.08.21", "title": "Спорт: Три златни медала за България на световната купа по скачане на батут"}
{"url": "http://www.focus-news.net/news/2017/08/21/2427842/tass-zapodozreniyat-za-teroristichnata-ataka-v-barselona-e-zadarzhan.html", "text": "Заподозреният за извършването на терористичната атака в Барселона Юнес Абуякуб е задържан, предаде ТАСС, позовавайки се на съобщение в испанското издание La Vanguardia.\r\nСпоред информацията от вестника, предполагаемия терорист е хванат в населения пункт Сан-Садурни-д‘Аноя в провинцията Барселона.\r\nПревод и редакция:", "date": "2017.08.21", "title": "ТАСС: Заподозреният за терористичната атака в Барселона е задържан"}
{"url": "http://www.focus-news.net/news/2017/08/21/2427843/shumen-uchilishtata-v-preslavskite-sela-dragoevo-i-zlatar-sa-motivirali-iskaniya-za-po-tri-sleti-paralelki.html", "text": "Училищата в преславските села Драгоево и Златар са мотивирали искания за по три слети паралелки. Предложенията ще бъдат обсъдени на предстоящата сесия на Общински съвет- Велики Преслав, съобщи за Радио „Фокус“- Шумен председателят Анелия Асенова. Искането на ОУ „Св.св. Кирил и Методий“- с. Драгоево е за слети паралелки – първи-втори клас, трети-четвърти клас и шести-седми клас, а ОУ „Христо Ботев“- с.Златар – първи-трети клас, втори-четвърти клас и пети-шести клас. СУ „Черноризец Храбър“ – Велики Преслав предлага през новата учебна година да бъде одобрено функционирането на две маломерни паралелки – по една в 11 и 12 клас. „Има становища на РУО- Шумен, директорите на училищата се позовават и на Наредба №7 от 29 декември 2000 година“, заяви Анелия Асенова. СУ „Черноризец Храбър“, ОУ „Св. св. Кирил и Методий“, ДГ „Снежанка“- всички във Велики Преслав, да бъдат включени в списъка на средищните училища и детски градини за учебната 2017/2018 година, ще бъде обсъдено още на сесията. Заседанието е утре от 13.30 часа.\r\nИвелина ИВАНОВА", "date": "2017.08.21", "title": "Шумен: Училищата в преславските села Драгоево и Златар са мотивирали искания за по три слети паралелки"}
{"url": "http://www.focus-news.net/news/2017/08/21/2427844/afp-politsiyata-v-ispaniya-e-likvidirala-chovek-koyto-mozhe-da-e-zapodozreniya-za-teroristichnata-ataka-v-barselona.html", "text": "Според източник на AFP, испанската полиция е ликвидирала човек, който може да е Юнес Абуякуб, който е предполагаемия водач на микробуса, който се вряза в тълпа в центъра на Барселона.\r\n„Те са застреляли заподозрян, който може да е извършителят на атаката“, според източника, който е пожелал да остане анонимен.\r\nПревод и редакция:", "date": "2017.08.21", "title": "AFP: Полицията в Испания е ликвидирала човек, който може да е заподозрения за терористичната атака в Барселона"}
{"url": "http://www.focus-news.net/news/2017/08/21/2427845/gd-granichna-politsiya-koloni-ot-tovarni-avtomobili-sa-se-obrazuvali-na-izhod-na-gkpp-kapitan-andreevo-na-gkpp-lesovo-i-na-gkpp-dunav-most-vidin.html", "text": "На българо-турската граница на ГКПП \"Капитан Андреево\" на изход има 2,5 км колона от товарни автомобили, на ГКПП \"Лесово\" на изход има 2,5 км колона от товарни автомобили. На българо-румънската граница на ГКПП \"Дунав мост Видин\" на изход има 1 км колона от товарни автомобили. Това съобщиха от пресцентъра на ГД \"Гранична полиция\". На българо-гръцката граница на ГКПП \"Кулата\", ГКПП \"Маказа\" и ГКПП \"Капитан Петко войвода\" трафикът е интензивен и в двете посоки. На българо-сръбската граница на ГКПП \"Калотина\" има интензивен трафик от леки автомобили на изход. На българо-македонската граница трафикът е нормален на всички гранични контролно-пропускателни пунктове.\r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.21", "title": "ГД \"Гранична полиция\": Колони от товарни автомобили са се образували на изход на ГКПП \"Капитан Андреево\", на ГКПП \"Лесово\" и на ГКПП \"Дунав мост Видин\""}
{"url": "http://www.focus-news.net/news/2017/08/21/2427846/tass-politsiyata-e-zastrelyala-mazh-nosesht-kolan-s-eksplozivi-nedalech-ot-barselona.html", "text": "Каталонската полиция е застреляла мъж носещ колан с експлозиви, по време на операция по издирването на предполагаемия извършител на терористичната атака в Барселона, Юнес Абуякуб. Човекът с колана е бил неутрализиран в населеното място Субиратс (западно от Барселона), предаде ТАСС, позовавайки се на съобщение на испанската радиостанция Cadena SER.\r\nКаталонската полиция също е съобщила за инцидента чрез съобщение на своята страница в Туитър. От там съобщават също, че операцията на органите на реда в Субиратс продължава, но не дават повече подробности.\r\nПревод и редакция:", "date": "2017.08.21", "title": "ТАСС: Полицията е застреляла мъж, носещ колан с експлозиви, недалеч от Барселона"}
{"url": "http://www.focus-news.net/news/2017/08/21/2427847/prezidentat-rumen-radev-grigor-dimitrov-izvede-balgarskiya-mazhki-tenis-na-nedostigano-do-tozi-moment-nivo.html", "text": "Това написа държавният глава Румен Радев в профила си в социалната мрежа \"Фейсбук\". \"Огромно удоволствие за мен е да поздравя най-добрия ни тенисист Григор Димитров по повод спечелването на най-престижния трофей в кариерата му, \"Мастърс 1000\" в Синсинати! Г-н Димитров, Вие изведохте българския мъжки тенис на недостигано до този момент ниво.\r\nПоздравявам Ви и за това, че с неуморния си труд, желание за победа и отдаденост към спорта вдъхновявате стотици български деца, които взимат ракетата и усърдно тренират на корта.\r\nПриемете моите сърдечни поздрави за крепко здраве по пътя Ви към нови спортни върхове! Убеден съм, че те Ви очакват!\", пише президентът.", "date": "2017.08.21", "title": "Президентът Румен Радев: Григор Димитров изведе българския мъжки тенис на недостигано до този момент ниво"}
{"url": "http://www.focus-news.net/news/2017/08/21/2427848/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на Сръбската радикална партия - Воислав Шешел, заяви, че \"в Косово няма какво да делим с албанците, тъй като всичко там е наше\". Коментарът му бе направен пред вестник Večernje novosti по повод идеята на сръбското правителство за постигането на разбирателство между сърби и албанци в Косово.\r\nШешел смята, че \"ние можем да им дадем половин Косово, само ако те ни дадат половин Албания\".\r\nСпоред него сръбският президент Александър Вучич е притиснат да признае независимостта на Косово, тъй като \"нормализацията на отношенията означава единствено признаване на Косово\".\r\n\"Не е необходимо Вучич да каже \"Признавам Косово!\". Достатъчно е Косово да стане член на ООН\", смята Шешел.\r\n*** Считано от 23 август 2017 г., дипломатическите представителства на САЩ в Руската федерация ще преустановят временно издаването на неимигрантски визи. Това се казва в съобщение, публикувано на официалната интернет страница на посолството на САЩ в страната. \r\n„Решението на Русия  да намали броя на служителите в дипломатическите мисии на САЩ на територията на страната поставя под съмнение усилията на руската страна за подобряване на двустранните отношения. Ние ще запазим броя на служителите на ниво, необходимо за извършване на основните функции на дипломатическите ни мисии“, се казва в разпространеното съобщение.\r\n„Във връзка с мерките, предприети от Руската федерация за ограничаването на броя на служителите на дипломатическите мисии на САЩ на територията на страната, се прекратява издаването на неимигрантски визи от 23 август. От първи септември тя ще бъде възстановена в Москва. Що се отнася до другите консулства в страната, издаването няма да бъде подновено за неопределен срок от време“, става ясно още от публикувания текст, в който се уточнява, че насрочените по-рано събеседвания ще бъдат отменени.\r\n*** Македонското правителство е изготвило предложение за подкрепа на членството на Косово в ЮНЕСКО. Това е една от причините, поради които Министерството на външните работи в Белград реши да отзове за консултации дипломатите си в Скопие, предава сръбската редакция на Sputnik, като се позовава на добре информирани източници.\r\nПо-рано стана ясно, че служителите на сръбската дипломатическа мисия в Македония са изтеглени в Белград за спешни консултации. Междувременно бе съобщено, че македонската полиция е била помолена за осигуряване на по-голяма сигурност на сградата. Официално потвърждение на информацията засега обаче все още няма. \r\nПосланикът на Сърбия в Скопие Душанка Дивяк Томич заяви за агенция „Бета“, че не може да коментира случая. \r\nПремиерът на Сърбия Ана Бърнабич е обсъдила ситуацията с президента Александър Вучич и външния министър Ивица Дачич.\r\n*** При въздушни удари, нанесени в неделя в сирийската провинция Ракка от водената от САЩ международната коалиция срещу „Ислямска държава“, са загинали 27 цивилни, предава AFP, като се позовава на Сирийската обсерватория за човешките права.\r\nСпоред данните на базираната в Лондон  правозащитна организация, сред жертвите има и деца.\r\n*** Полицията в Каталония предупреди, че издирваният за терористичното нападение в Барселона 22-годишен мъж е „опасен и може би е въоръжен“, предава AFP.\r\nПравоохранителните органи разпространиха в социалната мрежа „Туитър“ снимка на мароканеца Юнес Абуякуб, на която той е с раирана блуза и късо подстригана тъмна коса, обръщайки се към гражданите с молба „да споделят колкото е възможно повече информация“ за него.\r\n*** Държавният глава на Руската федерация Владимир Путин назначи за нов извънреден и пълномощен представител на страната в САЩ, предава TACC.\r\n„С указ на президента Анаталой Иванович Антонов е назначен за извънреден и пълномощен посланик на Руската федерация в САЩ, и за постоянен представител на РФ при ООН във Вашингтон“, се казва в официалното съобщение, публикувано на електронната страница на Кремъл. \r\nС друг указ Путин освобождава Антонов от заемания до този момент от него пост на заместник-външен министър на Руската федерация.\r\n*** Министърът на външните работи на Сърбия Ивица Дачич съобщи, че служителите в дипломатическото представителство в Македония ще се върнат в Скопие следващата седмица, предава македонското електронно издание МКД.\r\nДачич увери, че държавата ще предприеме всички мерки за защита на сръбските интереси в Македония и същевременно ще преосмисли възможностите и капацитета си за извършване на работата при сегашните условия в Македония.\r\n„Следващата седмица след срещата ще имаме тук, а ние ще имаме среща и с президента Александър Вучич, част от нашия персонал ще бъде върнат в Скопие. Посланикът ще се върне по-късно, когато приключим всички консултации, които имаме намерение да проведем тук, в Белград\", заяви Дачич пред местни медии.\r\nПървият дипломат на Белград разясни, че в неделя Министерството на външните работи на Македония е било информирано за отзоваването на целия персонал на посолството за спешни консултации, защото е установена разузнавателна дейност спрямо сръбското посолство и Република Сърбия като цяло, в която не липсва чуждестранен фактор. \r\n„Искаме добри отношения с Македония, искаме да градим добри отношения, но нашият ангажимент е да защитим нашите интереси и в съответствие с това ще приложим основните дипломатически принципи в международните отношения\", подчерта Дачич.\r\n*** Президентът на Сърбия Александър Вучич заяви, че сръбските компетентни органи са констатирали и имат доказателства, че са извършени разузнавателни действия срещу Сърбия и затова той е наредил да бъде изтеглен персонала на сръбското посолство в Македония, предаде македонското издание на Deutsche Welle.\r\nВ свое интервю пред медиите, Вучич заяви, че за решението е имало няколко причини, но \"компетентните органи\" са установили и представили на него и на правителството доказателства за подобни действия. Въпреки това, Сърбия ще продължи да развива приятелски отношения с Македония, каза сръбският президент.\r\n„За Сърбия е важно не само, че нашият народ е готов да защитава приятелството на сърбите и македонците, но и да знае как да работи в различна и нова среда,с която не бяхме запознати преди няколко месеца. Ще чакаме албанците да кажат за Косово в ЮНЕСКО и ще видим какво ще каже Скопие. Наше задължение е да се подготвим и да реагираме, за да защитим нашите действия от влиянието на външни фактори и тяхната дейност \", подчерта Вучич.\r\nНа въпрос дали тази „външна сила“ е Русия, Вучич каза, че не е мислел за това, докато е говорил.\r\nТой обяви, че ще има промени в персонала на посолството и потвърди съществуването на многобройни спекулации, но, според него, в следващите 10 дни всичко ще бъде много по-ясно.\r\n*** Китайската компания Great Wall Motor Co Ltd е заинтересувана в закупуването на Fiat Chrysler Automobiles (ФКА), заяви служител на компанията днес, като потвърди слуховете, че китайците искат да добият цялата ФКА, или поне част от нея, предаде Reuters.\r\nНапоследък се появиха спекулации за китайския интерес към ФКА, като миналата седмица се говореше за неопределен „добре известен производител на автомобили от Китай“, който е отправил оферта по-рано този месец, като това доведе до вдигането на цената на акциите на ФКА на Миланската борса.\r\n„Що се отнася до този въпрос, то, в момента, ние имаме намерение да придобием ФКА. Заинтересувани сме в тази компания“, заяви високопоставен служител на Great Wall Motor в телефонно интервю за Reuters. Той е отказал да даде името си или да сподели повече детайли.\r\n*** Един от екстремистите, планирали нападение в каталонското курортно градче Камбрилс, Саид Аала, е оставил на родителите си писмо, в което ги моли за прошка за действията си, предаде ТАСС, позовавайки се на съобщение на барселонското издание El Mundo.\r\nПо време на обиска на дома на 18-годишния Аала са били открити няколко мобилни телефона, компютри и написано на ръка послание:\r\n„Моля за прошка от тези, на които мога да причиня вреда в тези дни. Благодаря ви за всичко, което сте ми дали“, пише в писмото, според испанското издание.\r\nСаид Аала беше ликвидиран от каталонската полиция, по време на операцията в курортното градче Камбрилс, в нощта срещу петък. Освен него, по време на операцията, бяха ликвидирани, а още един бе ранен, но в последствие и той почина.\r\n*** Испания поиска от останалата част на Европа да се присъедини към преследването на младия човек, за когото се смята, че е бил водача на микробуса, който се вряза в тълпа на булевард Ла Рамбла в Барселона, предаде Reuters, позовавайки се на информация от испанската полиция, която твърди, че той е отвлякъл автомобил, по време на бягството си и е наръгал до смърт водача му.\r\nСлед като е извършил ужасното си деяния на булевард Ла Рамбла, когато уби 13 души, заподозреният джихадист е избягал пеша, а после е отвлякъл автомобил, който е бил паркиран. Според полицията той е наръгал до смърт водачът на колата.\r\nСлед това, заподозреният Юнес Абуякуб, на 22 години и роден в Мароко, е форсирал отвлечения автомобил през КПП на полицията. По-късно машината е била открита зарязана край пътя, а тялото на собственика е било още вътре.\r\nИспанските власти поискаха европейска заповед за арест на Абуякуб. От полицията се опасяват, че той може да е успял да премине границата.\r\n„Нямаме доказателства, че той е преминал границата и не мислим, че би било лесно, той да го направи, но не можем да отхвърлим този вариант“, заяви Хосеп Луис Траперо, началник на регионалната полиция в Барселона, по време на пресконференция.\r\n*** Площта на пожара в Ростов-на-Дон нарасна до десет хиляди квадратни метра, предаде ТАСС, позовавайки се на съобщение от пресслужбата на Южния регионалния център на Министерството на извънредните ситуации на Русия.\r\n„Площта на пожара нарасна до 10 хил. кв. м.“, заявиха от ведомството.\r\nВ момента, според данните поместени на интернет страницата на правителството на Ростовска област, количеството на обхванати от пламъците домове, също се е увеличило. „Огънят обхвана около 30 дома, евакуирани са 560 души. За ликвидирането на пожара работят 30 машини и два хеликоптера. В целия квартал е спряно подаването на газ и електроенергия, а целия район е отцепен от полицията.“, пише там.\r\nОсвен това, за борбата с огъня са привлечени сили от Батайск и Новочеркаск. Освен това е задействан военен вертолет. В града е въведен режим на „извънредна ситуация“.\r\nПричината за пожара, според източник от органите на реда, по предварителни данни, е станало възпламеняване на битова техника в един от домовете, версията за палеж е малко вероятна. Полицията прави проверка на фактите.\r\n*** Според източник на AFP, испанската полиция е ликвидирала човек, който може да е Юнес Абуякуб, който е предполагаемия водач на микробуса, който се вряза в тълпа в центъра на Барселона.\r\n„Те са застреляли заподозрян, който може да е извършителят на атаката“, според източника, който е пожелал да остане анонимен.", "date": "2017.08.21", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/08/21/2427849/veliko-tarnovo-55-banitsi-se-vklyuchiha-v-konkursa-za-praznika-na-banitsata-v-selo-balvan.html", "text": "55 баници се включиха в конкурса за Празника на баницата в село Балван. Първата награда отиде при майстор кулинар от населеното място – домакин. Това каза за Радио „Фокус“- Велико Търново кметът на Балван Недю Георгиев. Той припомни, че тестените изкушения се оценяват от безпристрастно жури, чийто председател е Нелина Църова, директор Дирекция „Култура и туризъм“ в Община Велико Търново. По думите му е имало баници от населени места в община Велико Търново, от селата Лесичери и Каранци, от Берковица, от Ловешко и от горнооряховското село Върбица. „Стана много голям празник, с програма. Имаше участници от различни читалища и пенсионерски клубове от община Велико Търново. От Балван за пръв път участва новосъздадения клуб за народни танци „Надежда“, посочи още кметът. Програмата на фестивала включва два етапа – кулинарното състезание и фолклорна програма. „Тази година победител е баница от Балван, миналата година пак беше от Балван. Но не мога да кажа, че това е така, защото сме домакини. Конкурсът беше много оспорван, защото за второто място дадохме две награди – на две баници от Момин сбор. На трето място беше баницата от Върбица, Горнооряховско. Най-оригинална беше рецептата за баницата с боб от Берковица, имаше и четири награди за деца на 8 и 9 години, които също правиха баница. Специалната награда отиде при Дома за възрастни хора в село Балван“, допълни Недьо Георгиев. Идеята е събитието да се превърне в национално и за него да идват участници от цялата страна.\r\nЛуиза ТРАНЧЕВА", "date": "2017.08.21", "title": "Велико Търново: 55 баници се включиха в конкурса за Празника на баницата в село Балван"}
{"url": "http://www.focus-news.net/news/2017/08/21/2427850/sport-nad-130-dushi-shte-uchastvat-v-maratona-via-pontica.html", "text": "Над 130 души вече са се записали за участие в трансграничния маратон „Виа Понтика“, който ще се проведе на 3 септември. Регистрацията е свободна и ще продължи до 25 август. Състезанието ще се проведе по черноморското крайбрежие на България и Румъния в три дисциплини – на 42,21 и 13 километра. Освен това ще бъде проведен и маратон за деца на разстояние 2 километра. Бегачите тръгват от Северния плаж на Крапец и по черни пътища, край морето и красивото Дуранкулашко езеро, достигат до границата с Румъния, преминават я и продължават край граничната бразда, за да достигнат Вама Веке - прочутия румънски курорт.", "date": "2017.08.21", "title": "Спорт: Над 130 души ще участват в маратона „Via Pontica”"}
{"url": "http://www.focus-news.net/news/2017/08/21/2427851/predstoyashti-sabitiya-v-stranata-za-22-avgust-agentsiya-fokus.html", "text": "***\r\nОт 11.00 часа в сградата на Министерството на околната среда и водите министър Нено Димов ще представи приоритетите в областта на околната среда по програмата за управление на правителството на Р. България за периода 2017-2021 г. \r\n***\r\nОт 09.00 часа в СЕМ ще започне вторият ден от изслушването на кандидатите за генерален директор на БНТ.\r\n***\r\nОт 09.30 часа в Дома на Европа ще се проведе встъпителен информационния ден за инициативата на Съвета и на Европейския парламент - WiFi4EU (безплатен достъп до безжичен интернет). Информационният ден ще бъде открит от заместник-министърът на транспорта, информационните технологии и съобщенията Димитър Геновски.\r\n***\r\nОт 10.00 часа в Националния пресклуб на БТА, Българско пещерно дружество ще представи дейността си.\r\n***\r\nОт 10.00 часа в заседателната зала на Община Бургас ще се проведе пресконференция в рамките на Националната информационна кампания „Дишам свободно“ на тема „Хроничните белодробни заболявания - огромно бреме за европейските здравни системи”.\r\n***\r\nОт 08.00 часа в Народно читалище „Йордан Йовков – 1870 г.“ ще се проведе съвместна инициатива с лятна занималня  „Да учим с български червен кръст  „Първа помощ за деца\"- хелфи.\r\n***\r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи”.\r\n***\r\nОт 10.00 часа в Музейния комплекс се проведе Седми семестър на Летен пленер „Детска академия за изкуства\". \r\n***\r\nОт 11.00 часа в пресклуба на БТА ще се състои пресконференция във връзка с предстоящото издание на Миндя рокфест. Във втората част на пресконференцията проф. Евгений Дайнов, представители на партия „Зелените\" и на екологични организации ще коментират актуални проблеми за опазване на околната среда у нас.\r\n***\r\nОт 10.30 до 16.30 часа в квартал „Капана” ще се проведе информационна среща, насочена към проекти, свързани със събития в квартала.\r\n***\r\nОт 11.30 часа в Регионалния пресклуб на БТА, ПП АБВ ще даде пресконференция на тема „Военно-промишленият комплекс на България – проблеми и перспективи“. Участие ще вземат членът на ИБ на АБВ Румен Петков, както и представители на ръководствата на АБВ в Пловдив-град и Пловдив-област.\r\n***\r\nОт 11.00 часа в Зала 1 на Областна администрация Русе ще бъде проведена българо-румънска работна среща относно необходимостта от изграждане на Дунав мост 3 на територията на трансграничния регион Русе – Гюргево.\r\n***\r\nОт 10.30 часа в кв. „Простор” ще се състои церемонията по първа копка на строително-монтажните дейности за повишаване енергийната ефективност на 3 многофамилни жилищни сгради.\r\n***\r\nОт 10.00 до 14.00 часа в Спортната зала ще се състои поклонение пред тленните останки на олимпийския шампион Величко Чолаков. Погребението ще се състои от 15.00 часа в гробищен парк „Беклийца“.\r\n***\r\nОт 10.00 до 12.30 часа в детски отдел на библиотека „Родина“ ще има лятна програма за деца.\r\n***\r\nОт 18.00 часа в Художествената галерия ще бъде открита изложба, посветена на 120 годишнината от рождението на художника Иван Пенков (1897 - 1957).\r\n***\r\nОт 21.00 часа на площада в града ще бъде открит  IV Фестивална ваканция „Жреци на музите 2017“.", "date": "2017.08.21", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2017/08/21/2427852/reuters-angela-merkel-razkritikuva-predshestvenika-si-gerhard-shryoder-za-noviya-mu-post-v-rosneft.html", "text": "Германският канцлер Ангела Меркел разкритикува предшественика си, Герхард Шрьодер, за това, че е приел пост в борда на директорите в руския петролен концерн „Роснефт“ и заяви, че няма намерение да заема пост в индустрията, след като спре да се занимава с политика, съобщи Reuters.\r\nНоминацията на социал-демократа Шрьодер за пост в руската петролна компания Роснефт, която е обект на Западните санкции срещу Русия, предизвика критики в Германия, особено в климата на страх от потенциална намеса на Русия в парламентарните избори на страната на 24 септември. \r\n„Не мисля, че г-н Шрьодер постъпи правилно“, заяви Меркел пред журналист от вестник Билд, в интервю, което беше излъчено онлайн.\r\n„Нямам намерение да поемам постове в индустрията, след като престана да бъда канцлер, а и в момента съм напълно концентрирана върху предстоящите избори и желанието ми да бъда отново Канцлер“, заяви 63-годишният лидер на Християн-демократическия съюз.\r\nШрьодер, на 73 години, който не крие приятелството си с руския президент Владимир Путин, защити решението си да се присъедини към „Роснефт“ и обвини противниците си, че осъществяват политически маневри, целящи да осигурят преизбирането на Меркел.\r\nМиналата седмица той заяви, че неговата бъдеща работа в „Роснефт“ няма да повлияе на популярността на „Германската Социал-демократическа партия“ сред избирателите.\r\nПревод и редакция:", "date": "2017.08.21", "title": "Reuters: Ангела Меркел разкритикува предшественика си Герхард Шрьодер за новия му пост в Роснефт"}
{"url": "http://www.focus-news.net/news/2017/08/21/2427853/vratsa-dvizhenieto-po-pat-i-1-mezdra-vratsa-v-rayona-na-s-ruska-bela-se-osashtestvyava-v-edna-lenta-poradi-ptp.html", "text": "Движението по път I-1 Мездра-Враца в района на с. Руска Бела се осъществява в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.21", "title": "Враца: Движението по път I-1 Мездра-Враца в района на с. Руска Бела се осъществява в една лента поради ПТП"}
{"url": "http://www.focus-news.net/news/2017/08/21/2427854/blagoevgrad-prestapleniyata-protiv-lichnostta-zavarshili-s-osazhdane-prez-2016-godina-v-oblast-sa-83.html", "text": "Престъпленията против личността, завършили с осъждане, през 2016 година в област Благоевград са 83 или 4.6% от общия брой на престъпленията, завършили с осъждане. Това каза за Радио „Фокус“ – Пирин Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. Осъдените лица за този вид престъпления са 66. Спрямо 2015 година се наблюдава намаление с 25.2% на престъпленията, а при осъдените лица намалението е с 14.3%. През 2016 година са осъдени за извършването на: документни престъпления – 61 лица (3.8% от всички осъдени); престъпления против брака, семейството и младежта – 53 лица (3.3%) ; престъпления против реда и общественото спокойствие – 20 лица (1.3%); Престъпления против правата на гражданите – 23 лица (1.4%). „Броят на осъдените мъже през 2016 г. е 1 476, или 92.5% от общия брой на осъдените лица. С най-висок брой и относителен дял са осъдените мъже във възрастовата група 30 – 39 години – 445 лица, или 30.2%“, каза още Илиева. П думите ѝ осъдените жени са 120, като с най-висок брой и относителен дял са осъдените жени във възрастовата група 30 – 39 години (32 лица), или 26.7% от общия брой на осъдените жени и във възрастовата група 40 – 49 години (23 лица), или 19.2%.\r\nЛивия НИНОВА", "date": "2017.08.21", "title": "Благоевград: Престъпленията против личността, завършили с осъждане, през 2016 година в област са 83"}
{"url": "http://www.focus-news.net/news/2017/08/21/2427855/vratsa-lek-avtomobil-se-e-udaril-v-darvo-po-patya-i-1-mezdra-vratsa-v-rayona-na-s-ruska-bela.html", "text": "Лек автомобил се е ударил в дърво по пътя I-1 Мездра-Враца в района на с. Руска Бела. Това съобщиха за Агенция „Фокус“ от пресцентъра на МВР.  В автомобила са били две жени – водач и пътник. Не са пострадали.", "date": "2017.08.21", "title": "Враца: Лек автомобил се е ударил в дърво по пътя I-1 Мездра-Враца в района на с. Руска Бела"}
{"url": "http://www.focus-news.net/news/2017/08/21/2427856/the-hill-sasht-spira-vremenno-operatsiite-na-voennomorskiya-si-flot-v-tihiya-okean.html", "text": "Адмирал Джон Ричардсън, началник на морските операции на Военноморския флот на САЩ ще започне разследване на скорошните инциденти и особено сблъсъка на разрушителя USS John S. McCain с петролен танкер в Тихия Океан, който е втория подобен инцидент за това лято. Адмиралът ще поиска временно спиране на морските операции на базирания в Тихия океан Седми флот на САЩ, който действа основно в периметъра около Япония, пише The Hill.\r\n„Той започна по-широко разследване за станалите инциденти и иска да установи фактите, за да разбере какво се случва“, заяви Военният министър Джеймс Матис пред репортери.\r\nАгенция „Фокус“ припомня, че ракетоносния разрушител USS John S. McCain се сблъска с петролен танкер в протока Малака, малко преди изгрев в понеделник. Десет американски моряка са изчезнали без вести, а още пет имат леки наранявания.\r\nПревод и редакция:", "date": "2017.08.21", "title": "The Hill: САЩ спира временно операциите на Военноморския си флот в Тихия Океан"}
{"url": "http://www.focus-news.net/news/2017/08/21/2427857/nimh-utre-shte-e-vetrovito-s-maksimalni-temperaturi-mezhdu-20-i-28.html", "text": "През нощта ще е предимно облачно, на много места с валежи от дъжд и гръмотевици, по-интензивни в централните райони. Утре от запад облачността ще се разкъсва и намалява. Над Централна и Източна България времето ще се задържи предимно облачно и дъждовно, но до края на деня и там валежите спират. Ще е ветровито с умерен временно до силен вятър от север-северозапад. Максималните температури ще са между 23° и 28°, в североизточните райони по-ниски - между 20° и 22°, за София – около 23°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е близко до средното за месеца и утре ще се повишава.  \r\nПо Черноморието ще е предимно облачно с превалявания от дъжд. Ще духа умерен, временно и силен северозападен вятър. Захлаждането ще продължи и максималните температури ще са 21-24°. Температурата на морската вода е 26°-27°. Вълнението на морето ще е 2-3 бала. В планините до обяд ще е предимно облачно с валежи от дъжд, на много места и с гръмотевици. В масивите от Западна България валежите ще спират и облачността ще се разкъсва и намалява. Ще духа умерен, временно силен северозападен вятър. Максималната температура на височина 1200 метра ще бъде около 15°, на 2000 метра – около 9°.\r\nВ сряда вече ще е без валежи, с променлива облачност. Вятърът ще отслабва, ще започне повишение на температурите. В четвъртък ще се установи слънчево време, което ще се задържи и през следващите дни, а температурите ще продължат да се повишават.", "date": "2017.08.21", "title": "НИМХ: Утре ще е ветровито с максимални температури между 20° и 28°"}
{"url": "http://www.focus-news.net/news/2017/08/21/2427858/pazardzhik-borsata-za-stari-uchebnitsi-knigi-i-uchebni-pomagala-otvori-vrati-i-tazi-godina-v-mladezhkiya-dom-v-grada.html", "text": "Борсата за стари учебници, книги и учебни помагала отвори врати и тази година в Младежкия дом в Пазарджик, предаде репортер на Радио „Фокус“ – Пазарджик. В борсата се изкупуват употребявани учебници и помагала, продават се и стари учебни материали. Разделени са в две категории – от 5 до 7 кл. и от 8 до 12 кл. След преглед на учебниците и помагалата от сътрудничките на борсата общообразователните учебници се заплащат веднага на стойност от 25 до 40% от коричната цена, а за отлично запазените учебници – 45%. Учебните помагала, специализираните предмети и чуждите езици се приемат на консигнация. Продажната цена зависи и се определя от състоянието на учебника, но почти винаги е около половината от реалната му стойност. Борса за употребявани учебници „Театъра“ работи от 9.30 до 18.00 часа в делничните дни и от 10.00 до 14.00 в събота. През последните години все повече се увеличава броят на учениците, които търсят употребявани учебници и помагала или заменят такива.\r\nАлбена ЖИЛЕКОВА", "date": "2017.08.21", "title": "Пазарджик: Борсата за стари учебници, книги и учебни помагала отвори врати и тази година в Младежкия дом в града"}
{"url": "http://www.focus-news.net/news/2017/08/21/2427859/arheologat-meglena-parvin-im-iskra-kazanlashkata-dolina-e-edin-ot-rayonite-s-nay-bogato-kulturno-nasledstvo-v-balgariya.html", "text": "В началото на септември Казанлък ще бъде домакин на 13-я Световен конгрес по тракология, като безспорно една от причините отредили тази привилегия на града са откритието на тракийския град Севтополис и последвалите проучвания и открития през втората половина на 20 век. Това каза за Радио „Фокус“ археологът в ИМ „Искра“ Меглена Първин. Тя поясни, че най-ранните археологически проучвания в Казанлъшко са тези на тракийския град Свтополис, разкрит при строителството на язовир Копринка, където проучванията продължават в продължение на 7 археологически сезона – от 1948 г. и 1954 г. Ръководители на проучванията са проф. Димитър Димитров и доц. Мария Чичикова.\r\n60-те години на миналия век проучванията са съсредоточени в околностите на язовир Копринка. Във връзка с разширяване на неговата чаша има проведени разкопки на некропола, а в Долно Сахране, в местността Под могилите,  са проучени няколко надгробни могили. Хронологическият обхват на некропола датира от ранната бронзова епоха до 4 век пр. н. е. като по повърхността на някои от могилите са открити и вторични погребения от Средновековието, което показва, че животът е бил непрекъснат почти във всички епохи тук в Долината. \r\n60-те години са и времето, в което се проучват няколко светилища – две в землището на Крън и едно в землището на село Виден. „Резултатите са изключително интересни, защото те ни дават информация за религиозния живот и погребалните практики на траките в една малко по-късна епоха, времето на ранната Римска империя –около 2 до 4 век, когато тези светилища се ползват“, каза Първин.\r\nПрез 60-те години се проучват и няколко могили в землищата на Мъглиж и селата Дъбово и Тулово. От петте проучени могили едната е изключително известна, защото в нея е открита Мъглижката гробница. Заедно с Казанлъшката в нея е разкрита стенописна украса в камерите, а в останалите могили материалите, които датират от края на 1 до средата на 3 век от н.е. дават възможност да бъдат проучени погребалните практики на траките, все още почитащи тракийския конник и езическите религиозни вярвания като граждани на Римската империя. Една част от тези находки, най-атрактивните, по настоящем са в експозицията на ИМ „ Искра“.\r\n70-те години са времето, в което проучванията в Казанлъшко са съсредоточени в западния край на Долината и се свързват с имената на Гергана Табакова – Цанова, един от директорите на ИМ „Искра“, както и на доц. Мечислав Домарадски, който е и бащата на Археологическа карта на България. През 70-те години се проучва землището на село Тъжа, където има скрит некропол, който винаги е принадлежал на едно селище.\r\nПрез 80-те години има известен застой в проучванията. В началото на 90 те години започват проучванията на експозиция Темп с ръководител доц. д-р Георги Китов, които дават възможността на учените и поколенията да се запознаят с едни от най-забележителните паметници на монументалната подмогилна архитектура – гробниците. Тези проучвания продължават и в началото на 21 век и се застъпват с проучванията на експедицията ръководена от доц. д-р Георги Нихризов, която е свързана с регистриране на обектите на територията на Казанлъшката долина и допълване на базата данни в археологическата карта на България. Същевременно под негово ръководство са проучени още две тракийски гробници, които отреждат на Казанлъшката долина мястото на един от районите с най-богато културно наследство в България, а и имат принос към световното културно наследство.\r\nСлавяна ГАЙДАРОВА", "date": "2017.08.21", "title": "Археологът Меглена Първин, ИМ „Искра“: Казанлъшката долина е един от районите с най-богато културно наследство в България"}
{"url": "http://www.focus-news.net/news/2017/08/21/2427860/sofiyavazstanoveno-e-dvizhenieto-po-pat-iii-822-ihtiman-samokov.html", "text": "Възстановено е движението по път III-822 Ихтиман-Самоков. Това съобщиха от пресцентъра на Агенция „Пътна инфраструктура“ (АПИ).", "date": "2017.08.21", "title": "София:Възстановено е движението по път III-822 Ихтиман-Самоков"}
{"url": "http://www.focus-news.net/news/2017/08/21/2427861/pernik-otkriha-15-etazhen-blok-renoviran-sas-sredstva-ot-natsionalnata-programa-za-energiyna-efektivnost.html", "text": "Иска ми се повече блокове да имат нормален облик, така че, когато излизаме навън, също да се чувстваме прекрасно, както се чувстваме и в обновената среда вътре в тях. Това отбеляза заместник-министърът на регионалното развитие и благоустройството Малина Крумова при откриването на обновения блок 58 в ж.к. „Изгрев“ в Перник днес, съобщиха от пресцентъра на МРРБ. Тя подсети собствениците да участват в конкурса за най-добре саниран блок по Националната програма за енергийна ефективност на многофамилни жилищни сгради.\r\nЗаместник-министър Крумова пожела на сдружение „Ладовица-58“ да пази това, което е направено с общите усилия на собствениците, Общината, изпълнителя и експертите от МРРБ и допълни, че грижата за подобряване на облика в квартала чрез обновяване и на другите одобрени за участие в програмата сгради ще бъде на министерството.\r\nРеновираният 15-етажен блок 58 е финансиран с 1 211 301,52 лв. от Националната програма за енергийна ефективност на многофамилни жилищни сгради. Чрез тези средства топлинно са изолирани външните стени и надземната част на стените на сутерена. Монтирани са топлинна изолация и хидроизолация на покрива. Подменена е съществуващата дограма. Ремонтирана е осветителната инсталация в общите части е и изпълнена нова система за мълниезащита. Конструктивно са укрепени проблемни тераси на таванския етаж. В резултат сградата вече е с клас на енергопотребление „В“ и се очаква потребяваната енергия в подобрените над 7700 кв. м жилищна инфраструктура да намалее с близо 745 хил. kWh/годишно, а въздухът в града да бъде по-чист предвид прогнозното спестяване на 233 тона СО2 годишно. От вече подобрените енергийни характеристики ще се възползват 150 души, живеещи в 70 апартамента.\r\nСградата е първата, в която е извършена реконструкция на старата вертикална отоплителна инсталация. Изградена е нова хоризонтална отоплителна система, автоматично балансирана и енергийно оптимизирана с индивидуално измерване на месечния разход на топлина за всеки апартамент. С финансиране от програмата е подменена инсталацията в общите части на сградата, а ремонтът в отделните жилища е за сметка на собствениците, чието самоучастие възлиза на приблизително 45 хил. лв.", "date": "2017.08.21", "title": "Перник: Откриха 15-етажен блок, реновиран със средства от Националната програма за енергийна ефективност"}
{"url": "http://www.focus-news.net/news/2017/08/21/2427862/china-daily-kitay-shte-predprieme-saotvetnite-merki-za-da-zashtiti-interesite-si-zaradi-targovskoto-razsledvane-zapochnalo-v-sasht.html", "text": "Говорител от Министерството на търговията на Китай съобщи, че Китай ще предприеме „съответните мерки“, за да защити легалния си интерес, в отговор на търговското разследване, започнало в САЩ и което покачи напрежението между двете най-големи световни икономики, пише China Daily.\r\nБез да дава подробности относно мерките, които ще бъдат предприети, говорителят заяви, че Китай ще следи развитието на разследването.\r\nКакто вече агенция „Фокус“ информира, Търговският представител на САЩ Робърт Лайтизър започна разследване за нарушения, от страна на Китай, на интелектуалното право, по рядко-използван търговски закон и въпреки притесненията, че това може да предизвика влошаване на комерсиалните връзки между Пекин и Вашингтон.\r\nСтатия 301 (от търговския закон на САЩ, приет през 1974 година – бел. ред.), която е била широко използвана през 80-те и началото на 90-те години на XX век, позволява на Вашингтон да налага, едностранно, мита или други търговски ограничения на чуждестранни държави. Страната, обаче, рядко е използвала този търговски инструмент, след създаването на Световната търговска организация (СТО) през 1995 година.\r\nОт търговското ведомство на Китай определиха хода на Съединените щати, като „безотговорен“, тъй като той се основава на домашен закон и противоречи на правилата на СТО. Освен това, от там заявиха, че критиките на САЩ, относно действията на Китай, „не са обективни“.\r\n„Китай е силно разстроен от подобни едностранни, протекционистки практики“, заяви говорителят на министерството.\r\nСлед историческата среща между лидерите на двете държави, през Април месец, те са постигнали сериозен напредък, но започването на подобно разследване е изпратило грешен сигнал към света, според китайският говорител.\r\nОсвен това, той е призовал САЩ, да се присъедини към усилията на Китай, за промотирането на икономическото сътрудничество, в рамките на едногодишния план, предложен от страната, който цели да постигне по-голям икономически растеж.\r\n„Призоваваме САЩ да уважава фактите и желанията на бизнеса в двете страни за сътрудничество и уважение на правилата на СТО, както и да действа предпазливо.“, завърши говорителят.\r\nПревод и редакция:", "date": "2017.08.21", "title": "China Daily: Китай ще предприеме съответните мерки, за да защити интересите си (заради търговското разследване започнало в САЩ)"}
{"url": "http://www.focus-news.net/news/2017/08/21/2427863/veliko-tarnovo-iztsyalo-nov-kvartal-ot-rimskiya-grad-nikopolis-ad-istrum-se-predvizhda-da-se-prouchva-prez-sledvashtata-arheologicheska-godina.html", "text": "Изцяло нов квартал от римския град Никополис ад Иструм се предвижда да се проучва през следващата археологическа година. През настоящия сезон ще бъдат извършени геофизични изследвания в района. Това каза за Радио „Фокус“ – Велико Търново доц. д-р Павлина Владкова, един от ръководителите на дейностите. По думите ѝ очакванията са за разкриване на нова жилищна сграда, която ще представлява интерес за туристите. „Засега съм в преговори с едни полски изследователи и се надявам да постигнем споразумение. Те бяха тук за фестивала „Нике – играта и победата“. Очаровани са от Никополис и атмосферата в него. Надявам се, че ще успеем да се договорим, за да може да бъде извършена тази предварителна научна работа“, коментира още експертът. Освен това през месец септември, за поредна година, в обекта ще работят архитекти от магистърска програма „Културен туризъм и опазване на културното наследство“ от Варненския свободен университет. Те ще подготвят проекти за социализация на Римския град. „Аз съм техен научен консултант и очаквам отново интересни идеи. Това са млади, амбициозни хора. Някой от тях вече утвърдени архитекти“, допълни доц. Владкова. Целта е да има готови проекти, които да се представят, при евентуално намиране на средства за финансирането им.\r\nЛуиза ТРАНЧЕВА", "date": "2017.08.21", "title": "Велико Търново: Изцяло нов квартал от римския град Никополис ад Иструм се предвижда да се проучва през следващата археологическа година"}
{"url": "http://www.focus-news.net/news/2017/08/21/2427864/narodniyat-predstavitel-delyan-peevski-nyamam-nikoga-ne-sam-imal-i-nyama-da-imam-i-v-badeshte-nishto-obshto-s-druzhestva-ot-voennata-industriya.html", "text": "През последните дни и седмици в някои печатни и електронни медии, включително телевизии, зачести използването на моето име за отправяне на неистински внушения и опити за свързването ми с предприятия от военно-промишления комплекс, включително с  „Дунарит“ и „Емко“. Това се посочва в позиция на народният представител от ДПС Делян Пеевски.Агенция \"Фокус\" публикува пълния текст на позицията на народния представител, без редакторка намеса:", "date": "2017.08.21", "title": "Народният представител Делян Пеевски: Нямам, никога не съм имал и няма да имам и в бъдеще, нищо общо с дружества от военната индустрия"}
{"url": "http://www.focus-news.net/news/2017/08/21/2427865/afp-politsiyata-potvardi-che-zastrelyaniyat-mazh-e-izvarshitelyat-na-teroristichniya-akt-v-barselona.html", "text": "Мъжът, застрелян от органите на реда в Каталония, е Юнес Абуякуб, 22-годишният мароканец, който беше основен заподозрян за извършването на терористичния акт в Барселона, предаде AFP.\r\n„Потвърждаваме, че човекът, който беше застрелян в Субиратс (близо до Барселона) е Юнес Абуякуб, извършителят на терористичния акт в Барселона“, написаха в Туитър полицейските власти на Каталония.\r\nПревод и редакция:", "date": "2017.08.21", "title": "AFP: Полицията потвърди, че застреляният мъж е извършителят на терористичния акт в Барселона"}
{"url": "http://www.focus-news.net/news/2017/08/21/2427866/posolstvoto-na-izrael-v-sofiya-ostro-osazhdame-skandalnoto-oskvernyavane-na-pametnika-na-blagodarnostta-vav-vidin.html", "text": "Посолството на Израел в София остро осъжда скандалното оскверняване на \"Паметника на благодарността\" във Видин. Този паметник е издигнат от израелци от български произход в знак на благодарност към хората от Видин за тяхната подкрепа към еврейската общност по време на Холокоста - героични действия, които предотвратиха депортирането на евреите към нацистките лагери на смъртта. Това се посочва в позиция на Посолството на Израел в София.\r\n\"Осквернилите паметника извършиха варварски акт на незачитане на историческото наследство на българския народ. Надяваме се, че вандалите ще бъдат открити и изправени пред правосъдието в най-скоро време. \r\nПосланикът на Израел, Н.Пр. Ирит Лилиан ще се срещне с кмета на Видин г-н Огнян Ценков следващата седмица, ще му благодари за бързата реакция и ще обсъдят заедно начините за предотвратяване на подобни действия в бъдеще\", се почва още в позицията.", "date": "2017.08.21", "title": "Посолството на Израел в София: Остро осъждаме скандалното оскверняване на \"Паметника на благодарността\" във Видин"}
{"url": "http://www.focus-news.net/news/2017/08/21/2427867/vratsa-vazstanoveno-e-dvizhenieto-po-pat-i-1-mezdra-vratsa-v-platnoto-za-vratsa-v-rayona-na-s-ruska-bela.html", "text": "Възстановено е движението по път I-1 Мездра-Враца в платното за Враца в района на с. Руска Бела. Това съобщиха от пресцентъра на Агенция „Пътна инфраструктура“ (АПИ).", "date": "2017.08.21", "title": "Враца: Възстановено е движението по път I-1 Мездра-Враца в платното за Враца в района на с. Руска Бела"}
{"url": "http://www.focus-news.net/news/2017/08/21/2427868/silistra-vazstanoveno-e-dvizhenieto-pri-kragovoto-krastovishte-v-rayona-na-s-kalipetrovo.html", "text": "Възстановено е движението при кръговото кръстовище на път I-7 Силистра-Алфатар с път II-21 Силистра - Тутракан и път III-213 Калипетрово - Силистра в района на с. Калипетрово. Това съобщиха от пресцентъра на Агенция \"Пътна инфраструктура\".", "date": "2017.08.21", "title": "Силистра: Възстановено е движението при кръговото кръстовище в района на с. Калипетрово"}
{"url": "http://www.focus-news.net/news/2017/08/21/2427869/stara-zagora-atelie-za-restavratsiya-i-konservatsiya-shte-bade-razkrito-v-kashtata-na-fotografa-v-kazanlak.html", "text": "Ателие за реставрация и консервация ще бъде разкрито в Къщата на фотографа, която се стопанисва от Музея на фотографията в Казанлък, каза за Радио „Фокус“ директорът на Музея Стефан Папукчиев. Той поясни, че освен ателието ще бъде създадена допълнителна изложбена зала, в която ще бъдат излагани едрогабаритни експонати, като киномашини, стационарни фотоапарати, кино-прожекционни апарати. \r\nПо отношение на даренията, които получава музеят, Папукчиев поясни, че над сто са дарителите до момента и те надхвърлят пределите на България. Дарители има от Франция, Австрия, Италия, Чехия. Най-старинният експонат, който притежава фотографският музей е френска камера от 1900 година. „Производителят е неидентифициран, вероятно е дело на местен майстор“, коментира Папукчиев. Музеят разполага и с множество стари снимки. Очаква се да бъдат получени такива от зората на фотографията – от 1860 година – дегеротипи, калотипи, феротипи и други от Франция.\r\nНай-ценните експонати от историческа гледна точка са фотоапарат, с който е снимал Никола Вапцаров и фотоапарат, който е бил притежание на карикатуриста Теню Пиндарев. \r\nСлавяна ГАЙДАРОВА", "date": "2017.08.21", "title": "Стара Загора: Ателие за реставрация и консервация ще бъде разкрито в Къщата на фотографа в Казанлък"}
{"url": "http://www.focus-news.net/news/2017/08/21/2427870/ria-novosti-siriyskata-armiya-e-osvobodila-napalno-provintsiya-alepo-ot-prisastvieto-na-boytsi-na-islyamska-darzhava.html", "text": "Началникът на Главното оперативно управление към Генералния щаб на Русия Сергей Рудски заяви, по време на брифинг, че сирийската провинция Алепо е напълно освободена от терористите, предаде РИА Новости.\r\n„За последния месец, в Сирия се случи коренна промяна. Правителствените войски, с поддръжката на Военно-космическите сили на Русия, стигнаха до сериозни успехи и нанесоха съществено поражение на крупна групировка на „Ислямска държава“(ИД) в централната част на страната.Провинция Алепо е напълно освободена от терористите“, заяви той.\r\nОсвен това, Рудски разкри, че са освободени 50 населени  места и повече от 2,7 хиляди квадратни километра сирийска територия.\r\nСпоред него, в района на град Акербат, е обкръжена голяма групировка на терористите и скоро той ще бъде освободен. Освен това, сирийската войска е овладяла стратегически важния град Ас-Сухна и без да се спира, развива настъплението към Дейр-ез-Зор. Плацдармът около този град е последната твърдина на джихадистите в страната.\r\n„Именно там се съсредоточават останалите им сили. Според нашите данни, в този район са се преместили бойците от Мосул и голяма част от най-боеспособните части на ИД от Ракка, които, независимо от това, вече три месеца се държат срещу, поддържаните от САЩ и техните съюзници, отряди на т.нар. „Сирийски демократични сили“, добави Рудски.\r\nТой отбеляза, че с деблокирането на Дейр-ез-Зор, ще завърши разгрома на основните сили на терористите от Ислямска държава в Сирия.\r\nРудски сподели информация, че руските ВКС, през август, са изпълнили 990 бойни полета. Те са бомбардирали командни пунктове, позиции, складове, логистични бази и лагери на бойците в общо 2518 авиоудари. Унищожени са 40 единици бронетехника, 106 автомобила и крупнокалибрени картечници и до 800 бойци.\r\nПревод и редакция:", "date": "2017.08.21", "title": "РИА Новости: Сирийската армия е освободила напълно провинция Алепо от присъствието на бойци на Ислямска Държава"}
{"url": "http://www.focus-news.net/news/2017/08/21/2427871/afp-palnoto-slanchevo-zatamnenie-veche-zapochna-na-zapadniya-bryag-na-sasht.html", "text": "Хиляди хора, разположили се по небостъргачите из градовете по Западния бряг на САЩ, се радваха и аплодираха, когато Луната застана директно пред Слънцето преди минути. Това е рядко пълно слъчнчево затъмнение, което ще е видимо в Съединените щати за пръв път от близо сто години, предаде AFP.\r\nЗатъмнението, което започна над Орегон, ще е видимо за около 90 минути и ще е видимо, за последно, над Чарлстън, щата Южна Каролина.\r\nПревод и редакция:", "date": "2017.08.21", "title": "AFP: Пълното слънчево затъмнение вече започна на Западния бряг на САЩ"}
{"url": "http://www.focus-news.net/news/2017/08/21/2427872/blagoevgrad-po-povod-praznika-na-grad-simitli-na-8-septemvri-shte-se-provede-detski-konkurs-simitli-tarsi-talant-2.html", "text": "По повод празника на град Симитли на 8 септември ще се проведе детски конкурс „Симитли търси талант 2“. Това съобщиха за Радио „Фокус“ – Пирин от отдел „Социални и хуманитарни дейности“ към Общината. Инициативата цели да поощри таланта на даровити деца от общината. В конкурса могат да участват всички малки жители на община Симитли, които могат да пеят, танцуват, рецитират стихотворения или да покажат нещо, което е уникално и неповторимо. Всички желаещи да покажат какво могат трябва да заявят желание и да се запишат за участие до 5 септември (включително) в читалище „Св.Климент Охридски” в Симитли. Участниците ще се състезават в три категории, както и миналата година в първото издание на „Симитли търси талант“: индивидуално изпълнение, групово изпълнение и специална награда на публиката. Организатори на празника са Община Симитли, съвместно с читалище „Св. Климент Охридски”. По традиция честванията за празника на града започват на 7 септември с празнична програма, насочена изцяло към най-младите жители.\r\nЛивия НИНОВА", "date": "2017.08.21", "title": "Благоевград: По повод празника на град Симитли на 8 септември ще се проведе детски конкурс „Симитли търси талант 2“"}
{"url": "http://www.focus-news.net/news/2017/08/21/2427873/burgas-11-godishno-momiche-be-ubito-v-asansyor-sled-spor-za-nargile-obzor.html", "text": "11-годишно момиче бе открито мъртво в асансьор на жилищна сграда в кв. „Меден рудник“ в Бургас. За престъплението е задържано 15-годишно момче. \r\nПо време на брифинг в Апелативна прокуратура - Бургас зам.- апелативният прокурор на Бургас Йовита Григорова съобщи, че сигнал за престъпното деяние е подаден на тел. 112 от живущи в блока. Тялото е открито в асансьора на бл.108 в жилищния комплекс. Момичето е било умъртвено посредством удар с нож в областта на шията, като хладното оръжие е засегнало артерия. Григорова добави, че задържаният и жертвата се запознали след установен между тях контакт в социална мрежа, след което си разменили телефоните. По първоначални данни мотивът за извършеното е скарване между двамата за това дали да пушат наргиле или не.\r\nПрокурор Григорова уточни, че законът предоставя възможност обвиняемият да бъде задържан за срок от 72 часа, а също така и да му бъде определена и постоянна мярка за неотклонение „задържане под стража“ въпреки, че е непълнолетен.\r\nНаказанието, което е предвидено в закона за малолетни лице извършили подобно престъпление е „лишаване от свобода“ за срок от 3 до 10 г.\r\nСт. комисар Калоян Калоянов, директор на ОДМВР – Бургас, добави, че първоначално полицейските служители са били поставени пред изключително сложна ситуация, тъй като в тялото на момичето не са открити документи за самоличност или каквито и да било вещи. В последствие се оказало, че момиче с подобно описание не живее в горепосочения блок или в района около него. Последвали изключително много на брой издирвателни мероприятия, които в крайна сметка са довели до разкриването на самоличността на жертвата, а по-късно и на обвиняемия. Старши комисар Калоянов каза още, че убийството е извършено с един единствен удар с ножа, а обвиняемият е задържан в дома си, който също не е бил в блока, в който е открито тялото на пострадалата.\r\nГригорова апелира към родителите да бъдат много внимателни и да контролират комуникацията на децата си по социалните мрежи. Тя припомни, че Апелативна прокуратура – Бургас е първата в страната, която организира уроци за ученици от бургаските училища, целящи да предпазят младежите и девойките от опасностите, които съществуват в интернет пространството.", "date": "2017.08.21", "title": "Бургас: 11-годишно момиче бе убито в асансьор след спор за наргиле (ОБЗОР)"}
{"url": "http://www.focus-news.net/news/2017/08/21/2427874/vuk-yeremich-izteglyaneto-na-diplomaticheskiya-personal-ot-skopie-e-diplomatichesko-diletantstvo.html", "text": "Бившият сръбски Външен министър Вук Йеремич оцени оттеглянето на целия персонал от сръбското посолство в Скопие, като \"дипломатически дилетантизъм и шарлатанство\" пише македонското електронно издание на Радио свободна Европа.\r\n„Каквото и да се е случило в Скопие, изтеглянето на целия персонал на посолството в Македония е дипломатическо дилетантство, характерно за бананова република“, написа той в своя Туитър.\r\n За сръбското държавно ръководство причината за оттеглянето на дипломатическия персонал е \"засилено разузнавателно действие срещу Сърбия, като цяло, и към сръбското посолство, в което е замесен чуждестранен фактор\".\r\nПревод и редакция:", "date": "2017.08.21", "title": "Вук Йеремич: Изтеглянето на дипломатическия персонал от Скопие е дипломатическо дилетантство"}
{"url": "http://www.focus-news.net/news/2017/08/21/2427875/darzhavniyat-glava-rumen-radev-samokov-ima-ne-samo-bogato-nasledstvo-no-i-mnozhestvo-perspektivi-za-razvitie.html", "text": "Самоков има не само богато наследство, а и множество перспективи за развитие. Това заяви президентът Румен Радев в Самоков, където бе гост по повод празника на града, съобщиха от прессекретариата на държавния глава. Президентът открои природните богатства в региона като предпоставка за икономическото развитие на града и призова те да бъдат опазени и за следващите поколения.\r\nПрезидентът почете заедно със жителите на Самоков паметта на свети Симеон Самоковски – един от мъчениците за вярата и свободата български. „Самоковският митрополит е следвал не само пътя Божий, но и е отдал живота си за правото на своите братя да живеят свободно и достойно, според религията и обичаите си“, каза още Румен Радев.\r\nВ изказването си държавният глава подчерта, че историята на самоковския край е богата и той е дал много на родината ни. „Славата му разнасят ненадминатите майстори иконописци, гравьори и резбари. Пред техния гений се удивляваме и днес, когато прекрачим прага на храмовете, които са изографисали“, заяви президентът.\r\nПо случай празника на Общината Негово Светейшество Неофит-Патриарх Български и Митрополит Софийски отслужи тържествен водосвет в съслужение с духовници от Софийска митрополия и самоковски духовници. Сред присъстващите на площад „Захарий Зограф“ в града бяха народни представители, кметове на общини, стотици граждани.", "date": "2017.08.21", "title": "Държавният глава Румен Радев: Самоков има не само богато наследство, но и множество перспективи за развитие"}
{"url": "http://www.focus-news.net/news/2017/08/21/2427876/d-r-vladimir-yotov-bilkolechitel-prirodnata-kozmetika-e-mnogo-efikasen-i-polezen-nachin-da-sahranim-mladostta.html", "text": "Природната козметика е много ефикасен и полезен начин да съхраним младостта си и да се грижим за свежия си външен вид, каза за Радио „Фокус“ – Пазарджик д-р Владимир Йотов, билколечител от Пазарджик. По думите му повечето маски за лице се приготвят много лесно, като се правят отвари от различни билки, които се поставят като компреси. С билките е възможно и да редуцираме теглото си, да направим някои корекции, които не харесваме. Едно от най-полезните неща в лечебната билкова козметика е медът, който е отлична съставка за всякакви видове маски за лице и тяло. Важно е да приемаме билки през цялата години и това да влезе в нашето дневно меню. През зимата консумираме билките под формата на отвара от изсушени растения, но през лятото и пролетта е добре да консумираме билките и в сурово състояние. Например гинкобилобата може да се консумира в суров вид като добавка към салата. Една от най-ценните билки е котешката стъпка, която е универсална за всякакъв вид заболявания.\r\nАлбена ЖИЛЕКОВА", "date": "2017.08.21", "title": "Д-р Владимир Йотов, билколечител: Природната козметика е много ефикасен и полезен начин да съхраним младостта"}
{"url": "http://www.focus-news.net/news/2017/08/21/2427877/reuters-papa-frantsisk-prizova-politicheskite-lideri-da-zashtitavat-migrantite-koito-spored-nego-sa-po-vazhni-ot-problemite-na-natsionalnata-sigurnost.html", "text": "Папа Франциск призова политическите лидери да защитават мигрантите и заяви, че тяхната сигурност, трябва да се взема предвид преди проблемите на националната сигурност. Освен това, според него, мигрантите не трябва да стават предмет на масова депортация, предаде Reuters.\r\nПредизвикателството на папата към политиците, бе направено чрез публикуването на изчерпателна позиция за мигрантите и бежанците, която го постави в позиция, отричаща рестриктивните политики на много правителства, които се съобразяват с уголемяващите се анти-имигрантски настроения.\r\n„Солидарността трябва да бъде конкретно изразявана по врема на всяка част от пътуването на мигрантите – от потеглянето им, през пътуването, до пристигането и връщането“, пише в съобщението, което беше публикувано по случай предстоящия „Световен Ден на Римо-Католическата Църква на мигрантите и бежанците“.\r\nТой призова „за предоставянето на повече възможностти, за мигрантите и бежанците, да влизат в страните, които са израли, без проблеми и легално“, освен това, той заяви, че човешките права и честта на всички мигранти, трябва да бъде уважавана, независимо от легалния им статут.\r\n„Принципа за важността на човешкия индивид... ни задължава, винаги да поставяме като приоритет личната сигурност над националната сигурност“, заяви още Папа Франциск.\r\nТова изглежда, че е препратка към страховете, изразени от много европейски страни, че прииждането на бежанци, може да доведе до проблеми в сферата на сигурността, за държавите, които ги приемат. Папата каза, че е необходимо „да се осигури правилна тренировка, за служителите по границите“.\r\nТой призова за „алтернативни, на задържането в лагери, решения“ за нелегалните мигранти и добави, че „колективните експулсации на мигранти и бежанци, не са подходящо решение“.\r\nФранцис подчерта, че на бежанците трябва да се гледа, като „на истински ресурс, за общностите, които ги приемат“ и трябва да им бъде дадена свобода на придвижване, достъп до средства за комуникация и достъп до правосъдие и ежедневни права, като отварянето на банкова сметка.\r\nПревод и редакция:", "date": "2017.08.21", "title": "Reuters: Папа Франциск призова политическите лидери да защитават мигрантите, които, според него, са по-важни от проблемите на националната сигурност"}
{"url": "http://www.focus-news.net/news/2017/08/21/2427893/rosen-plevneliev-balgariya-i-azerbaydzhan-imat-blizki-ikonomicheski-vrazki.html", "text": "Бившият президент на България Росен Плевнелиев заяви, че има близки и приятелски отношения между България и Азербайджан, предаде Trend.\r\nПлевнелиев отбеляза, че е участвал в процеса по стартирането на проекта „Южен газов коридор“.\r\n„По време на президентството си опитах да установя близки връзки с Азербайджан. Споразумение бе подписано тогава по доставката на милиард кубически метра газ от Азербайджан за България годишно. За мен е чест да съм президента, който положи усилията да развие тези връзки“, добави бившият български президент. Виктор Турмаков", "date": "2017.08.21", "title": "Росен Плевнелиев: България и Азербайджан имат близки икономически връзки"}
{"url": "http://www.focus-news.net/news/2017/08/21/2427894/sport-arsenal-tula-pobedi-ahmat-s-21-v-mach-ot-ruskoto-parvenstvo.html", "text": "Арсенал Тула победи като гост Ахмат с 2:1 в мач от седми кръг на руското първенство по футбол.\r\nЗа домакините от Грозни точен бе Садаев с попадение в 74-та минута, докато за Арсенал Тула голове отбелязаха Ткачев и Джорджевич в 30-та и в 76-та минута.\r\nВ момента Ахмат са на осмо място в класирането с 9 точки, докато Арсенал Тула на 12-то със седем точки.  Виктор Турмаков", "date": "2017.08.21", "title": "Спорт: Арсенал Тула победи Ахмат с 2:1 в мач от руското първенство"}
{"url": "http://www.focus-news.net/news/2017/08/21/2427895/the-new-york-times-neravenstvoto-v-sasht-se-uvelichava-i-e-v-osnovata-na-dneshnoto-razdelenie.html", "text": "Много американци не могат да си спомнят друго, освен постоянно увеличаващо се неравенство, в резултат, от което жизнения стандарт на повечето американци стагнира, докато богатите стават все по-богати. Всичко това изглежда неизбежно. Но не е, пише The New York Times.\r\nЕкип, от добре известни изследователи – Нобеловият лауреат Тома Пикети, Еманюел Саез и Габриел Зукман – получиха някакво внимание наскоро, заради таблица, която публикуваха. Тя показва как се е променило разпределението на доходите в периода от 1980-а до 2014-а година и точно обобщава извисяването на неравенството.\r\nДейвид Леонхарт (прогресивен либерал, пишещ колонка в The New York Times – бел. ред.), в своя коментар за таблицата е напълно прав – тежката работа не се изплаща така, както се изплащаше в миналото. Ако искаме да обърнем посоката на развитие, която г-н Леонхарт описва, трябва да възстановим стойността на труда. Имам план, как да направим това. Като комбинираме идеи, като даването на повече правомощия на работниците на работното им място и като стимулираме компаниите да инвестират в работната си сила.\r\nПрекалено често работниците не са нищо повече от колонка за разходи в бюджетните документи на компаниите – разход, който трябва да бъде минимизиран. Този начин на мислене е ретрограден: Корпорациите не движат икономиката. Работниците го правят. И ако тяхната работа не се оценява, американците няма да могат да спечелят по-добрия начин на живот за себе си и за семействата си.\r\nШеррод Браун, Кливланд – Сенатор от Демократическата партия, избран от щата Охайо\r\nТаблицата стига до сърцето на днешното политическо и социално разделение. От 1980 насам, всички икономически придобивки мигрираха към богатата класа. За много от нас, в „средата“ на страната, виновник се оказа търговският дефицит.\r\nКултурния елит (има се предвид университетската интелигенция по източния и западния бряг на САЩ – бел. ред.) по брега, пее песни за ползите от свободната търговия, но никоя друга страна не допуска толкова много безмитни стоки, колкото Съединените Щати. Нямаме данъчна система за добавена стойност, квоти или други механизми, за предотвратяването на огромните търговски дефицити.\r\nАко се направи таблица, сравняваща уголемяването на търговския ни дефицит с уголемяването на доходите на богатите, ще се види колко са свързани тези две тенденции. Ако хората разбираха тази взаимовръзка, те, може би, щяха да разберат, как Доналд Тръмп спечели изборите.\r\nПревод и редакция:", "date": "2017.08.21", "title": "The New York Times: Неравенството в САЩ се увеличава и е в основата на днешното разделение"}
{"url": "http://www.focus-news.net/news/2017/08/21/2427896/ria-novosti-v-diplomaticheskiya-kvartal-na-kabul-e-progarmyal-vzriv.html", "text": "Ракета се е приземила в дипломатическия района на афганистанската столица. Чут е силен взрив, предаде РИА Новости.\r\n„Ракетата се приземи на футболното игрище в кв. „Уазир Акбар Хана“, предаде представител на местната полиция. Съобщава се, че в дипломатическия район е чут силен взрив. В момента полицията все още няма данни за жертви. \r\nВ края на май мощен взрив прогърмя в Кабул недалеч от президентството и сградите на чуждестранните посолства. При терористичния акт тогава загинаха повече от 150 души. „Ислямска държава“ пое отговорност за това нападение. Виктор Турмаков", "date": "2017.08.21", "title": "РИА Новости: В дипломатическия квартал на Кабул е прогърмял взрив"}
{"url": "http://www.focus-news.net/news/2017/08/21/2427900/deutsche-welle-sarbiya-otzova-vsichkite-si-diplomati-ot-posolstvoto-si-v-makedoniya.html", "text": "Сърбия на 21 август внезапно отзова за консултации всичките дипломати от посолството си в Македония, предаде  Deutsche Welle.\r\nСпоред сръбския президента Александър Вучич, причина за това са „агресивните действия“ на македонското разузнаване по отношение на Белград. При това той не се спусна в подробности, отбелязвайки единствено, че действията са били насочени срещу „някои органи и учреждения“ в Сърбия. Той добави, че в тази връзка в състава на персонала на посолството ще бъдат внесени определени изменения. \r\nНа свой ред македонските медии свързват действията на Белград с възможната готовност на Скопие да подкрепи кандидатурата на Косово за влизане в ЮНЕСКО. Външният министър на Сърбия Ивица Дачич по-рано предупреди, че подобно решение от страна на Македония може сериозно да усложни и без това нелесните отношения между двете държави. \r\nВ момента независимостта на Косово, бивша сръбска провинция, е призната от 11 страни по света. Срещу се обявяват пет страни-членки на ЕС, а също така Русия и Китай, притежаващи право на вето в Съвета за сигурност на ООН. Белград се придържа към позиция, че независимостта на Косово не трябва да се признава, но следва да се изхожда от съществуващите реалности.  Виктор Турмаков", "date": "2017.08.21", "title": "Deutsche Welle: Сърбия отзова всичките си дипломати от посолството си в Македония"}
{"url": "http://www.focus-news.net/news/2017/08/21/2427901/predstoyashti-mezhdunarodni-sabitiya-za-22-avgust-agentsiya-fokus.html", "text": "Държавният секретар на Ватикана Пиетро Паролин е на посещение в Москва, където ще се срещне с руския патриарх Кирил и с президента Владимир Путин. \r\n*** Германският президент Франк-Валтер Щайнмайер ще се срещне с естонския си колега Керсти Каюлайд и с министър-председателя Юри Ратас. \r\n*** Разследването на смъртоносното нападение с микробус в Барселона продължава.\r\n*** В столицата на Бахрейн започва процес срещу 60 души, за които се смята, че са участвали в терористична групировка. \r\n***", "date": "2017.08.21", "title": "Предстоящи международни събития за 22 август (Агенция „Фокус“)"}
{"url": "http://www.focus-news.net/news/2017/08/21/2427902/voice-of-america-vladimir-putin-opredeli-noviya-poslanik-na-rusiya-v-sasht.html", "text": "Руският президент Владимир Путин определи заместник-външния министър Анатоли Антонов за нов посланик на страната в САЩ. Той ще замени Сергей Кисляк, който служи за посланик във Вашингтон в течение на повече от девет години, предаде  Voice of America.\r\nРуско-американските отношения са на най-лошите си равнища от Студената война насам, като разузнавателните агенции на САЩ смятат, че Москва се е месила в президентските избори в САЩ през 2016 година, за да помогнат на Доналд Тръмп да спечели тогавашните президентски избори. Русия отрича обвиненията. \r\nСпециалният съветник Робърт Мюлер в момента провежда разследване дали предизборния щаб на Тръмп е имал незаконни отношения с Русия. Тръмп смята, че разследването е „лов на вещици“. Виктор Турмаков", "date": "2017.08.21", "title": "Voice of America: Владимир Путин определи новия посланик на Русия в САЩ"}
{"url": "http://www.focus-news.net/news/2017/08/21/2427904/reuters-ispanskata-politsiya-sochi-che-mezhdunarodnoto-razsledvane-na-teroristichnata-kletka-v-barselona-vse-oshte-prodalzhava.html", "text": "Reuters: Испанската полиция сочи, че международното разследване на терористичната клетка в Барселона все още продължава Испанската полиция съобщава, че  ликвидирането на нападателя, убил 14 души по време на атаката с микробус в Барселона, означава че всичките 12 заподозрени за случая , идентифицирани от полицията, са или мъртви, или задържани, но операцията продължава, включително на международно равнище, предаде  Reuters.\r\n„Днес 12-те имена, на които се позовавахме, са или в ръцете на съдебната система, или, за жалост, в резултат на техните действия, убити“, заяви началникът на каталонската полиция Жозеп Луис Траперо пред журналисти, след като властите потвърдиха, че полицията е ликвидирала заподозрения Юнес Абуякуб по-рано в понеделник. \r\n„Но ние съобщихме, че откриване редица отношения на международно поле и че това ще има развитие в идните седмици“, посочи той и добави, че операцията не е приключила.  Виктор Турмаков", "date": "2017.08.21", "title": "Reuters: Испанската полиция сочи, че международното разследване на терористичната клетка в Барселона все още продължава"}
