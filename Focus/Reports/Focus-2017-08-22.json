{"url": "http://www.focus-news.net/news/2017/08/22/2428244/dwrusiya-moldova-poiska-ot-oon-da-bade-obsaden-vaprosat-za-izvezhdaneto-na-ruskite-voenni-ot-pridnestrovieto.html", "text": "Молдова поиска от ООН, включването на въпрос за пълното извеждане на руските военни от Приднестровието, в дневния ред на 72-ата сесия на Генералната Асамблея. Съответстващото писмо на представителя на Молдова за ООН, Виктор Морару, е обнародвано днес, 22 август, предаде рускоезичната версия на Deutsche Welle.\r\nВ Кишинев са убедени, че присъствието на руските военнослужещи „представлява опасност за поддържането на международния мир и сигурност“, според писмото. Морару е помолил ООН да подкрепи усилията на Молдова, насочени към завършването на процеса на „безусловно, подредено и пълно извеждане на чуждестранните въоръжени сили от нейната национална територия“.\r\nОсвен това, Постоянният представител на Молдова за ООН, е добавил към текста откъс от декларацията на Организацията за сигурност и сътрудничество в Европа от 1999 година, в която са изказани приветствия към „задължението на Руската Федерация да завърши извеждането на войските си от територията на Молдова до края на 2002 година.\r\n72-ата сесия на Генералната Асамблея на ООН ще бъде открита на 12 септември.\r\nПревод и редакция:", "date": "2017.08.22", "title": "DW(Русия): Молдова поиска от ООН да бъде обсъден въпросът за извеждането на руските военни от Приднестровието"}
{"url": "http://www.focus-news.net/news/2017/08/22/2428212/varna-vazstanoveno-e-dvizhenieto-po-pat-i-9-varna-zlatni-pyasatsi.html", "text": "Възстановено е движението по път I-9 Варна-Златни пясъци. Това съобщиха от пресцентъра на Агенция \"Пътна инфраструктура\"(АПИ).", "date": "2017.08.22", "title": "Варна: Възстановено е движението по път I-9 Варна-Златни пясъци"}
{"url": "http://www.focus-news.net/news/2017/08/22/2428213/sport-vapreki-che-zagubiha-revansha-s-astana-seltik-stavat-parviyat-otbor-preskochil-pleyofniya-krag-na-shampionska-liga.html", "text": "Селтик преминават успешно плейофния кръг в Шампионска лига за групите. Астана победи Селтик с 4:3 на реванша, който се проведе днес, но въпреки това отборът на селекционера Станимир Стоилов отпада. Преди седмица Селтик победиха Астана с 5:0 заради, което отиват в групите за десети път в историята си. По-късно тази вечер ще се изиграят още четири реванша.", "date": "2017.08.22", "title": "Спорт: Въпреки, че загубиха реванша с Астана Селтик стават първият отбор прескочил плейофния кръг на Шампионска лига"}
{"url": "http://www.focus-news.net/news/2017/08/22/2428214/sofiya-vazstanoveno-e-dvizhenieto-pri-km-11-na-am-lyulin-v-posoka-sofiya.html", "text": "Възстановено е движението при км 11 на АМ \"Люлин\" в посока София. Това съобщиха от пресцентъра на Агенция \"Пътна инфраструктура\".", "date": "2017.08.22", "title": "София: Възстановено е движението при км 11 на АМ \"Люлин\" в посока София"}
{"url": "http://www.focus-news.net/news/2017/08/22/2428215/afp-spetsialniyat-pratenik-na-sasht-v-ukrayna-zayavi-che-podkrepya-novoto-primirie-v-donbas.html", "text": "Специалният пратеник на САЩ за Украйна заяви, че подкрепя новото примирие, което съвпада с началото на учебната година, предава AFP . Това се случва един ден след проведените с представител на Кремъл разговори.\r\n„Знам, че е много важно в разговорите от нормандския процес, да има примирие за учебния сезон“, каза Курт Волкер.\r\n„Изглежда като добра идея, която очевидно ще подкрепим напълно“, заяви той.\r\nБившият пратеник на САЩ в НАТО, който бе назначен да води американската дипломация по въпросите на кризата в Украйна, описа като „конструктивни“ разговорите си с представителя на Кремъл Владислав Сурков.\r\n„Това, за което мисля, че се съгласихме е, че настоящата ситуация не е добра за никой“, каза той. Симеон Миланов", "date": "2017.08.22", "title": "AFP: Специалният пратеник на САЩ в Украйна заяви, че подкрепя новото примирие в Донбас"}
{"url": "http://www.focus-news.net/news/2017/08/22/2428216/razgrad-vremenno-e-ogranicheno-dvizhenieto-v-ednata-lenta-na-pat-i-2-ruse-razgrad-v-uchastaka-osenets-getsovo-poradi-avariral-avtomobil.html", "text": "Временно е ограничено движението в едната лента на път I-2 Русе-Разград в участъка Осенец-Гецово поради аварирал автомобил. Това съобщиха от пресцентъра на Агенция \"Пътна инфраструктура\".\r\nДвижението се осъществява двупосочно в свободната лента и се регулира от пътна полиция.", "date": "2017.08.22", "title": "Разград: Временно е ограничено движението в едната лента на път I-2 Русе-Разград в участъка Осенец-Гецово поради аварирал автомобил"}
{"url": "http://www.focus-news.net/news/2017/08/22/2428217/ria-novosti-severna-koreya-zayavi-che-ot-sasht-zavisi-dali-shte-ima-voyna.html", "text": "САЩ са длъжни да прекратят натиска срещу Северна Корея, от което зависи дали ще има война на Корейския полуостров, каза временният представител на Пхенян в Русия Зин Чжон Хеп, цитиран от РИА Новости .\r\n„На 14 август уважаемият другар Ким Чен-Ун посети командването на стратегическите войски на Корейската народна армия. Той отбеляза, че за да се успокои ситуацията на Корейския полуостров, както и да се предотвратят опасните военни стълкновения САЩ, които са обкръжили Корея с ядрените си стратегически сили, трябва да направят правилния избор. Да покажат с действията си, че взимат правилното решение. Те са длъжни да прекратят наглите провокации и едностранен натиск“, заяви той. Симеон Миланов", "date": "2017.08.22", "title": "РИА Новости: Северна Корея заяви, че от САЩ зависи дали ще има война"}
{"url": "http://www.focus-news.net/news/2017/08/22/2428218/plovdiv-nad-4-miliona-leva-sa-prihodite-ot-noshtuvki-na-turisti-v-oblastta-prez-yuni.html", "text": "Над 4 милиона лева са приходите от нощувки на туристи в Пловдивска област през месец юни. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му реализираните приходи от нощувки на чужди граждани през юни са 1,9 млн. лева, а от български – 2,2 млн. лева. В сравнение със същия отчетен период на миналата 2016 година е регистрирано намаление на приходите от нощувки като цяло с 1 %, като от чужди граждани то е с 2,9 %, докато от български граждани се наблюдава увеличение с 0, 8 %. „Общата заетост на леглата в местата за настаняване през юни е 36,3 %, като тя е най-висока в местата за настаняване с 4 и 5 звезди – 45, 1 %, следвана от тези с 3 звезди – 41,2 % и с 1 и 2 звезди – 22,6 %. Като цяло заетостта на леглата се увеличава спрямо юни 2016 година с 2.8 процентни пункта. При местата за настаняване с 3 звезди имаме намаление е с 0,8 процентни пункта, докато при тези с 4 и 5 звезди имаме увеличение с 8,3 процентни пункта. При останалите с 1 и 2 звезди няма промяна“, обясни Валентин Точев.\r\nТони МИХАЙЛОВ", "date": "2017.08.22", "title": "Пловдив: Над 4 милиона лева са приходите от нощувки на туристи в областта през юни"}
{"url": "http://www.focus-news.net/news/2017/08/22/2428219/liderat-na-bsp-korneliya-ninova-gerb-se-opitvat-da-izbyagat-ot-sashtestveniya-fakt-che-prokuraturata-oprovergava-tehni-tvardeniya-po-kazusa-tsankov-kamak.html", "text": "ГЕРБ се опитват да избягат от съществения факт, че прокуратурата опровергава техни твърдения по казуса „Цанков камък“. Това коментира във вечерния блок „Това е България“ на Радио „Фокус“ председателят на БСП Корнелия Нинова, която представи писмо от прокуратурата, от което става ясно, че тя не е процесуално свързана с казуса. От ГЕРБ пък отвърнаха, че Нинова умишлено е прикрила факта, че писмото е подписано не от главния, а от наблюдаващия прокурор, което лидерът на социалистите отрече. „Нищо не съм крила. Защо казвам, че е от главния прокурор? Защото моето писмо с молба да бъда информирана дали имам качество по отношение на проекта „Цанков камък“, процесуално или друго, беше до главния прокурор. А в отговора пише: „Във връзка с изпратено писмо до главния прокурор, което ни е разпределено по компетентност, Ви връщаме отговор….“ Отгоре пише „Прокуратура на Р България“, която се представлява от главния прокурор. Така че, кой формално е подписал писмото за мен не е съществено“, обясни Корнелия Нинова. Председателят на БСП отново заяви, че всички, които са свързвали името ѝ с „Цанков камък“ ще отговарят пред съда.", "date": "2017.08.22", "title": "Лидерът на БСП Корнелия Нинова: ГЕРБ се опитват да избягат от съществения факт, че прокуратурата опровергава техни твърдения по казуса „Цанков камък“"}
{"url": "http://www.focus-news.net/news/2017/08/22/2428220/reuters-kitay-preduprediha-sasht-che-tryabva-da-korigirat-vednaga-greshkata-sis-nalaganeto-na-ednostranni-sanktsii-sreshtu-kitayski-kompanii.html", "text": "САЩ трябва да „коригират веднага грешката си“ с налагането на едностранни санкции срещу китайски компании и физически лица, заяви говорител китайското посолство във Вашингтон, цитиран от Reuters.\r\nПо-рано Вашингтон обяви нови санкции срещу китайски и руски компании и физически лица заради търговски връзки със Северна Корея и оръжейната й програма.\r\n„Китай се противопоставя на едностранните санкции извън Съвета за сигурност на ООН, особено „юрисдикцията на дългата ръка“ над китайски компании и физически индивиди от страна на всяка държава“, заяви говорителят на китайското посолство.\r\n„Силно съветваме САЩ да коригират веднага грешката си за да не навредят на двустранното ни сътрудничество по релевантни въпроси“, каза тя. Симеон Миланов", "date": "2017.08.22", "title": "Reuters: Китай предупредиха САЩ, че трябва да „коригират веднага грешката си“с налагането на едностранни санкции срещу китайски компании"}
{"url": "http://www.focus-news.net/news/2017/08/22/2428221/od-na-mvr-shumen-570-signala-za-narushavane-na-obshtestveniya-red-sa-polucheni-prez-parvoto-shestmesechie-na-godinata.html", "text": "През първото шестмесечие през телефон 112 от жители на областта са получени 570 сигнала за нарушаване на обществения ред, между които за шум и силна музика, съобщиха от пресцентъра на ОД на МВР – Шумен. Получените сигнали през спешния телефон за хулиганства са 657. 135 са получените съобщение за телефонни измами, като в това число влизат и опитите, за които хората са подавали сигнали. 110 са сигналите, приети след съобщения за кражби. От тях 32 са съобщили за противозаконно отнето моторно превозно средство, 39 са подали информация за кражба на ток, в 26 от случаите е съобщено за посегателства от търговски обекти. От януари до юни са получени 405 съобщения за пътно транспортно произшествие без пострадали и със спор за вина. За инциденти с пострадали са получени 66 съобщения. През спешния телефон е съобщено за 464 произшествия, които са били с материални щети и за които водачите са написали двустранни протоколи. 65 са съобщенията, в които хора са сигнализирали за ПТП, в които водачи са катастрофирали сами и няма пострадали, за верижни ПТП са получени 15 сигнала.", "date": "2017.08.22", "title": "ОД на МВР – Шумен: 570 сигнала за нарушаване на обществения ред са получени през първото шестмесечие на годината"}
{"url": "http://www.focus-news.net/news/2017/08/22/2428222/54-godishna-zhena-zagina-sled-kato-be-blasnata-ot-barziya-vlak-mezdra-sofiya-obzor.html", "text": "54-годишна жена загина след като бе блъсната от бързия влак Мездра-София в района на спирка „кв. Кумарица“ в близост до гара Курило и кв. „Илиянци“. От СДВР уточниха, че в процеса на разследването по досъдебното производство ще се установи дали става въпрос за самоубийство или инцидент.\r\nОт БДЖ уточниха, че инцидентът е станал в 5.20 часа, като на мястото на произшествието не е имало регламентиран прелез. До 8.24 часа в участъка не е имало движение заради извършване на следствени действия. Вследствие на това, 9 влака са пътували със закъснение. Повечето от тях са били пътнически. В МВР сигналът за инцидента е получен около 5.40 часа, като от там поясниха, че жената е била блъсната от бързия влак Мездра-София.", "date": "2017.08.22", "title": "54-годишна жена загина след като бе блъсната от бързия влак Мездра-София (ОБЗОР)"}
{"url": "http://www.focus-news.net/news/2017/08/22/2428223/vidin-samo-13-sa-zapisanite-parvoklasnitsi-v-su-sv-sv-kiril-i-metodiy-v-bregovo.html", "text": "Само 13 са децата, записани в първи клас в училището, каза за Радио „Фокус“ – Видин Илияна Кръстева, директор на СУ „Св. св. Кирил и Методий“- Брегово. Тя посочи, че училището е средищно единствено на територията на Община Брегово. „Според регистрите в Общината, децата, които трябва да бъдат в първи клас са 23. Две от тези деца са записани първи клас в училища във Видин. Останалите деца са с родителите си в Германия и Италия“, обясни Илияна Кръстева. Тя допълни, че с решение на Общинския съвет в Брегово паралелката в първи клас ще се сформира в непълен състав, неотговаряща на нормативните изисквания за брой деца. „Над сто деца се возят всеки ден в нашето училище от деветте села на общината. Има нов училищен автобус, създадена е организация за целодневно обучение на малките ученици, както и за столовота хранене на децата“, каза Илияна Кръстева.\r\nАнна ЛОЗАНОВА", "date": "2017.08.22", "title": "Видин: Само 13 са записаните първокласници в СУ „Св. св. Кирил и Методий“ в Брегово"}
{"url": "http://www.focus-news.net/news/2017/08/22/2428224/prof-tencho-cholakov-irgr-k-malkov-sadovo-edna-ot-nay-znachimite-ni-razrabotki-e-sazdavaneto-na-tehnologiya-za-mehanizirano-otglezhdane-na-susam.html", "text": "Една от най-значимите ни разработки е създаването на технология за механизирано отглеждане на сусам. Това съобщи за Радио „Фокус“ Пловдив директорът на института в Садово проф. Тенчо Чолаков. „Технологията е уникална с това, че е създаден сорт с неразпукващи се кутийки и при механизираното прибиране семената не се оронват, в резултат на което добивът при тази култура скача до 5-6 пъти“, обясни проф. Чолаков. Според него преди на ръка добивът възлизал на 20-30 кг, а сега вече отива над 150 кг . „Валя“, „Невена“ и „Аида“ са трите иновационни сорта сусам, като за един от тях  Институтът е получил награда от тазгодишната изложба „Агра“. „Характерното за тези сортове зърнено-житни култури е да бъдат сухоустойчиви“, добави още проф. Чолаков. По думите му чужденците харесват българските фъстъци и по-специално садовската селекция. „Особено ги харесват италианците. Много им харесват вкусовите качества на ядката. Имаме един сорт фъстък „Орфей“, който преди няколко години нашумя много, той е със светло розова обвивка.  Подходящ е за диетично хранене, съдържа по-малко мазнини и три пъти повече биологично полезни вещества. Садовските фъстъци имат потенциал от 200 до 250 кг ядка“, съобщи още директорът на института.\r\nКристиян ГАРОВ", "date": "2017.08.22", "title": "Проф. Тенчо Чолаков, ИРГР „К. Малков“ – Садово: Една от най-значимите ни разработки е създаването на технология за механизирано отглеждане на сусам"}
{"url": "http://www.focus-news.net/news/2017/08/22/2428225/ynetnews-poslanikat-na-es-v-izrael-zayavi-che-izraelskite-vlasti-imat-mnogo-da-uchatot-evropa-za-borbata-sreshtu-terorizma.html", "text": "Отиващият си посланик на ЕС в Израел Ларс Фааборг-Андерсен заяви, че израелските власти имат опит в антитерористичните операции, но трябва да придадат по-голямо значение на образователните аспекти в борбата срещу тероризма, предава Ynetnews.\r\nЕвропейският дипломат каза, че Израел има „много да учи“ от ЕС, когато става въпрос за борба срещу тероризма.\r\nПо време на пресконференция той отбеляза, че ЕС има какво да види от Израел, но и израелските власти трябва да се поучат от европейския подход, когато става въпрос за борба срещу ислямския тероризъм.\r\n„Говорейки като цяло готовността за справянето с тероризма в Европа днес е много по-голяма от преди. Очевидно има още какво да се постигне в тази насока. Повече бюрокрация и организационното преодоляване на културните пропасти за да сме винаги една стъпка пред терористите“, каза европейският дипломат. Симеон Миланов", "date": "2017.08.22", "title": "Ynetnews: Посланикът на ЕС в Израел заяви, че израелските власти “имат много да учат“от Европа за борбата срещу тероризма"}
{"url": "http://www.focus-news.net/news/2017/08/22/2428226/veliko-tarnovo-fotokonkursat-tselyasht-populyariziraneto-na-zabelezhitelnostite-v-oblastta-prodalzhava-i-prez-septemvri.html", "text": "Фотоконкурсът, целящ популяризирането на забележителностите във Великотърновска област, продължава и през септември. Основен организатор на събитието е Областна администрация – Велико Търново, припомниха за Радио „Фокус“ – Велико Търново от институцията.  Състезанието протича под мотото „Преоткрий родния край“. Снимки за участие могат да се изпращат до края на септември. Те трябва да са на малко популярни исторически и археологически места или природни обекти в нашата област. Право на участие имат представители от всички населени места в региона. „Победителите ще бъдат обявени на церемония, която ще се проведе в Областна администрация. Участниците ще бъдат разделени в три възрастови групи от 7 до 10 години, от 11 до 13 години и от 14 до 18 години. Снимките могат да бъдат изпращани на адрес: kmet_vt@abv.bg , JPEG формат, с резолюция минимум 3000 точки. Ще се приемат само авторски снимки. Писмата задължително трябва да съдържат информация с името на участника, населеното място, където е направена снимката, както и телефон за контакт“, обясняват организаторите.\r\nЖурито, което ще оценява снимките включва представители на Областна администрация, Областното сдружение на кметовете и кметските наместници на населени места, Експедиция „Преоткрий България“, Сдружение „Св. Иван Рилски“, ВТУ „Св. св. Кирил и Методий“, Туристическо дружество „Трапезица 1902“ и журналисти от регионални медии.\r\nНаградите ще се връчат през септември.\r\nЛуиза ТРАНЧЕВА", "date": "2017.08.22", "title": "Велико Търново: Фотоконкурсът, целящ популяризирането на забележителностите в областта, продължава и през септември"}
{"url": "http://www.focus-news.net/news/2017/08/22/2427906/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Много американци не могат да си спомнят друго, освен постоянно увеличаващо се неравенство, в резултат, от което жизнения стандарт на повечето американци стагнира, докато богатите стават все по-богати. Всичко това изглежда неизбежно. Но не е, пише The New York Times.\r\nЕкип, от добре известни изследователи – Нобеловият лауреат Тома Пикети, Еманюел Саез и Габриел Зукман – получиха някакво внимание наскоро, заради таблица, която публикуваха. Тя показва как се е променило разпределението на доходите в периода от 1980-а до 2014-а година и точно обобщава извисяването на неравенството.\r\nДейвид Леонхарт (прогресивен либерал, пишещ колонка в The New York Times – бел. ред.), в своя коментар за таблицата е напълно прав – тежката работа не се изплаща така, както се изплащаше в миналото. Ако искаме да обърнем посоката на развитие, която г-н Леонхарт описва, трябва да възстановим стойността на труда. Имам план, как да направим това. Като комбинираме идеи, като даването на повече правомощия на работниците на работното им място и като стимулираме компаниите да инвестират в работната си сила.\r\nПрекалено често работниците не са нищо повече от колонка за разходи в бюджетните документи на компаниите – разход, който трябва да бъде минимизиран. Този начин на мислене е ретрограден: Корпорациите не движат икономиката. Работниците го правят. И ако тяхната работа не се оценява, американците няма да могат да спечелят по-добрия начин на живот за себе си и за семействата си.\r\nШеррод Браун, Кливланд – Сенатор от Демократическата партия, избран от щата Охайо\r\nТаблицата стига до сърцето на днешното политическо и социално разделение. От 1980 насам, всички икономически придобивки мигрираха към богатата класа. За много от нас, в „средата“ на страната, виновник се оказа търговският дефицит.\r\nКултурния елит (има се предвид университетската интелигенция по източния и западния бряг на САЩ – бел. ред.) по брега, пее песни за ползите от свободната търговия, но никоя друга страна не допуска толкова много безмитни стоки, колкото Съединените Щати. Нямаме данъчна система за добавена стойност, квоти или други механизми, за предотвратяването на огромните търговски дефицити.\r\nАко се направи таблица, сравняваща уголемяването на търговския ни дефицит с уголемяването на доходите на богатите, ще се види колко са свързани тези две тенденции. Ако хората разбираха тази взаимовръзка, те, може би, щяха да разберат, как Доналд Тръмп спечели изборите.\r\nБлагодарствения паметник, издигнат през 2003 година, беше издраскан със спрей, с думите „Аллах“, „Палестина“, „Хамас“ и ислямската звезда и полумесец, пише The Times of Israel, позовавайки се на съобщение от организацията „Шалом“ за България.\r\nОрганизацията сподели в своя фейсбук съобщението и прикачи към него снимки от вандализма.\r\nКметът на Видин, Огнян Ценков, е нарекъл деянието „възмутително и неприемливо“, споделиха от Шалом в своята публикация. Кметът се е разпоредил монументът да бъде незабавно изчистен.\r\nПрезидентът на организацията, Александър Оскар, в свое писмо, е благодарил на кмета за твърдата му позиция и бързата реакция и е подчертал, че паметникът „ще продължи да бъде символ на братството и дългата история между двата народа“.\r\nПрез 1943 година, Българската Православна Църква, някои политици и много членове на тогавашното гражданско общество бяха успешни в противопоставянето на желанието на Нацистите да депортират българските евреи в лагери на смъртта. Българската еврейска общност ще отбележи 75-ата годишнина от спасяването на 50 хиляди български евреи през 2018 година.\r\nАдмирал Джон Ричардсън, началник на морските операции на Военноморския флот на САЩ ще започне разследване на скорошните инциденти и особено сблъсъка на разрушителя USS John S. McCain с петролен танкер в Тихия Океан, който е втория подобен инцидент за това лято. Адмиралът ще поиска временно спиране на морските операции на базирания в Тихия океан Седми флот на САЩ, който действа основно в периметъра около Япония, пише The Hill.\r\n„Той започна по-широко разследване за станалите инциденти и иска да установи фактите, за да разбере какво се случва“, заяви Военният министър Джеймс Матис пред репортери.\r\nАгенция „Фокус“ припомня, че ракетоносния разрушител USS John S. McCain се сблъска с петролен танкер в протока Малака, малко преди изгрев в понеделник. Десет американски моряка са изчезнали без вести, а още пет имат леки наранявания.\r\nГоворител от Министерството на търговията на Китай съобщи, че Китай ще предприеме „съответните мерки“, за да защити легалния си интерес, в отговор на търговското разследване, започнало в САЩ и което покачи напрежението между двете най-големи световни икономики, пише China Daily.\r\nБез да дава подробности относно мерките, които ще бъдат предприети, говорителят заяви, че Китай ще следи развитието на разследването.\r\nКакто вече агенция „Фокус“ информира, Търговският представител на САЩ Робърт Лайтизър започна разследване за нарушения, от страна на Китай, на интелектуалното право, по рядко-използван търговски закон и въпреки притесненията, че това може да предизвика влошаване на комерсиалните връзки между Пекин и Вашингтон.\r\nСтатия 301 (от търговския закон на САЩ, приет през 1974 година – бел. ред.), която е била широко използвана през 80-те и началото на 90-те години на XX век, позволява на Вашингтон да налага, едностранно, мита или други търговски ограничения на чуждестранни държави. Страната, обаче, рядко е използвала този търговски инструмент, след създаването на Световната търговска организация (СТО) през 1995 година.\r\nОт търговското ведомство на Китай определиха хода на Съединените щати, като „безотговорен“, тъй като той се основава на домашен закон и противоречи на правилата на СТО. Освен това, от там заявиха, че критиките на САЩ, относно действията на Китай, „не са обективни“.\r\n„Китай е силно разстроен от подобни едностранни, протекционистки практики“, заяви говорителят на министерството.\r\nСлед историческата среща между лидерите на двете държави, през Април месец, те са постигнали сериозен напредък, но започването на подобно разследване е изпратило грешен сигнал към света, според китайският говорител.\r\nОсвен това, той е призовал САЩ, да се присъедини към усилията на Китай, за промотирането на икономическото сътрудничество, в рамките на едногодишния план, предложен от страната, който цели да постигне по-голям икономически растеж.\r\n„Призоваваме САЩ да уважава фактите и желанията на бизнеса в двете страни за сътрудничество и уважение на правилата на СТО, както и да действа предпазливо.“, завърши говорителят.", "date": "2017.08.22", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/08/22/2427907/predstoyashti-sabitiya-v-stranata-za-22-avgust-agentsiya-fokus.html", "text": "***\r\nОт 11.00 часа в сградата на Министерството на околната среда и водите министър Нено Димов ще представи приоритетите в областта на околната среда по програмата за управление на правителството на Р. България за периода 2017-2021 г. \r\n***\r\nОт 09.00 часа в СЕМ ще започне вторият ден от изслушването на кандидатите за генерален директор на БНТ.\r\n***\r\nОт 09.30 часа в Дома на Европа ще се проведе встъпителен информационния ден за инициативата на Съвета и на Европейския парламент - WiFi4EU (безплатен достъп до безжичен интернет). Информационният ден ще бъде открит от заместник-министърът на транспорта, информационните технологии и съобщенията Димитър Геновски.\r\n***\r\nОт 10.00 часа в Националния пресклуб на БТА, Българско пещерно дружество ще представи дейността си.\r\n***\r\nОт 10.00 часа в заседателната зала на Община Бургас ще се проведе пресконференция в рамките на Националната информационна кампания „Дишам свободно“ на тема „Хроничните белодробни заболявания - огромно бреме за европейските здравни системи”.\r\n***\r\nОт 08.00 часа в Народно читалище „Йордан Йовков – 1870 г.“ ще се проведе съвместна инициатива с лятна занималня  „Да учим с български червен кръст  „Първа помощ за деца\"- хелфи.\r\n***\r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи”.\r\n***\r\nОт 10.00 часа в Музейния комплекс се проведе Седми семестър на Летен пленер „Детска академия за изкуства\". \r\n***\r\nОт 11.00 часа в пресклуба на БТА ще се състои пресконференция във връзка с предстоящото издание на Миндя рокфест. Във втората част на пресконференцията проф. Евгений Дайнов, представители на партия „Зелените\" и на екологични организации ще коментират актуални проблеми за опазване на околната среда у нас.\r\n***\r\nОт 10.30 до 16.30 часа в квартал „Капана” ще се проведе информационна среща, насочена към проекти, свързани със събития в квартала.\r\n***\r\nОт 11.30 часа в Регионалния пресклуб на БТА, ПП АБВ ще даде пресконференция на тема „Военно-промишленият комплекс на България – проблеми и перспективи“. Участие ще вземат членът на ИБ на АБВ Румен Петков, както и представители на ръководствата на АБВ в Пловдив-град и Пловдив-област.\r\n***\r\nОт 11.00 часа в Зала 1 на Областна администрация Русе ще бъде проведена българо-румънска работна среща относно необходимостта от изграждане на Дунав мост 3 на територията на трансграничния регион Русе – Гюргево.\r\n***\r\nОт 10.30 часа в кв. „Простор” ще се състои церемонията по първа копка на строително-монтажните дейности за повишаване енергийната ефективност на 3 многофамилни жилищни сгради.\r\n***\r\nОт 10.00 до 14.00 часа в Спортната зала ще се състои поклонение пред тленните останки на олимпийския шампион Величко Чолаков. Погребението ще се състои от 15.00 часа в гробищен парк „Беклийца“.\r\n***\r\nОт 10.00 до 12.30 часа в детски отдел на библиотека „Родина“ ще има лятна програма за деца.\r\n***\r\nОт 18.00 часа в Художествената галерия ще бъде открита изложба, посветена на 120 годишнината от рождението на художника Иван Пенков (1897 - 1957).\r\n***\r\nОт 21.00 часа на площада в града ще бъде открит  IV Фестивална ваканция „Жреци на музите 2017“.", "date": "2017.08.22", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2017/08/22/2427908/reuters-livanskata-armiya-e-otkrila-protivovazdushni-raketi-v-sklad-na-islyamska-darzhava.html", "text": "Ливанската армия съобщи, че е открила противовъздушни ракети в склад с оръжие на „Ислямска държава“, изоставен от терористите по време на тяхното отстъпление, предаде  Reuters.\r\nВ склада са открити миномети, тежки картечници, щурмови карабини, гранати, противотанково оръжие, мини, импровизирани експлозиви и муниции. В събота ливанската армия започна операция по обезвреждането на „Ислямска държава“ в малкия ѝ анклав в областите на границата между Ливан и Сирия.  Междувременно сирийската армия и шиитското ливанско движение „Хизбулла“ провеждат  едновременна, но отделна операция срещу същия анклав, но от страна на Сирия.  Виктор Турмаков", "date": "2017.08.22", "title": "Reuters: Ливанската армия е открила противовъздушни ракети в склад на „Ислямска държава“"}
{"url": "http://www.focus-news.net/news/2017/08/22/2427909/afp-palnoto-slanchevo-zatamnenie-priklyuchi-patya-si-prez-sasht.html", "text": "Голямото американско слънчево затъмнение премина пътя си през САЩ, като пътят му напълно пресече страната от океан до океан за първи път от близо век, предаде  AFP.\r\nПълното слънчево затъмнение започна в щата Орегон в 19:16 часа българско време и приключи в 20:48 часа българско време над град Чарълстън в Южна Каролина, където наблюдателите гледаха как луната пресича пътя на слънцето.\r\n„Бе невероятно красиво. Разчувствана съм до сълзи“, заяви Хийтър Ризър, седяща на одеяло в парка на Чарлстън – град на Атлантическия океан, където хиляди души се бяха събрали да гледат.  Виктор Турмаков", "date": "2017.08.22", "title": "AFP: Пълното слънчево затъмнение приключи пътя си през САЩ"}
{"url": "http://www.focus-news.net/news/2017/08/22/2427910/naharnet-livan-hizbulla-izpolzva-vaorazheni-bezpilotni-letatelni-aparati-sreshtu-islyamska-darzhava-v-siriya.html", "text": "Ливанското шиитско движение Хизбулла използва въоръжени безпилотни летателни апарати срещу „Ислямска държава“ в Сирия, предаде ливанският информационен портал „Нахарнет“.\r\nСпоред запознати източници на място това е първият случай, в който „Хизбулла“ използва въоръжени безпилотни летателни апарати срещу „Ислямска държава“ в Сирия, където групировката подкрепя режима на президента Башар Асад. \r\n„Въоръжените безпилотни летателни апарати на „Хизбулла“ атакуваха позициите на „Ислямска държава“ и укрепленията им в района Западен Каламун“, съобщават медии, приближени на ливанската групировка. Преди това апаратите са използвани за наблюдение , но „сега те изпускат дъжд от бомби“, посочи източникът. \r\nВ миналото „Ислямска държава“ също е въоръжавала подобни апарати, за да защитава териториите, контролирани от нея в Ирак и в Сирия от насочените срещу нея офанзиви. Виктор Турмаков", "date": "2017.08.22", "title": "„Нахарнет“ (Ливан): „Хизбулла“ използва въоръжени безпилотни летателни апарати срещу „Ислямска държава“ в Сирия"}
{"url": "http://www.focus-news.net/news/2017/08/22/2427911/the-daily-express-nyakolko-dushi-sa-raneni-sled-zemetresenie-kray-neapol.html", "text": "Няколко души са ранени и изчезнали след като остров Иския, популярен сред туристите обект край Неапол, бе разтърсен от земетресение. Трусът с магнитуд 3,6 по скалата на Рихтер, е регистрирано в 20:57 часа местно време (21:57 българско време) според италианските власти, пише  The Daily Express.\r\nМестните и туристите са излезли по улиците, след като трусът е предизвикал прекъсване на електрозахранването на острова. Смята се, че няколко души са ранени, след като няколко стари къщи на острова се срутват. Според местни медии на място са пристигнали полиция, пожарна и медицински екипи. \r\nЦърквата на острова е разрушена, а редица хотели са изолирани. Съобщава се за изчезнали.  Виктор Турмаков", "date": "2017.08.22", "title": "The Daily Express: Няколко души са ранени след земетресение край Неапол"}
{"url": "http://www.focus-news.net/news/2017/08/22/2427912/balgariya-v-svetovnite-medii-oskvernen-evreyski-pametnik-usilvane-na-granitsite-agentsiya-fokus.html", "text": "България иска да подсили границата си с Турция за справяне с нелегалната миграция. „В бъдеще ще засилим използването на военните за укрепване на граничната ни защита\", заяви българският министър на отбраната Красимир Каракачанов за германския национален ежедневник Die Welt.\r\nПредвижда се разполагането на до 600 военнослужещи. Българо-турската граница трябва да бъде разделена на пет зони, обясни Каракачанов. „Във всяка от тези зони ще изпратим въоръжени сили към съответната гранична секция\", става ясно от думите на министъра, който е член на националистическата коалиция „Обединени патриоти“.\r\nДългата 259 км граница на ЕС с Турция е защитена с ограда с бодлива тел. В България са разположени и служители на Европейската агенция за гранична охрана (Фронтекс).\r\nВ началото на 2016 г. парламентът в София разреши разполагането на военните на границите. След затварянето на т.нар. Балкански маршрут, България засили границата си с военни, за да бъде пресечена възможността за създаването на нови пътища за нелегалните мигранти.\r\nТази година броят на мигрантите, които пристигат незаконно от Турция в България, падна рязко. Според Министерство на вътрешните работи в София едва 1461 души са били арестувани за незаконно преминаване на границата през първата половина на 2017 г.\r\nБлагодарствения паметник, издигнат през 2003 година, беше издраскан със спрей, с думите „Аллах“, „Палестина“, „Хамас“ и ислямската звезда и полумесец, пише The Times of Israel, позовавайки се на съобщение от организацията „Шалом“ за България.\r\nОрганизацията сподели в своя фейсбук съобщението и прикачи към него снимки от вандализма.\r\nКметът на Видин, Огнян Ценков, е нарекъл деянието „възмутително и неприемливо“, споделиха от Шалом в своята публикация. Кметът се е разпоредил монументът да бъде незабавно изчистен.\r\nПрезидентът на организацията, Александър Оскар, в свое писмо, е благодарил на кмета за твърдата му позиция и бързата реакция и е подчертал, че паметникът „ще продължи да бъде символ на братството и дългата история между двата народа“.\r\nПрез 1943 година, Българската Православна Църква, някои политици и много членове на тогавашното гражданско общество бяха успешни в противопоставянето на желанието на Нацистите да депортират българските евреи в лагери на смъртта. Българската еврейска общност ще отбележи 75-ата годишнина от спасяването на 50 хиляди български евреи през 2018 година.\r\n Сапьори от ВМС на България са взривили стара морска мина в района на плаж „Корал“ в близост до Царево, предаде „Комсомольская правда“.\r\n„Морската мина, която в неделя бе открита в морето в района на плаж „Корал“ бе унищожена. Туристите могат спокойно да си почиват“, съобщи кметът на Царево Георги Лапчев. Според данни на Министерството на отбраната на България в неделя на плажа в 13:00 часа е открита стара морска мина, която в 15:00 е била успешно обезвредена.\r\nМината се е намирала на около 1,5 метра дълбочина на разстояние от около 30 метра от брега. За обезвреждането на опасния боеприпас е изпратена специална група сапьори на ВМС на България.\r\n Бившият президент на България Росен Плевнелиев заяви, че има близки и приятелски отношения между България и Азербайджан, предаде Trend.\r\nПлевнелиев отбеляза, че е участвал в процеса по стартирането на проекта „Южен газов коридор“.\r\n„По време на президентството си опитах да установя близки връзки с Азербайджан. Споразумение бе подписано тогава по доставката на милиард кубически метра газ от Азербайджан за България годишно. За мен е чест да съм президента, който положи усилията да развие тези връзки“, добави бившият български президент.", "date": "2017.08.22", "title": "България в световните медии: Осквернен еврейски паметник, усилване на границите (Агенция „Фокус“)"}
{"url": "http://www.focus-news.net/news/2017/08/22/2427913/burgas-11-godishno-momiche-be-ubito-v-asansyor-sled-spor-za-nargile-obzor.html", "text": "11-годишно момиче бе открито мъртво в асансьор на жилищна сграда в кв. „Меден рудник“ в Бургас. За престъплението е задържано 15-годишно момче. \r\nПо време на брифинг в Апелативна прокуратура - Бургас зам.- апелативният прокурор на Бургас Йовита Григорова съобщи, че сигнал за престъпното деяние е подаден на тел. 112 от живущи в блока. Тялото е открито в асансьора на бл.108 в жилищния комплекс. Момичето е било умъртвено посредством удар с нож в областта на шията, като хладното оръжие е засегнало артерия. Григорова добави, че задържаният и жертвата се запознали след установен между тях контакт в социална мрежа, след което си разменили телефоните. По първоначални данни мотивът за извършеното е скарване между двамата за това дали да пушат наргиле или не.\r\nПрокурор Григорова уточни, че законът предоставя възможност обвиняемият да бъде задържан за срок от 72 часа, а също така и да му бъде определена и постоянна мярка за неотклонение „задържане под стража“ въпреки, че е непълнолетен.\r\nНаказанието, което е предвидено в закона за малолетни лице извършили подобно престъпление е „лишаване от свобода“ за срок от 3 до 10 г.\r\nСт. комисар Калоян Калоянов, директор на ОДМВР – Бургас, добави, че първоначално полицейските служители са били поставени пред изключително сложна ситуация, тъй като в тялото на момичето не са открити документи за самоличност или каквито и да било вещи. В последствие се оказало, че момиче с подобно описание не живее в горепосочения блок или в района около него. Последвали изключително много на брой издирвателни мероприятия, които в крайна сметка са довели до разкриването на самоличността на жертвата, а по-късно и на обвиняемия. Старши комисар Калоянов каза още, че убийството е извършено с един единствен удар с ножа, а обвиняемият е задържан в дома си, който също не е бил в блока, в който е открито тялото на пострадалата.\r\nГригорова апелира към родителите да бъдат много внимателни и да контролират комуникацията на децата си по социалните мрежи. Тя припомни, че Апелативна прокуратура – Бургас е първата в страната, която организира уроци за ученици от бургаските училища, целящи да предпазят младежите и девойките от опасностите, които съществуват в интернет пространството.", "date": "2017.08.22", "title": "Бургас: 11-годишно момиче бе убито в асансьор след спор за наргиле (ОБЗОР)"}
{"url": "http://www.focus-news.net/news/2017/08/22/2427914/alsat-m-pozhari-goryat-po-adriaticheskoto-kraybrezhie-na-harvatiya.html", "text": "В Хърватия бушуват пожари по адриатическото крайбрежие на страната в района между Хвар и Велебит, като огънят сериозно се приближава до Задар, предаде македонската медия  Алсат-М.\r\nСитуацията на някои места, засегнати от пожарите в Хърватия, все още е критична.\r\nРъководителят на пожарната служба на Задар Желко Шоша заяви, че екипите са в пълна готовност  и че се борят срещу огньовете на всички огнища. „ Ние всички се намираме на местата с пожари, гасим от снощи, пожарникарите са много уморени“, посочи Шоша.\r\nПожарната служба сочи, че \"в целия регион, единственото областта Вир не е засегната от пожар\".\r\n- Големият  пожар , който обхвана Турань миналата седмица, се разшири до района над Врана и ситуацията не е добра поради недостъпния терен“, сочи Шоша. Виктор Турмаков", "date": "2017.08.22", "title": "Алсат-М: Пожари горят по адриатическото крайбрежие на Хърватия"}
{"url": "http://www.focus-news.net/news/2017/08/22/2427915/binali-yaldaram-turtsiya-e-nay-reshitelna-v-borbata-sreshtu-islyamska-darzhava.html", "text": "Турският министър-председател Бинали Йълдъръм заяви, че страната е била най-решителната държава в борбата срещу „Ислямска държава“. Той посочи, че страната е прочистила повече от 2000 кв. км. територия от джихадистите по време на операция „Щитът на Ефрат“, предаде Anadolu Agency.\r\n„До момента 3800 в Сирия и 800 в Ирак – общо 4600 терористи от „Ислямска държава“ са неутрализирани. Днес никоя друга държава не е толкова решима в борбата срещу „Ислямска държава“, колкото Турция“, заяви Йълдъръм.  Той добави, че Турция продължава да има активна роля в борбата на глобалната коалиция срещу „Ислямска държава“. \r\n„Тероризмът е сериозна заплаха за националната, регионалната и световната сигурност“, посочи турският министър-председател. „Близкото сътрудничество е задължително при борбата срещу тероризма“.  Виктор Турмаков", "date": "2017.08.22", "title": "Бинали Йълдъръм: Турция е най-решителна в борбата срещу „Ислямска държава“"}
{"url": "http://www.focus-news.net/news/2017/08/22/2427916/the-independent-poveche-ot-80-ot-britanskite-evrei-smyatat-che-leybaristkata-partiya-e-tvarde-tolerantna-kam-antisemitizma-v-reditsite-si.html", "text": "Според проучване на „ЮГов“ повече от   80% от британските евреи са на мнение, че Лейбъристката партия е твърде толерантна към антисемитизма в редиците на своите депутати, членове и последователи. Същевременно едва 19% от допитаните 2025 британски евреи са на мнение, че Консервативната партия не прави много, за да се справи с този проблем в редиците си, пише  The Independent.\r\nСъщевременно при Либералдемократическата партия 36% от британските евреи смятат, че в нея може да се направи повече относно антисемитизма, докато 41% смятат, че същото може да се направи в „Партията на независимостта“ и 40% в „Зелената“ партия. \r\nВъпреки, че Лейбъристката партия миналата година излезе с манифест, че „ще изгради общество и свят, свободни от всички форми на расизъм, антисемитизъм и ислямофобия“, повечето респонденти, сочат, че тя може да направи повече. 83% от допитаните смятат, че лейбъристите са твърде толерантни към антисемитизма в редиците си. \r\nАвторите на доклада сочат, че последователите на Лейбъристката партия „по-рядко са антисемити, затова и причината за недоволството на британските евреи с партията се свърза с начина, по койтоо тя не успя да се справи с антисемитите в редиците си“. \r\nСъщевременно според проучването 65% от респондентите смятат, че правителство не върши достатъчно работа при защитата на евреите в страната, докато 52% смятат, че прокуратурата може да постигне повече по въпроса. \r\nКато реакция за проучването бившият министър-лейбърист Ерик Пикълс посочи, че на съвременния антисемитизъм, му е позволено „да процъфтява в лявата част на британската политика“ и че това е „зов за пробуждане“ за Лейбъристката партия. Виктор Турмаков", "date": "2017.08.22", "title": "The Independent: Повече от 80% от британските евреи смятат, че Лейбъристката партия е твърде толерантна към антисемитизма в редиците си"}
{"url": "http://www.focus-news.net/news/2017/08/22/2427917/api-vazstanoveno-e-dvizhenieto-po-pat-ii-84-banya-gorno-kraishte.html", "text": "Възстановено е движението по път II-84 Баня - Горно Краище. Това бе съобщено от пресцентъра на Агенция \"Пътна инфраструктура\"", "date": "2017.08.22", "title": "АПИ: Възстановено е движението по път II-84 Баня - Горно Краище"}
{"url": "http://www.focus-news.net/news/2017/08/22/2427918/the-guardian-velikobritaniya-prizova-es-da-predotvrati-iztichaneto-chuvstvitelna-informatsiya-sled-brekzit.html", "text": "Британското правителство призова ЕС да избягва изтичането на чувствителна информация след Брекзит. Британските политици поискаха всяка информация, определена като класифицирана преди излизането на Великобритания от ЕС да продължи да има такъв статут дори и след това, пише  The Guardian.\r\nПодобна защита трябва да покрива чувствителни икономически данни, споделяни по време на предишните търговски дискусии в ЕС, които могат да станат дори по-чувствителни сега, когато Великобритания иска да подпише нови двустранни споразумения. \r\nПредложението привлече критика относно прозрачността от британски активисти, които смятат, че то би дало повече извинения за покриването на чувствителна информация от публичната сфера. „Няма да се даде възможност на гражданите да имат достъп до документи, които пряко сочат публични политики и изразходването на парите на данъкоплатците. Правителството иска да изключи британските граждани от това, което прави“, заяви Дейвид Лоури, експерт по ядрена енергетика.  Виктор Турмаков", "date": "2017.08.22", "title": "The Guardian: Великобритания призова ЕС да предотврати изтичането чувствителна информация след Брекзит"}
{"url": "http://www.focus-news.net/news/2017/08/22/2427919/ria-novosti-livanskata-armiya-e-zadarzhala-glavatar-na-islyamska-darzhava.html", "text": "Ливанското военно разузнаване проведе успешна операция за задържането на един от главатарите на „Ислямска държава“, действащи на територията на страната, познат като Басел Абдел Кадер, отговорен за нападения и отвличания на войници през 2014 г., предаде РИА Новости.\r\n„Военното разузнаване задържа в района Уади ал Аранеб в Ерсал отговорника по сигурността на „Ислямска държава“ Басел Абдел Кадер. Задържанията е отговорен за нападението срещу базата „Ал Хосн“ през 2014 г. и е участник в отвличането и убийството на ливански войници в координация с главатарите на „Ислямска държава“ в сирийския град Ракка“, съобщи източник от ливанската армия.  Виктор Турмаков", "date": "2017.08.22", "title": "РИА Новости: Ливанската армия е задържала главатар на „Ислямска държава“"}
{"url": "http://www.focus-news.net/news/2017/08/22/2427920/darzhavata-shte-zashtiti-sigurnostta-i-rabotnite-mesta-na-sluzhitelite-v-orazheyniya-zavod-emko-obzor.html", "text": "Държавата ще защити сигурността и работните места на служителите в оръжейния завод „Емко“. Това каза министърът на икономиката Емил Караниколов по време на брифинг за констатираните нарушения и спирането на лиценза на оръжейния завод „Емко“. Караниколов подчерта, че производството не е спирано в дружеството и то ще продължи да работи. Той обясни, че преди около месец и половина в Междуведомствения съвет по отбранителна индустрия и сигурност на доставките към Министерски съвет е била получена информация от МВР за това, че в складовете и производствената база на „Емко“ има няколко нарушения. По думите му в складовата база се държат боеприпаси и вещества, които не трябва по закон да са на едно място. Според него това е изключително опасно за работещите и населението в този регион. На двора на производствената площадка пък се държат боеприпаси, което е забранено от закона и е опасно дори за работещите. Той допълни, че в завода има констатации и за нередности, свързани с пожарната безопасност. Министър Караниколов поясни, че с цел защита интересите на населението и сигурността на работещите Междуведомственият съвет е взел решение за спиране на лицензите на дружеството „Емко“ за срок до 6 месеца или до отстраняване на нередностите. Все пак той бе категоричен, че държавата застава зад работниците, но ръководството на дружеството трябва да предприеме незабавно действия за отстраняване на нередностите. По думите му по този начин незабавно ще им бъде възстановен и лицензът за търговия. Караниколов обясни, че няма замесени имена в решението за спиране на лицензите, а сигурност. Министърът на икономиката подчерта, че са правени проверки не само в това дружество, но и във всички други, включително и в държавните, но там не са констатирани такива нередности. Той уточни, че ако бъдат обаче констатирани такива, независимо дали е държавно или частно дружество, ще бъдат предприети абсолютно същите мерки. Караниколов добави, че на едно държавно дружество от системата на Министерството на отбраната, поради административни нарушения, не му е бил издаден лиценз точно в същото заседание, на което е бил спрян лицензът на завода „Емко“. \r\nЗа „Дунарит“ Емил Караниколов посочи, че въпреки че ръководството му е подало оставка, има правна пречка за освобождаването им. По думите му въпреки всичко дружеството работи. Той увери, че анализират постоянно информацията и държавата ще предприеме адекватни действия, за да защити интереса и на работниците, и на целия военнопромишлен комплекс. „Следим тази информация и съвсем скоро вероятно ще предприемем действия. Но те отново ще бъдат за защита на работниците – те да продължат да работят и съответно дружеството да не затваря, тъй като е изключително важно за целия военнопромишлен комплекс“, коментира Караниколов. \r\nМинистърът на икономиката коментира и новото ръководство на „София Тех Парк“, като обясни, че решенията за назначенията са били лично негови и в никакъв случай не са партийни. „Това са хора, които аз познавам и съм работил с повечето от тях. Те са професионалисти. Разчитайте, че съвсем скоро обликът на „София Тех Парк“ ще бъде различен. Там ще се напълни с млади хора. Настоящото ръководство, което все още не е вписано, има много по-богат административен опит и считам, че ще се справи много по-добре. В никакъв случай не са партийни назначения. От тях се очаква да върнат проектът „София Тех Парк“, защото в последните години това дружество се занимава само с продажба на имоти, а не това е неговата цел. Там трябва да има млади хора, които да работят“, коментира Караниколов. \r\nЗа срещата с китайските инвеститори от петък той уточни, че сертификатът им е удължен за 3 години и именно тогава им е бил връчен. По думите му инвестицията в проекта „Ваканционно-развлекателен комплекс Св. София“ е за над 1,5 млрд. лв., като инвеститорите имат 3 години да я реализират. Караниколов обясни, че имотите се продават на пазарни цени, а терените, които първо са им били предложени, се е оказало, че са с непроменен статут - били са публични, а не частна-държавна собственост и не е имало възможност за извършване на тези сделки.\r\nЛюба АЛЕКСИЕВА", "date": "2017.08.22", "title": "Държавата ще защити сигурността и работните места на служителите в оръжейния завод „Емко“ (ОБЗОР)"}
{"url": "http://www.focus-news.net/news/2017/08/22/2427921/tass-poveche-ot-2000-dushi-sa-evakuirani-ot-targovski-tsentar-v-sankt-peterburg-sled-telefonen-signal-za-bomba.html", "text": "Полицията не е открила взривни вещества по време на проверка на търговски център в Санкт Петербург след сигнал за заложена бомба и последвалата евакуация на 2000 души от него, предаде ТАСС.\r\n„Проверката приключи. Взривоопасни предмети не са открити. Общо бяха евакуирани 2000 души“, съобщават по местната полиция.  Евакуацията е продължила повече от час, след като я започват в 21:10 часа местно време (съвпада с българското), след анонимен сигнал. \r\nПолицията в момента издирва позвънилия, който е заплашван от наказание до пет години лишаване от свобода.  Виктор Турмаков", "date": "2017.08.22", "title": "ТАСС: Повече от 2000 души са евакуирани от търговски център в Санкт Петербург след телефонен сигнал за бомба"}
{"url": "http://www.focus-news.net/news/2017/08/22/2427922/the-daily-telegraph-amerikanets-e-obvinen-v-plan-da-vzrivi-statuya-na-konfederatsiyata-v-teksas.html", "text": "Мъж от град Хюстън в щата Тексас е задържан по обвинение, че е планирал да постави експлозиви на статуята на офицера от конфедерацията Ричард Дауинг, поставена в парк в града и да я взриви, пише   The Daily Telegraph.\r\n25-годишният мъж, който е планирал да взриви монумента, е бил арестуван, като междувременно в САЩ тече дебат относно това какво да се прави със символите от времето на Гражданската война. Властите в Хюстън сочат, че са арестували Андру Шнек, докато е забърквал силновъзпламеними съставки край статуята на войника. \r\nВ момента американското общество е дълбоко разделено дали да запази или да свали статуите на Конфедерацията, които за някои са срамно напомняне на миналото на страната, докато в нея е имало робство, но други са на мнение, че те представляват културно наследство за Южните щати. \r\n„Статуите на Конфедерацията са се превърнали в символи на съвременния бял расизъм и неонацизъм“, заяви президента на Университета в Тексас Грегъри Фенвс, обяснявайки решението да премахне статуите от епохата от границите на учебното заведение. „Университетът има задължение да запазва и да изучава историята, но наше задължение е да признаем, че тези части на историята не трябва да бъдат издигани на пиедестал“, добави той.  Виктор Турмаков", "date": "2017.08.22", "title": "The Daily Telegraph: Американец е обвинен в план да взриви статуя на Конфедерацията в Тексас"}
{"url": "http://www.focus-news.net/news/2017/08/22/2427923/tass-edin-chovek-e-zaginal-pri-zemetresenieto-na-ostrov-iskiya.html", "text": "Земетресението на остров Иския в Южна Италия е довело до гибелта на един човек, предаде ТАСС, позовавайки се на местни медии.\r\nЗагинала е възрастна жена. Трусът с магнитуд от 3,6 по скалата на Рихтер е довел до разрушени сгради. Спасителите не изключват възможността под руините да се намират и други жертви.  Виктор Турмаков", "date": "2017.08.22", "title": "ТАСС: Един човек е загинал при земетресението на остров Иския"}
{"url": "http://www.focus-news.net/news/2017/08/22/2427924/nova-tv-makedoniya-avstriyskiyat-vanshen-ministar-e-zagrizhen-ot-vliyanieto-na-turtsiya-varhu-zapadnite-balkani.html", "text": "Австрийският външен министър Себастиан Курц изрази загриженост за засиленото влияние на мюсюлманските държави върху страните от Западните Балкани.  Той заяви, че е поел ангажимент да ускори процеса на присъединяване на страните от региона към Европейския съюз,  предаде македонската медия „Нова ТВ“, позовавайки се на местни медии.\r\nКурц, в интервю за германския вестник \"Хенделсблат\", подчерта, че е обезпокоен от нарастващото влияние на Турция, както и на Саудитска Арабия, върху Западните Балкани.\r\nПоради той предлага процесът на присъединяване към ЕС да бъде ускорен, за да бъдат Турция и другите сили \"под контрол\".\r\n„ЕС, въпреки че в момента е обезпокоен от случващото се като Брекзит, миграционната криза и тероризма, не трябва да изпуска от поглед Западните Балкани“, заяви Курц.\r\nТой подчерта, че в региона отново се наблюдава напрежението между страните.\r\n„Поради това трябва да подкрепим реформите и борбата срещу радикализацията, както и да предложим надеждна европейска перспектива за региона“, заключи министърът. Виктор Турмаков", "date": "2017.08.22", "title": "„Нова ТВ“ (Македония): Австрийският външен министър е загрижен от влиянието на Турция върху Западните Балкани"}
{"url": "http://www.focus-news.net/news/2017/08/22/2427925/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Мъж от град Хюстън в щата Тексас е задържан по обвинение, че е планирал да постави експлозиви на статуята на офицера от конфедерацията Ричард Дауинг, поставена в парк в града и да я взриви, пише The Daily Telegraph.\r\n25-годишният мъж, който е планирал да взриви монумента, е бил арестуван, като междувременно в САЩ тече дебат относно това какво да се прави със символите от времето на Гражданската война. Властите в Хюстън сочат, че са арестували Андру Шнек, докато е забърквал силновъзпламеними съставки край статуята на войника.\r\nВ момента американското общество е дълбоко разделено дали да запази или да свали статуите на Конфедерацията, които за някои са срамно напомняне на миналото на страната, докато в нея е имало робство, но други са на мнение, че те представляват културно наследство за Южните щати.\r\n„Статуите на Конфедерацията са се превърнали в символи на съвременния бял расизъм и неонацизъм“, заяви президента на Университета в Тексас Грегъри Фенвс, обяснявайки решението да премахне статуите от епохата от границите на учебното заведение. „Университетът има задължение да запазва и да изучава историята, но наше задължение е да признаем, че тези части на историята не трябва да бъдат издигани на пиедестал“, добави той. \r\n Британското правителство призова ЕС да избягва изтичането на чувствителна информация след Брекзит. Британските политици поискаха всяка информация, определена като класифицирана преди излизането на Великобритания от ЕС да продължи да има такъв статут дори и след това, пише The Guardian.\r\nПодобна защита трябва да покрива чувствителни икономически данни, споделяни по време на предишните търговски дискусии в ЕС, които могат да станат дори по-чувствителни сега, когато Великобритания иска да подпише нови двустранни споразумения.\r\nПредложението привлече критика относно прозрачността от британски активисти, които смятат, че то би дало повече извинения за покриването на чувствителна информация от публичната сфера. „Няма да се даде възможност на гражданите да имат достъп до документи, които пряко сочат публични политики и изразходването на парите на данъкоплатците. Правителството иска да изключи британските граждани от това, което прави“, заяви Дейвид Лоури, експерт по ядрена енергетика. \r\nСпоред проучване на „ЮГов“ повече от 80% от британските евреи са на мнение, че Лейбъристката партия е твърде толерантна към антисемитизма в редиците на своите депутати, членове и последователи. Същевременно едва 19% от допитаните 2025 британски евреи са на мнение, че Консервативната партия не прави много, за да се справи с този проблем в редиците си, пише The Independent.\r\nСъщевременно при Либералдемократическата партия 36% от британските евреи смятат, че в нея може да се направи повече относно антисемитизма, докато 41% смятат, че същото може да се направи в „Партията на независимостта“ и 40% в „Зелената“ партия.\r\nВъпреки, че Лейбъристката партия миналата година излезе с манифест, че „ще изгради общество и свят, свободни от всички форми на расизъм, антисемитизъм и ислямофобия“, повечето респонденти, сочат, че тя може да направи повече. 83% от допитаните смятат, че лейбъристите са твърде толерантни към антисемитизма в редиците си.\r\nАвторите на доклада сочат, че последователите на Лейбъристката партия „по-рядко са антисемити, затова и причината за недоволството на британските евреи с партията се свърза с начина, по койтоо тя не успя да се справи с антисемитите в редиците си“.\r\nСъщевременно според проучването 65% от респондентите смятат, че правителство не върши достатъчно работа при защитата на евреите в страната, докато 52% смятат, че прокуратурата може да постигне повече по въпроса.\r\nКато реакция за проучването бившият министър-лейбърист Ерик Пикълс посочи, че на съвременния антисемитизъм, му е позволено „да процъфтява в лявата част на британската политика“ и че това е „зов за пробуждане“ за Лейбъристката партия.\r\n Няколко души са ранени и изчезнали след като остров Иския, популярен сред туристите обект край Неапол, бе разтърсен от земетресение. Трусът с магнитуд 3,6 по скалата на Рихтер, е регистрирано в 20:57 часа местно време (21:57 българско време) според италианските власти, пише The Daily Express.\r\nМестните и туристите са излезли по улиците, след като трусът е предизвикал прекъсване на електрозахранването на острова. Смята се, че няколко души са ранени, след като няколко стари къщи на острова се срутват. Според местни медии на място са пристигнали полиция, пожарна и медицински екипи.\r\nЦърквата на острова е разрушена, а редица хотели са изолирани. Съобщава се за изчезнали.", "date": "2017.08.22", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/22/2427926/prezidentat-rumen-radev-balgariya-se-nuzhdae-ot-silni-voennomorski-sili-s-visoko-motiviran-lichen-sastav-obzor.html", "text": "България се нуждае от силни Военноморски сили, които да отстояват не само военния ни суверенитет, но и да гарантират нашите икономически и енергийни интереси в Черноморския регион. Това заяви президентът Румен Радев пред журналисти, след като посети Флотилия бойни и спомагателни кораби в Пункт за базиране Бургас и разговаря с командния състав на Флотилията. В срещата взеха участие заместник-министърът на отбраната Атанас Запрянов, началникът на отбраната генерал-лейтенант Андрей Боцев и командирът на ВМС контраадмирал Митко Петев. \r\nПрезидентът Радев заяви, че силни Военноморски сили означава придобиването на нова техника, високоподготвен личен състав и добри условия за подготовка, мотивация, перспектива за социално израстване и социален престиж. По думите му това няма как да стане без увеличаване на бюджета, който трябва да бъде изразходван разумно и своевременно. Румен Радев допълни, че изграждането на отбранителни способности, особено в такива сложни видове дейности, не се постига за година или две и този труден и продължителен процес трябва да бъде стартиран. Президентът уточни, че освен модернизацията на ВМС чрез придобиването на новите модулни, многофункционални патрулни кораби предстои да бъдат ремонтирани и сегашните кораби, за което вече е осигурен бюджет. \r\nНа въпрос дали думите на министъра на отбраната Красимир Каракачанов, че се търси вариант за ремонт на наличните изтребители МиГ-29 означава, че може да отпадне проектът за закупуване на нов боен самолет, държавният глава подчерта, че по никакъв начин не желае да мисли, че това може да бъде цел на Министерството на отбраната. \r\nПрезидентът поясни, че изграждането на отбранителни способности трябва да се базира на ясни принципи. По думите му настоящите изтребители МиГ-29, независимо от високата си маневреност, не предоставят съвременни бойни способности. Президентът посочи, че страната ни трябва да се стреми към повишаване на съвместимостта с нашите партньори от НАТО, а МиГ-29 не отговоря и на този критерий. „Отделяните разходи за отбрана трябва да бъдат и ефективни - вложените средства в МиГ-29 няма да ни дадат съвременни способности, а ще бъдат съизмерими с доставката на нов самолет“, заяви държавният глава. Румен Радев подчерта също така, че първо трябва да се прецени за колко време ще бъдат осъществени доставките на новия боен самолет за българските ВВС и на тази основа да бъдат направени разчетите за поддържането на МиГ-29 за периода, в който ще бъде извършен преходът към усвояването на новите бойни самолети. \r\nПо време на посещението си във Флотилия бойни и спомагателни кораби с пункт за базиране Бургас, президентът Радев се срещна и с личния състав на Флотилията и запозна военните ни моряци с действията на държавните институции за решаване на проблемите, свързани с кадровото развитие, повишаване на заплащането, снабдяването с униформи, доставки на храна и оборудване и други. \r\nДържавният глава се срещна с кмета на Община Бургас Димитър Николов. По време на срещата бяха обсъдени въпроси, свързани с децентрализацията в България и възможностите за предоставяне на по-голяма свобода на общините за насърчаване на бизнеса, туризма, развитието на инфраструктурата, както и за използването на потенциала на изоставените военни имоти, които могат да бъдат трансформирани в икономически зони. По думите на президента предоставянето на по-голяма самостоятелност на българските общини, и като вземане на решения, и във финансово отношение, ще засили и интереса на гражданската активност към процеса на вземане на решения в дадена община. Президентът Радев поздрави кмета Николов за постигнатите успехи и за променения облик на Бургас и създаването на по-добра икономическа перспектива за гражданите на региона.", "date": "2017.08.22", "title": "Президентът Румен Радев: България се нуждае от силни Военноморски сили с високо мотивиран личен състав (ОБЗОР)"}
{"url": "http://www.focus-news.net/news/2017/08/22/2427927/rossiyskaya-gazeta-bilet-do-vashington-anatoliy-antonov-e-naznachen-za-nov-ruski-poslanik-v-sasht.html", "text": "Президентът на САЩ Владимир Путин назначил Анатолий Антонов за извънреден и пълномощен посланик на Русия в САЩ, пише Российския газета.\r\nАнтонов също така става постоянен наблюдател на Русия при Организацията на американските държави във Вашингтон. С друг указ президентът освободи дипломата от длъжността заместник-министър на външните работи.\r\nВладимир Путин също така подписа указ, с който освободи Сергей Кисляк от поста посланик на Русия в САЩ и постоянен наблюдател на Русия при Организацията на американските държави.\r\nАнтонов е роден през 1955 г., завършил е МГИМО през 1978 г., доктор е по политически науки, има ранг на извънреден и пълномощен посланик. Владее английски и бирмански език. ОТ 2004 до 2011 г. Антонов оглавява отделът на МВнР на Русия по въпросите на сигурността и разоръжаването. От 2011 до 2016 г. е заемал длъжността заместник министър на отбраната. Заместник-външен министър става през декември 2016 година.\r\nКисляк е посланик на Русия в САЩ от 2008 г.  Виктор Турмаков", "date": "2017.08.22", "title": "Российская Газета: Билет до Вашингтон: Анатолий Антонов е назначен за нов руски посланик в САЩ"}
{"url": "http://www.focus-news.net/news/2017/08/22/2427928/pentagonat-lokhiyd-specheli-dogovor-za-otbrana-na-sumata-ot-427-mln-dolara.html", "text": "Пентагонът съобщава, че корпорация „Локхийд Мартин“ получава поръчка в размер на 427 млн. долара, предаде Reuters.\r\n„Корпорацията трябва да достави военно и пилотско оборудване за  изтребители Ф-35“, сочи Пентагонът в свое официално заявление.  Виктор Турмаков", "date": "2017.08.22", "title": "Пентагонът: „Локхийд“ спечели договор за отбрана на сумата от 427 млн. долара"}
{"url": "http://www.focus-news.net/news/2017/08/22/2427929/nezavisimaya-gazeta-erdogan-ne-izklyuchva-vazmozhnostta-za-provezhdane-na-savmestna-operatsiya-s-iran-sreshtu-kyurdite.html", "text": "Президентът на Турция Реджеп Тайип Ердоган не изключи възможността да проведе военна операция между Техеран и Анкара срещу Кюрдите, пише Независимая газета.\r\n„Провеждането на съвместна операция с Иран срещу тези терористични организации, представляващи заплаха, винаги стои на дневен ред“, заяви Ердоган. Под „терористични организации“ Ердоган има предвид Кюрдската работническа партия (ПКК) и нейния ирански аналог „Партията за свободен живот в Кюрдистан“. \r\nПрез миналата седмица началник-генералният щаб на въоръжените сили на Иран Мохамад Бакери посети Турция.  Виктор Турмаков", "date": "2017.08.22", "title": "Независимая газета: Ердоган не изключва възможността за провеждане на съвместна операция с Иран срещу кюрдите"}
{"url": "http://www.focus-news.net/news/2017/08/22/2427930/ria-novosti-v-oon-sochat-che-v-grad-rakka-okolo-25-hil-dushi-se-namirat-v-opasnost.html", "text": "Прессекретарят на ООН Стефан Дюжарик заяви, че в опасно положение се намират около 25 хил. жители на сирийския град Ракка, където продължава операцията по освобождаването на града от терористите от „Ислямска държава“, предаде РИА Новости.\r\nДюжарик посочи, че около 25 хил. жители на Ракка, мнозина от които жени и деца“, „са се оказали под кръстосан огън“. Така през последните дни при въздушен удар по жилищна сграда в района „Ал Баду“ са загинали най-малко 40 души.\r\nПо данни на ООН десетки хиляди души вече са избягали от Ракка, „а тези, които остават се сблъскват със сериозни ограничения при придвижването из града и извън него, което съкращава доставките на вода и продоволствие“.  Виктор Турмаков", "date": "2017.08.22", "title": "РИА Новости: В ООН сочат, че в град Ракка около 25 хил. души се намират в опасност"}
{"url": "http://www.focus-news.net/news/2017/08/22/2427931/izvestiya-rusiya-e-priznata-za-uspeshno-boreshta-finansiraneto-na-terorizma.html", "text": "Заместник-директорът на „Росфинмониторинг“ Павел Ливадний съобщи, че руската система за борба срещу финансирането на тероризма е призната за успешна и съответстваща на световните стандарти.  Международната група за разработка на финансови мерки за борба с прането на пари (FATF) е изключила Русия от списъка на държавите с несъвършено законодателство срещу този тип финансово престъпление, пише “Известия“.\r\nСпоред Ливадний това решение е свързано с приетите от Русия допълнителни санкции срещу финансирането на тероризма дори и при отсъствието на връзки с конкретни престъпления.\r\n„През изминалата година Русия коригира законодателството си. Сега за способстване на тероризма затворът е от 10 до 20 години. Максималното наказание за финансиране на тероризма е доживотен затвор, а минималното 15-години“, посочи той. \r\nЕкспертите отбелязват, че доверието от страна на FATF ще повиши инвестиционната привлекателност на Русия.  Виктор Турмаков", "date": "2017.08.22", "title": "Известия: Русия е призната за успешно бореща финансирането на тероризма"}
{"url": "http://www.focus-news.net/news/2017/08/22/2427932/mvnr-na-kitay-kitayski-granichari-sa-postradali-pri-sblasak-s-indiyski-voenni.html", "text": "Прессекретарят на китайското МВнР Хуа Чунин съобщи, че китайски  военни са пострадали от грубите действия на индийските граничари в западната част на пограничната зона между двете държави, предаде Regnum.\r\nКитай е достигнал до този извод след появата на видео, на което войниците от двете страни са се замеряли с камъни недалеч от езеро Пангон-Цо в Хималаите. Според Чунин на 15 август индийски войскови части са започнали да пречат на китайските граничари, патрулиращи на китайската страна на границата в близост до езерото. Тя отбеляза, че няколко китайски военнослужещи са били ранени, след като „индийските граничари осъществиха груби действия, сблъсквайки се с китайските и употребявайки срещу тях физическа сила“. \r\n„Действията на индийските граничари излизат от рамките на двустранни консенсус за запазването на мира по границата и поставят под заплаха разрешаването на граничния спор на западния участък от китайско-индийската граница“, заяви Чунин, подчертавайки, че Китай е разочарован от случилото се и си е направил съответните изводи. \r\nКитай призова Индия да съблюдава всичките договореност и да прекрати и осъди действията на своите граничари в името на мира и стабилността в граничните райони.  Виктор Турмаков", "date": "2017.08.22", "title": "МВнР на Китай: Китайски граничари са пострадали при сблъсък с индийски военни"}
{"url": "http://www.focus-news.net/news/2017/08/22/2427933/kommersant-bashar-asad-otvoyuva-petrola.html", "text": "Сирийската армия удържа победа, която може да ускори решението на една от основните военни задачи, които сега стоят пред Дамаск и Москва – снемането на блокадата на „Ислямска държава“ от град Деир ез Зор. Верните на сирийския президента Башар Асад сили превзеха Хамим – населено място в сирийската пустиня на границата между провинциите Хомс и Деир ез Зор. Това може да стане преломен момент в битката за Деир ез Зор, който от 2014 г. се намира под обсада. Това ще позволи на Дамаск не само да удържи психологическа победа, но и да върне под контрола си богатите природни ресурси на едноименната провинция, пише  „Коммерсант“.\r\nОсвобождавайки Хамим, правителствената армия лишава отрядите на „Ислямска държава“ от важен опорен пункт. Пробива на фронта в този участък ще позволи на страната да се придвижи към иракската граница и да влезе в тила на ислямистите, които повече от три години обсаждат провинциалния център Деир ез Зор, разположен на 420 км. от Багдад. \r\nИзменянето на стратегическата обстановка в полза на Дамаск е способствано от нова тактика – обкръжаване на групировките на „Ислямска държава“ в пустинните райони западно от Деир ез Зор и приклещването в котли на тези отряди, които не са успели да отстъпят. В резултат на тези действия сирийската армия в близките дни ще освободи град Акербат. \r\nРазгромът на обкръжените отряди рязко ще влоши положението на „Ислямска държава“ на подстъпите към Деир ез Зор. Съдейки се по всичко, свалянето на обсадата от този град сега ще бъде въпрос на време. Това ще стане важна психологическа победа за Дамаск. \r\nБитката за Деир ез Зор е един от най-драматичните епизоди от войната в Сирия. Още неотдавна , още през януари 2017 г. ситуацията в едноименната провинция бе критична за правителствените сили. Тогава отрядите на „Ислямска държава“ разгърнаха мащабно настъпление към града. Те успяха силно да обезкървят защитниците. Благодарение на ударите на руската авиация и прехвърлените по въздуха подкрепления правителствените сили успяха да стабилизират положението. След това, въпреки всички усилия, терористите от „Ислямска държава“ така и не успяха съществено да придвижат фронта в този участък. \r\nОще един определящ фактор в сражението е богатството на природните ресурси на провинцията, където са разположени главните сирийски находища на петрол и газ, преди войната съставящи основата за петролния отрасъл на икономиката. Възстановяването на контрола над тях ще позволи на Дамаск да получи важен източник за попълване на бюджета.  Виктор Турмаков", "date": "2017.08.22", "title": "„Коммерсант“ :  Башар Асад отвоюва петрола"}
{"url": "http://www.focus-news.net/news/2017/08/22/2427934/tass-irak-mozhe-za-po-malko-ot-dva-mesetsa-da-prochisti-tsyalata-si-teritoriya-ot-islyamska-darzhava.html", "text": "Посланикът на Ирак в Русия Хайдар Хади заяви, че иракската армия може за по-малко от два месеца да очисти територията на цялата страна от терористите от „Ислямска държава“, предаде ТАСС.\r\n„В Ирак остават малко терористи. Вече няма къде да се скрият, особено по границата със Сирия, затова и не им остава нищо друго, освен да се сражават до край, до смърт“, заяви Хади. „В момента има само малки „гнезда“, където все още остават терористи. Сред ислямистите цари дух на поражение, затова и  ще е лесно да ги доразбием. Бих казал, че за това ще са необходими по-малко от два месеца“, добави той.\r\nДипломатът също така отбеляза, че помощ при възстановяването на Ирак вече е предложена от няколко държави. „Някои държави вече са поели задължения да възстановят Ирак. Освен това и руски компании имат интерес да станат част от този процес“, отбеляза посланикът. Той добави, че за възстановяването на наскоро освободения от „Ислямска държава“ град Мосул ще са необходими около един милиард долара.  Виктор Турмаков", "date": "2017.08.22", "title": "ТАСС: Ирак може за по-малко от два месеца да прочисти цялата си територия от „Ислямска държава“"}
{"url": "http://www.focus-news.net/news/2017/08/22/2427935/oskverniha-evreyskiya-pametnik-na-blagodarnostta-vav-vidin-obzor.html", "text": "Еврейският паметник във Видин беше осквернен в понеделник сутринта с надписи „Аллах“, „Палестина“ и изрисуван с полумесец със звезда. От Община Видин предприеха незабавни мерки и Паметникът на благодарността в центъра на града беше почистен до обяд. Кметът Огнян Ценков определи деянието като възмутително и недопустимо. Паметникът, до Стамбол капия, е поставен в знак на благодарност заради спасяването на евреите у нас по време на гоненията им през Втората световна война. Ценков припомни историческите факти, като отбеляза, че в града в онзи период са живели около 1200 евреи и няма пострадали благодарение на застъпничеството на митрополит Неофит и на видинчани, които не са допуснали нито един да бъде изпратен в немски концентрационен лагер. Затова потомците на тези евреи, които живеят в Израел, са поставили паметника в знак на благодарност. Всяка година, когато се отбелязва Денят на Холокоста – 10 март, се поставят цветя пред монумента. \r\nОгнян Ценков заяви, че Видин се слави от векове със своята етническа толерантност и според него това е провокативен акт, който цели напрежение и противопоставяне. Той допусна възможността вандалската проява да е насочена срещу Общината, тъй като през изминалата седмица е имало и друг инцидент – стъклата на централния вход на административната сграда са били счупени през нощта. Видинският кмет коментира, че са зачестили нападките и в социалните мрежи. „Всички тези неща обаче няма да спрат развитието на Общината, която прави много нови положителни промени като откриването на филиал на Русенския университет, провеждането на Първи фестивал за опера и балет, на първи ретро парад на автомобили, поемане управлението на крепостта „Баба Вида“ и не на последно място – дарението на Синагогата от организацията на евреите „Шалом“ и др.“, допълни Ценков. \r\nТой изрази увереността си, че компетентните органи ще установят истината и извършителите на вандалския акт. \r\nПред Радио „Фокус“ – Видин Стрея Пунчева, председател на местната структура на организацията „Шалом“ благодари за почистения паметник и бързата реакция на кмета на Община Видин Огнян Ценков и изрази възмущението си от стореното. \r\nПосолството на Израел в София също излезе с позиция, като остро осъди скандалното оскверняване на Паметника на благодарността във Видин. „Този паметник е издигнат от израелци от български произход в знак на благодарност към хората от Видин за тяхната подкрепа към еврейската общност по време на Холокоста - героични действия, които предотвратиха депортирането на евреите към нацистките лагери на смъртта“, допълват от Посолството на Израел в София.\r\nПосланикът на Израел, Н.Пр. Ирит Лилиан ще се срещне с кмета на Видин Огнян Ценков следващата седмица", "date": "2017.08.22", "title": "Оскверниха еврейския Паметник на благодарността във Видин (ОБЗОР)"}
{"url": "http://www.focus-news.net/news/2017/08/22/2427936/fox-news-donald-tramp-shte-izprati-v-afganistan-dopalnitelni-4000-voennosluzheshti.html", "text": "Президентът на САЩ Доналд Тръмп взе решение да изпрати в Афганистан допълнително 4000 американски военнослужещи, предаде Fox News.\r\nМедията предава това преди планираното днес заявление на Тръмп, посветено на новата стратегия на САЩ в Афганистан. \r\nНа 18 август президентът проведе заседание на Съвета за национална сигурност, на което основна тема стана Афганистан.  Виктор Турмаков", "date": "2017.08.22", "title": "Fox News: Доналд Тръмп ще изпрати в Афганистан допълнителни 4000 военнослужещи"}
{"url": "http://www.focus-news.net/news/2017/08/22/2427937/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на САЩ Владимир Путин назначил Анатолий Антонов за извънреден и пълномощен посланик на Русия в САЩ, пише Российския газета.\r\nАнтонов също така става постоянен наблюдател на Русия при Организацията на американските държави във Вашингтон. С друг указ президентът освободи дипломата от длъжността заместник-министър на външните работи.\r\nВладимир Путин също така подписа указ, с който освободи Сергей Кисляк от поста посланик на Русия в САЩ и постоянен наблюдател на Русия при Организацията на американските държави.\r\nАнтонов е роден през 1955 г., завършил е МГИМО през 1978 г., доктор е по политически науки, има ранг на извънреден и пълномощен посланик. Владее английски и бирмански език. ОТ 2004 до 2011 г. Антонов оглавява отделът на МВнР на Русия по въпросите на сигурността и разоръжаването. От 2011 до 2016 г. е заемал длъжността заместник министър на отбраната. Заместник-външен министър става през декември 2016 година.\r\nКисляк е посланик на Русия в САЩ от 2008 г. \r\nЗаместник-директорът на „Росфинмониторинг“ Павел Ливадний съобщи, че руската система за борба срещу финансирането на тероризма е призната за успешна и съответстваща на световните стандарти. Международната група за разработка на финансови мерки за борба с прането на пари (FATF) е изключила Русия от списъка на държавите с несъвършено законодателство срещу този тип финансово престъпление, пише “Известия“.\r\nСпоред Ливадний това решение е свързано с приетите от Русия допълнителни санкции срещу финансирането на тероризма дори и при отсъствието на връзки с конкретни престъпления.\r\n„През изминалата година Русия коригира законодателството си. Сега за способстване на тероризма затворът е от 10 до 20 години. Максималното наказание за финансиране на тероризма е доживотен затвор, а минималното 15-години“, посочи той.\r\nЕкспертите отбелязват, че доверието от страна на FATF ще повиши инвестиционната привлекателност на Русия. \r\n„Коммерсант“ : Башар Асад отвоюва петрола\r\nСирийската армия удържа победа, която може да ускори решението на една от основните военни задачи, които сега стоят пред Дамаск и Москва – снемането на блокадата на „Ислямска държава“ от град Деир ез Зор. Верните на сирийския президента Башар Асад сили превзеха Хамим – населено място в сирийската пустиня на границата между провинциите Хомс и Деир ез Зор. Това може да стане преломен момент в битката за Деир ез Зор, който от 2014 г. се намира под обсада. Това ще позволи на Дамаск не само да удържи психологическа победа, но и да върне под контрола си богатите природни ресурси на едноименната провинция, пише „Коммерсант“.\r\nОсвобождавайки Хамим, правителствената армия лишава отрядите на „Ислямска държава“ от важен опорен пункт. Пробива на фронта в този участък ще позволи на страната да се придвижи към иракската граница и да влезе в тила на ислямистите, които повече от три години обсаждат провинциалния център Деир ез Зор, разположен на 420 км. от Багдад.\r\nИзменянето на стратегическата обстановка в полза на Дамаск е способствано от нова тактика – обкръжаване на групировките на „Ислямска държава“ в пустинните райони западно от Деир ез Зор и приклещването в котли на тези отряди, които не са успели да отстъпят. В резултат на тези действия сирийската армия в близките дни ще освободи град Акербат.\r\nРазгромът на обкръжените отряди рязко ще влоши положението на „Ислямска държава“ на подстъпите към Деир ез Зор. Съдейки се по всичко, свалянето на обсадата от този град сега ще бъде въпрос на време. Това ще стане важна психологическа победа за Дамаск.\r\nБитката за Деир ез Зор е един от най-драматичните епизоди от войната в Сирия. Още неотдавна , още през януари 2017 г. ситуацията в едноименната провинция бе критична за правителствените сили. Тогава отрядите на „Ислямска държава“ разгърнаха мащабно настъпление към града. Те успяха силно да обезкървят защитниците. Благодарение на ударите на руската авиация и прехвърлените по въздуха подкрепления правителствените сили успяха да стабилизират положението. След това, въпреки всички усилия, терористите от „Ислямска държава“ така и не успяха съществено да придвижат фронта в този участък.\r\nОще един определящ фактор в сражението е богатството на природните ресурси на провинцията, където са разположени главните сирийски находища на петрол и газ, преди войната съставящи основата за петролния отрасъл на икономиката. Възстановяването на контрола над тях ще позволи на Дамаск да получи важен източник за попълване на бюджета.\r\n Президентът на Турция Реджеп Тайип Ердоган не изключи възможността да проведе военна операция между Техеран и Анкара срещу Кюрдите, пише Независимая газета.\r\n„Провеждането на съвместна операция с Иран срещу тези терористични организации, представляващи заплаха, винаги стои на дневен ред“, заяви Ердоган. Под „терористични организации“ Ердоган има предвид Кюрдската работническа партия (ПКК) и нейния ирански аналог „Партията за свободен живот в Кюрдистан“.\r\nПрез миналата седмица началник-генералният щаб на въоръжените сили на Иран Мохамад Бакери посети Турция.", "date": "2017.08.22", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/08/22/2427938/reuters-donald-tramp-shte-poseti-granichnata-stena-s-meksiko-v-shtata-arizona.html", "text": "Президентът на САЩ Доналд Тръмп ще посети участъка на американско-мексиканската гранична ограда във вторник, на фона на неговото желание Конгреса да предостави средства за стената, която той иска да изгради, предаде  Reuters.\r\nТръмп, който се бори да убеди Конгреса да одобри средствата за проекта, който мнозина смятат за ненужен, ще посети границата при град Юма в щата Аризона. Граничният участък там се смята за история на успеха за американските граничари, защото нелегалното преминаване на границата намаля силно в резултат на инсталирането на оградата по нея. По време на посещението Тръмп ще бъде уведомен относно усилията на граничните патрули в региона и за необходимостта на повече средства, за да се изпълни желанието му да ограничи миграцията. \r\nПредложената гранична стена, целяща спирането на нелегалната миграция в САЩ, бе едно от основните предизборни обещания на Тръмп по време на предизборната му кампания.  Виктор Турмаков", "date": "2017.08.22", "title": "Reuters: Доналд Тръмп ще посети граничната стена с Мексико в щата Аризона"}
{"url": "http://www.focus-news.net/news/2017/08/22/2427939/sport-metehan-bashar-specheli-svetovnoto-parvenstvo-po-borba-v-kategoriya-do-85-kilograma.html", "text": "Метехан Башар от Турция спечели титлата световен шампион по борба  в категория до 85 кг.\r\nНа финала на Световното първенство по борба, провеждащо се в Париж, той победи,  представителя на Германия Денис Кудлу с 2:1   Виктор Турмаков", "date": "2017.08.22", "title": "Спорт: Метехан Башар спечели световното първенство по борба  в категория до 85 килограма"}
{"url": "http://www.focus-news.net/news/2017/08/22/2427940/afp-donald-tramp-prizova-amerikantsite-kam-edinenie.html", "text": "Президентът на САЩ Доналд Тръмп призова американците от всякакъв произход да се обединят в отговор на протестите на расова основа, разтърсили страната критика, предаде  AFP..\r\n„Любовта към САЩ  изисква обич към народа им. Когато отворим сърцата си, няма място за фанатизъм и толерантност към омраза“, заяви Тръмп. \r\n„Младите мъже и жени, които изпращаме да водят войните ни в чужбина заслужават да се върнат в държава, която не е във война сама със себе си“, добави той. Виктор Турмаков", "date": "2017.08.22", "title": "AFP: Доналд Тръмп призова американците към единение"}
{"url": "http://www.focus-news.net/news/2017/08/22/2427941/reuters-opek-shte-obsadi-priklyuchvaneto-na-perioda-na-namalyavaneto-na-dobivite-na-petrol.html", "text": "Министърът на петрола на Кувейт Есал ал Марзук заяви, че ОПЕК ще обсъди през ноември дали да удължи или да прекрати самоналоженото намаляване на добива на петрол, предаде  Reuters.\r\n„На нашата следваща среща в края на ноември, едни от най-важните теми ще са свързани със съдбата на споразумението за удължаването или прекратяването на намаляването на производството“, заяви Ал Марзук по местна телевизия.  Виктор Турмаков", "date": "2017.08.22", "title": "Reuters: ОПЕК ще обсъди приключването на периода на намаляването на добивите на петрол"}
{"url": "http://www.focus-news.net/news/2017/08/22/2427942/pregled-na-mezhdunarodnite-novini-do-6-chasa-agentsiya-fokus.html", "text": ". Германският канцлер Ангела Меркел разкритикува предшественика си, Герхард Шрьодер, за това, че е приел пост в борда на директорите в руския петролен концерн „Роснефт“ и заяви, че няма намерение да заема пост в индустрията, след като спре да се занимава с политика.\r\nНоминацията на социал-демократа Шрьодер за пост в руската петролна компания Роснефт, която е обект на Западните санкции срещу Русия, предизвика критики в Германия, особено в климата на страх от потенциална намеса на Русия в парламентарните избори на страната на 24 септември.\r\n„Не мисля, че г-н Шрьодер постъпи правилно“, заяви Меркел пред журналист от вестник Билд, в интервю, което беше излъчено онлайн.\r\n„Нямам намерение да поемам постове в индустрията, след като престана да бъда канцлер, а и в момента съм напълно концентрирана върху предстоящите избори и желанието ми да бъда отново Канцлер“, заяви 63-годишният лидер на Християн-демократическия съюз.\r\nШрьодер, на 73 години, който не крие приятелството си с руския президент Владимир Путин, защити решението си да се присъедини към „Роснефт“ и обвини противниците си, че осъществяват политически маневри, целящи да осигурят преизбирането на Меркел.\r\nМиналата седмица той заяви, че неговата бъдеща работа в „Роснефт“ няма да повлияе на популярността на „Германската Социал-демократическа партия“ сред избирателите.\r\n***. Мъжът, застрелян от органите на реда в Каталония, е Юнес Абуякуб, 22-годишният мароканец, който беше основен заподозрян за извършването на терористичния акт в Барселона.\r\n„Потвърждаваме, че човекът, който беше застрелян в Субиратс (близо до Барселона) е Юнес Абуякуб, извършителят на терористичния акт в Барселона“, написаха в Туитър полицейските власти на Каталония.\r\n***. Няколко души са ранени и изчезнали след като остров Иския, популярен сред туристите обект край Неапол, бе разтърсен от земетресение. Трусът с магнитуд 3,6 по скалата на Рихтер, е регистрирано в 20:57 часа местно време (21:57 българско време) според италианските власти.\r\nМестните и туристите са излезли по улиците, след като трусът е предизвикал прекъсване на електрозахранването на острова. Смята се, че няколко души са ранени, след като няколко стари къщи на острова се срутват. Според местни медии на място са пристигнали полиция, пожарна и медицински екипи.\r\nЦърквата на острова е разрушена, а редица хотели са изолирани. Съобщава се за изчезнали. \r\n***. Австрийският външен министър Себастиан Курц изрази загриженост за засиленото влияние на мюсюлманските държави върху страните от Западните Балкани. Той заяви, че е поел ангажимент да ускори процеса на присъединяване на страните от региона към Европейския съюз.\r\nКурц, в интервю за германския вестник \"Хенделсблат\", подчерта, че е обезпокоен от нарастващото влияние на Турция, както и на Саудитска Арабия, върху Западните Балкани.\r\nПоради той предлага процесът на присъединяване към ЕС да бъде ускорен, за да бъдат Турция и другите сили \"под контрол\".\r\n„ЕС, въпреки че в момента е обезпокоен от случващото се като Брекзит, миграционната криза и тероризма, не трябва да изпуска от поглед Западните Балкани“, заяви Курц.\r\nТой подчерта, че в региона отново се наблюдава напрежението между страните.\r\n„Поради това трябва да подкрепим реформите и борбата срещу радикализацията, както и да предложим надеждна европейска перспектива за региона“, заключи министърът.\r\n***. Бившият сръбски Външен министър Вук Йеремич оцени оттеглянето на целия персонал от сръбското посолство в Скопие, като \"дипломатически дилетантизъм и шарлатанство\".\r\n„Каквото и да се е случило в Скопие, изтеглянето на целия персонал на посолството в Македония е дипломатическо дилетантство, характерно за бананова република“, написа той в своя Туитър.\r\nЗа сръбското държавно ръководство причината за оттеглянето на дипломатическия персонал е \"засилено разузнавателно действие срещу Сърбия, като цяло, и към сръбското посолство, в което е замесен чуждестранен фактор\".\r\n***. Ливанската армия съобщи, че е открила противовъздушни ракети в склад с оръжие на „Ислямска държава“, изоставен от терористите по време на тяхното отстъпление, предаде Reuters.\r\nВ склада са открити миномети, тежки картечници, щурмови карабини, гранати, противотанково оръжие, мини, импровизирани експлозиви и муниции. В събота ливанската армия започна операция по обезвреждането на „Ислямска държава“ в малкия ѝ анклав в областите на границата между Ливан и Сирия. Междувременно сирийската армия и шиитското ливанско движение „Хизбулла“ провеждат едновременна, но отделна операция срещу същия анклав, но от страна на Сирия.\r\n***. Прессекретарят на ООН Стефан Дюжарик заяви, че в опасно положение се намират около 25 хил. жители на сирийския град Ракка, където продължава операцията по освобождаването на града от терористите от „Ислямска държава“.\r\nДюжарик посочи, че около 25 хил. жители на Ракка, мнозина от които жени и деца“, „са се оказали под кръстосан огън“. Така през последните дни при въздушен удар по жилищна сграда в района „Ал Баду“ са загинали най-малко 40 души.\r\nПо данни на ООН десетки хиляди души вече са избягали от Ракка, „а тези, които остават се сблъскват със сериозни ограничения при придвижването из града и извън него, което съкращава доставките на вода и продоволствие“. \r\n***. Президентът на САЩ Доналд Тръмп призова американците от всякакъв произход да се обединят в отговор на протестите на расова основа, разтърсили страната критика.\r\n„Любовта към САЩ изисква обич към народа им. Когато отворим сърцата си, няма място за фанатизъм и толерантност към омраза“, заяви Тръмп.\r\n„Младите мъже и жени, които изпращаме да водят войните ни в чужбина заслужават да се върнат в държава, която не е във война сама със себе си“, добави той.\r\n***", "date": "2017.08.22", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/22/2427943/afp-spored-donald-tramp-barzoto-izteglyane-ot-afganistan-bi-ostavilo-vakuum-za-teroristite.html", "text": "Президентът на САЩ Доналд Тръмп предупреди, че бързото изтегляне на силите на страната от Афганистан ще донесе полза единствено на джихадистите, предаде  AFP.\r\n„Последствията от бързото изтегляне са и предсказуеми и неприемливи“, заяви президентът на САЩ по време на първата си официална реч в ролята на главнокомандващ на въоръжените сили.\r\n„Бързото изтегляне би създало вакуум, който терористите, включващи „Ислямска държава“ и „Ал Кайда“ ще запълнят веднага, както се случи преди 11 септември 2001 г.“ уверен е той. Виктор Турмаков", "date": "2017.08.22", "title": "AFP: Според Доналд Тръмп бързото изтегляне от Афганистан би оставило „вакуум“ за терористите"}
{"url": "http://www.focus-news.net/news/2017/08/22/2427944/sport-kayl-edmand-zhulien-beneto-orasio-sebayos-i-marton-fuchovich-preminavat-na-vtori-krag-na-tenis-turnira-v-uinstan-salem.html", "text": "Британският тенисист Кайл Едмънд в първи кръг на турнира АТП в Уинстън Салем победи Италианеца Томас Фабиано с резултат 6:2, 6:3.\r\nНа следващия кръг също така излязоха Жулиен Бенето от Франция, Орасио Себайос от Аржентина и Мартон Фучович от Унгария.  Виктор Турмаков", "date": "2017.08.22", "title": "Спорт: Кайл Едмънд, Жулиен Бенето, Орасио Себайос и Мартон Фучович преминават на втори кръг на тенис-турнира в Уинстън Салем"}
{"url": "http://www.focus-news.net/news/2017/08/22/2427945/afp-donald-tramp-predupredi-che-podkrepata-za-afganistan-ne-e-prazen-chek.html", "text": "Президентът на САЩ заяви по време на обръщението си към нацията по случай продължаващия вече 16 години конфликт в Афганистан, че правителството на азиатската държава  не трябва да приема подкрепата към себе си от страна на Вашингтон като „празен чек“, предаде  AFP.\r\n„САЩ ще работят с правителството на Афганистан, докогато виждаме решителност и прогрес“, заяви Тръмп. „И все пак, нашата ангажираност не е безгранична, а нашата подкрепа не е празен чек. Американският народ очаква да види истински реформи и реални резултати“, добави той.  Виктор Турмаков", "date": "2017.08.22", "title": "AFP: Доналд Тръмп предупреди, че подкрепата за Афганистан „не е празен чек“"}
{"url": "http://www.focus-news.net/news/2017/08/22/2427946/ekathimerini-sporat-mezhdu-sarbiya-i-makedoniya-predizvikva-pritesneniya-u-atina.html", "text": "Гръцките дипломати следят развитието на ситуацията на Балканския полуостров с притеснение, след като Сърбия изтегли за инструкции целия персонал на посолството си в Скопие, след като обвини Македония в „обидна дейност“ в ясен гняв спрямо подобряването на отношенията на съседа с Косово – бивша сръбска провинция, пише  Ekathimerini.\r\nСпорът се случва на фона на подновените усилия на Македония да стане член на ЕС и НАТО след период на политически затруднения. \r\nМинистър-председателят на страната Зоран Заев формира коалиционно правителство през юни цели шест месеца след изборите. Гърция настоява спорът с Македония за името да бъде разрешен преди балканската държава да може да се присъедини към международните организации.  Виктор Турмаков", "date": "2017.08.22", "title": "Ekathimerini: Спорът между Сърбия и Македония предизвиква притеснения у Атина"}
{"url": "http://www.focus-news.net/news/2017/08/22/2427947/aktualna-patna-obstanovka.html", "text": "От запад облачността ще се разкъсва и намалява. Над Централна и Източна България времето ще се задържи предимно облачно и дъждовно, но до края на деня и там валежите спират. Ще е ветровито с умерен временно до силен вятър от север-северозапад вятър. Максималните температури ще са между 23° и 28°, в североизточните райони по-ниски - между 20° и 22°, за София – около 23°. Това съобщиха от пресцентъра на Агенция „Пътна инфраструктура“.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Бургас: Карнобат-Ветрен от км 325+000 до км 359+000 – движение с повишено внимание, поради почистване на окопи и водостоци. Срок до 31.08.2017 г.; от км 310+000 до км 359+000 в участъка Деветак-Ветрен – демонтаж и монтаж на ОСП /мантинели/ в двете посоки. Срок до 25.08.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. Срок 30.09.2017 г.; В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nот км 15+000 до км 20+000 – движение с повишено внимание и в двете посоки, поради полагане на хоризонтална маркировка. Срок до 23.08.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.;\r\nобласт Варна: от км 407+000 до км 425+500 – стесняване на една от лентите за движение, поради ръчно и машинно косене. Движение с повишено внимание. Срок до 25.08.2017 г.; от км 407+000 до км 386+000 – стесняване на една от лентите за движение, поради ръчно и машинно косене. Движение с повишено внимание. Срок до 25.08.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: между отклонението за с. Бело поле и гр. Благоевград от км 357+000 до км 363+000 –  движението се извършва в лявата или дясната лента за движение, съгласно поставените пътни знаци, поради косене и изсичане на храсти и единични дървета. Срок до 25.08.2017 г.; между гр. Благоевград и Железница от км 367+000 до км 371+000 – движението се извършва в лявата или дясната лента за движение, съгласно поставените пътни знаци, поради косене на тревни площи и рязане на храсти. Срок в интервала от 6:30 до 15:00 часа до 25.08.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 11.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 51+000 до км 69+832 Абланица-Севлиево –движение с повишено внимание, поради полагане на хоризонтална маркировка. Срок до 25.08.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Перник: Радомир-Перник от км 75+600 до км 76+780 в района на кв. Бела вода – движението се осъществява двупосочно в платното посока Радомир-Перник, поради извършване на ремонт на пропадане на пътното платно в посока Перник-Радомир. Срок до 22.08.2017 г.; област Ямбол: от км 427+000 до км 428+200 /Лозенец-Венец/ – движение в една лента, поради ремонтни дейности по настилката. Срок до 25.08.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 251+000 до км 252+000 /Веселиново-Могила/ – движение в една лента, поради ремонтни дейности по настилката. Срок до 25.08.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; Варна-Златни пясъци от км 100+100 до км 90+800 – движение в изпреварващата лента, поради подмяна на увредени мантинели. Срок до 25.08.2017 г. ; област Бургас: от км 185+000 до км 189+000 в участъка Баня-Сл. бряг – рязане на храсти. Срок до 25.08.2017 г.;въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 25.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 проход „Предел“-Разлог от км 21+400 до км 36+000 – движението се извършва в лявата или дясната лента за движение, съгласно поставените пътни знаци, поради косене и изсичане на храсти. Срок от 8.00 часа до 17:00 часа от 22.08.2017 г. до 25.08.2017 г.; път II-19 гр. Банско-отклонение за с. Буково от км 40+000 до км 76+000 – движението се извършва в лявата или дясната лента, съгласно поставените пътни знаци, поради ремонт на СПО. Срок до 22.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението се извършва в лявата или дясната лента за движение. Срок до 25.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-308 Средни рът-Караш от км 15+117 до км 24+000 – движение с повишено внимание, поради рязане на дървета и храсти. Срок до 30.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – затворена е една от лентите за движение, поради рязане на храсти и частични ремонти на асфалтовата настилка. Срок до 30.08.2017 г.; път III-1302 Пудрия-Главаци от км 0+000 до км 2+700 – затворена е една от лентите за движение, поради частични ремонти на асфалтовата настилка. Срок до 30.08.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІІ-35 Лешница-Троян от км 62+643 до км 72+000 – една от лентите за движение е стеснена, поради машинно косене по банкети. Срок от 24.08.2017 г. до 24.08.2017 г.; път ІІІ-3701 Ямна-Тетевен от км 22+300 до км 36+382 – една от лентите за движение е стеснена, поради косене и рязане на храсти. Срок от 25.08.2017 г. до 25.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: \r\nПът IІ-81 Безденица-Боровци – движение в една лента, поради изрязване на изсъхнали дървета и клони. Движението се регулира от сигналисти. Срок до 22.08.2017 г.; път IІI-8105 Расово-Славотин – движение в една лента, поради извършване на частични ремонтни дейности по пътната настилка. Движението се регулира от сигналисти. Срок до 25.08.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 31.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-304 Бацова махала до разклон Санадиново от км 14+200 до км 14+600 – движението е поетапно регулирано в едната лента, поради попълване на банкети. Срок до 23.08.2017 г.; път III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 25.08.2017 г.;\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът IІ-23 Русе-Червена вода  от км 0+030 до км 10+000 – движението се регулира от сигналисти, поради ремонтни дейности по асфалтовата настилка. Срок до 25.08.2017 г.; път IІ-52 Русе-Мечка от км 0+000 до км 15+000 – движение с повишено внимание, поради рязане на храсти и кастрене на клони по пътните банкети. Срок до 25.08.2017 г.;  път ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.;  път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път II-21 Русе- Силистра в участъка Алдемир-Калипетрово – движение в една лента с повишено внимание, поради ремонт на дилатационни фуги на надлез при километър 110+900. Срок до 28.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Смолян от км 87+000 до км 106+000 – движението да е с повишено внимание в свободната лента, съобразно създадената организация, поради изсичане на храсти и косене на тревни площи. Срок до 25.08.2017 г.; път ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Златирът-Гурково от км 41+000 до км 56+000 – движение в повишено внимание, поради косене на храсти. Срок от 09:00 до 18:00 часа до 23.08.2017 г.; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІ-53 Тамарино-Зорница от км 173+900 до км 184+000 – движение в една лента, поради частични ремонтни дейности на асфалтовата настилка. Срок до 25.08.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.08.22", "title": "Актуална пътна обстановка"}
{"url": "http://www.focus-news.net/news/2017/08/22/2427948/predstoyashti-sabitiya-v-stranata-za-22-avgust-agentsiya-fokus.html", "text": "***\r\nОт 11.00 часа в сградата на Министерството на околната среда и водите министър Нено Димов ще представи приоритетите в областта на околната среда по програмата за управление на правителството на Р. България за периода 2017-2021 г. \r\n***\r\nОт 09.00 часа в СЕМ ще започне вторият ден от изслушването на кандидатите за генерален директор на БНТ.\r\n***\r\nОт 09.30 часа в Дома на Европа ще се проведе встъпителен информационния ден за инициативата на Съвета и на Европейския парламент - WiFi4EU (безплатен достъп до безжичен интернет). Информационният ден ще бъде открит от заместник-министърът на транспорта, информационните технологии и съобщенията Димитър Геновски.\r\n***\r\nОт 10.00 часа в Националния пресклуб на БТА, Българско пещерно дружество ще представи дейността си.\r\n***\r\nОт 10.00 часа в заседателната зала на Община Бургас ще се проведе пресконференция в рамките на Националната информационна кампания „Дишам свободно“ на тема „Хроничните белодробни заболявания - огромно бреме за европейските здравни системи”.\r\n***\r\nОт 08.00 часа в Народно читалище „Йордан Йовков – 1870 г.“ ще се проведе съвместна инициатива с лятна занималня  „Да учим с български червен кръст  „Първа помощ за деца\"- хелфи.\r\n***\r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи”.\r\n***\r\nОт 10.00 часа в Музейния комплекс се проведе Седми семестър на Летен пленер „Детска академия за изкуства\". \r\n***\r\nОт 11.00 часа в пресклуба на БТА ще се състои пресконференция във връзка с предстоящото издание на Миндя рокфест. Във втората част на пресконференцията проф. Евгений Дайнов, представители на партия „Зелените\" и на екологични организации ще коментират актуални проблеми за опазване на околната среда у нас.\r\n***\r\nОт 10.30 до 16.30 часа в квартал „Капана” ще се проведе информационна среща, насочена към проекти, свързани със събития в квартала.\r\n***\r\nОт 11.30 часа в Регионалния пресклуб на БТА, ПП АБВ ще даде пресконференция на тема „Военно-промишленият комплекс на България – проблеми и перспективи“. Участие ще вземат членът на ИБ на АБВ Румен Петков, както и представители на ръководствата на АБВ в Пловдив-град и Пловдив-област.\r\n***\r\nОт 11.00 часа в Зала 1 на Областна администрация Русе ще бъде проведена българо-румънска работна среща относно необходимостта от изграждане на Дунав мост 3 на територията на трансграничния регион Русе – Гюргево.\r\n***\r\nОт 10.30 часа в кв. „Простор” ще се състои церемонията по първа копка на строително-монтажните дейности за повишаване енергийната ефективност на 3 многофамилни жилищни сгради.\r\n***\r\nОт 10.00 до 14.00 часа в Спортната зала ще се състои поклонение пред тленните останки на олимпийския шампион Величко Чолаков. Погребението ще се състои от 15.00 часа в гробищен парк „Беклийца“.\r\n***\r\nОт 10.00 до 12.30 часа в детски отдел на библиотека „Родина“ ще има лятна програма за деца.\r\n***\r\nОт 18.00 часа в Художествената галерия ще бъде открита изложба, посветена на 120 годишнината от рождението на художника Иван Пенков (1897 - 1957).\r\n***\r\nОт 21.00 часа на площада в града ще бъде открит  IV Фестивална ваканция „Жреци на музите 2017“.", "date": "2017.08.22", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2017/08/22/2427949/predstoyashti-mezhdunarodni-sabitiya-za-22-avgust-agentsiya-fokus.html", "text": "Държавният секретар на Ватикана Пиетро Паролин е на посещение в Москва, където ще се срещне с руския патриарх Кирил и с президента Владимир Путин. \r\n*** Германският президент Франк-Валтер Щайнмайер ще се срещне с естонския си колега Керсти Каюлайд и с министър-председателя Юри Ратас. \r\n*** Разследването на смъртоносното нападение с микробус в Барселона продължава.\r\n*** В столицата на Бахрейн започва процес срещу 60 души, за които се смята, че са участвали в терористична групировка. \r\n***", "date": "2017.08.22", "title": "Предстоящи международни събития за 22 август (Агенция „Фокус“)"}
{"url": "http://www.focus-news.net/news/2017/08/22/2427950/nimh-maksimalnite-temperaturi-shte-badat-mezhdu-23-i-28-za-sofiya-okolo-23.html", "text": "Атмосферното налягане е близко до средното за месеца и през деня ще се повишава. От запад облачността ще се разкъсва и намалява. Над Източна България времето ще се задържи предимно облачно и дъждовно, но до края на деня и там валежите спрат. Ще е ветровито с умерен временно до силен вятър от север-северозапад. Максималните температури ще са между 23° и 28°, в североизточните райони по-ниски - между 20° и 22°, за София – около 23°. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология (НИМХ). \r\nПо Черноморието ще е предимно облачно с превалявания от дъжд. Ще духа умерен, временно и силен северозападен вятър. Захлаждането ще продължи и максималните температури ще са 21-24°. Температурата на морската вода е 26°-27°. Вълнението на морето ще е 2-3 бала.\r\nВ планините до обяд ще е предимно облачно, на места с валежи от дъжд. В масивите от Западна България валежите ще спират и облачността ще се разкъсва и намалява. Ще духа умерен, временно силен северозападен вятър. Максималната температура на височина 1200 метра ще бъде около 15°, на 2000 метра – около 9°.", "date": "2017.08.22", "title": "НИМХ: Максималните температури ще бъдат между 23° и 28°, за София – около 23°"}
{"url": "http://www.focus-news.net/news/2017/08/22/2427951/dzheyms-matis-sasht-i-sayuznitsite-im-shte-uvelichat-broya-na-voynitsite-v-afganistan.html", "text": "Министърът на отбраната на САЩ  Джеймс Матис обяви, че САЩ и някои техни съюзници ще увеличат броя на войниците в Афганистан. Той заяви това след обръщението на президента Доналд Тръмп към нацията, предаде  AFP.\r\nСпоред високопоставени служители от Белия дом Доналд Тръмп вече е дал заповед на Матис за разполагането на допълнителни 3900 войници в Афганистан. \r\n„Вече инструктирах за началото на подготовката за изпълняването на президентската стратегия“, заяви Матис след обръщението на Тръмп по случай продължаващия 16-та година конфликт в Афганистан. \r\n„Ще се консултирам с генералния секретар на НАТО Йенс Столтенберг и с нашите съюзници, някои от които също са готови да увеличат броя на войските си“, добави той.  Виктор Турмаков", "date": "2017.08.22", "title": "Джеймс Матис:  САЩ и съюзниците им ще увеличат броя на войниците в Афганистан"}
{"url": "http://www.focus-news.net/news/2017/08/22/2427952/prodalzhava-ofitsialnoto-poseshtenie-na-balgarska-parlamentarna-delegatsiya-vodena-ot-predsedatelya-na-ns-dimitar-glavchev-v-republika-koreya.html", "text": "Българска парламентарна делегация, водена от председателя на парламента Димитър Главчев, е на официално посещение в Република Корея от 21 до 23 август 2017 г. Това съобщиха от пресцентъра на Народното събрание. Визитата е по покана на председателя на Народното събрание на Република Корея Чунг Се-кюн. В състава на делегацията са председателят на Групата за приятелство България – Република Корея Михаил Христов, заместник-председателят на групата Десислава Атанасова и членовете на групата Николай Александров, Джевдет Чакъров и Кръстина Таскова. \r\nПрограмата на визитата предвижда и среща с министър-председателя на Република Корея Лий Нак-йън. Председателят на Народното събрание ще положи венец на Националното гробище на Република Корея, където са погребани корейски граждани, дали живота си в движението на национална независимост, в Корейската и във Виетнамската война. \r\nБългарската парламентарна делегация ще посети Университета по чужди езици „Ханкук” в Сеул, където се изучава български език. Димитър Главчев ще се срещне с председателя на университета, с преподаватели и студенти от Катедрата по български език и с българската общност в Сеул. Българските парламентаристи ще се срещнат с председателя на Корейско-българската асоциация за приятелство и с почетния консул на България в Бусан Чой Канг Йонг.", "date": "2017.08.22", "title": "Продължава официалното посещение на българска парламентарна делегация, водена от председателя на НС Димитър Главчев, в Република Корея"}
{"url": "http://www.focus-news.net/news/2017/08/22/2427953/v-ruse-shte-se-provede-balgaro-rumanska-rabotna-sreshta-za-dunav-most-3.html", "text": "От 11.00 часа в Зала 1 на Областна администрация Русе ще бъде проведена българо-румънска работна среща относно необходимостта от изграждане на Дунав мост 3 на територията на трансграничния регион Русе – Гюргево. Инициативата е на областния управител на област Русе Галин Григоров. Това съобщиха от областната администрация в Русе.\r\nНа срещата са поканени да участват депутати от Русе и Гюргево,  представители на държавната и местна администрации от двете страни на река Дунав, както и други заинересовани страни.\r\nИнициативата е продиктувана от все по-нарастващата роля на трансевропейските транспортни коридори VII и IX, увеличеният търговски обмен между България и Румъния и сериозните задръствания в района на Дунав мост I.", "date": "2017.08.22", "title": "В Русе ще се проведе българо-румънска работна среща за Дунав мост 3"}
{"url": "http://www.focus-news.net/news/2017/08/22/2427954/sport-viktor-nemesh-specheli-svetovnoto-parvenstvo-po-borba-v-kategoriya-do-75-kilograma.html", "text": "Виктор Немеш от Сърбия спечели титлата световен шампион по борба в категория до 75 кг.\r\nНа финала на Световното първенство по борба , провеждащо се в Париж, той победи  представителя на Русия Александър Чехиркин с 4:1   Виктор Турмаков", "date": "2017.08.22", "title": "Спорт: Виктор Немеш спечели световното първенство по борба  в категория до 75 килограма"}
{"url": "http://www.focus-news.net/news/2017/08/22/2427955/ria-novosti-turistite-napuskat-ostrov-iskiya-sled-zemetresenie-ubilo-dvama-dushi.html", "text": "Многобройни туристи, почиващи на Иския, където в понеделник вечерта се случи земетресение, се опитват спешно да напуснат острова  в Тиренско море, предаде  РИА Новости, позовавайки се на местни медии.\r\nТрусовете на Иския са регистрирани в 20:58 часа местно време (21:58) в понеделник. Първоначално Националният институт по геофизика и вулканология на Италия съобщи, че магнитудът е 3,6 по скалата на Рихтер, но по-късно експертите в него коригираха оценката си и съобщиха, че е 4. Епицентърът се е намирал в непосредствена близост до западното крайбрежие на острова на дълбочина от около 10 км. Разрушения са регистрирани в курортните градчета Казамичола Терме и Лако Амено на северното му крайбрежие. \r\nСпоред последни данни в резултат на труса са загинали две жени, 26 души са ранени, като двама от тях са в тежко състояние. \r\nПо време на труса колебанията в земната повърхност са усетени силно в различни райони на острова и предизвикват паника сред туристите и местните. Мнозина бягат на улицата. Ситуацията се влошава допълнително от пълното изключване на електроенергията, което се случва в град Иския и в други райони на острова. \r\nВ град Казамичола Терме, където са основните разрушения и откъдето са двете загинали жени, местните се страхуват да се прибират по домовете си и са прекарали нощта под открито небе. В град Иския ситуацията е спокойна, но и тук има хора, които предпочитат да нощуват в автомобилите си или на улицата. \r\nНа остров Иския, чиято численост е около 40 хил. души, в пика на летния туристически сезон през август обикновено се очакват около четвърт милион туристи.  Виктор Турмаков", "date": "2017.08.22", "title": "РИА Новости: Туристите напускат остров Иския след земетресение, убило двама души"}
{"url": "http://www.focus-news.net/news/2017/08/22/2427956/smolyan-v-sportnata-zala-v-grada-shte-se-sastoi-poklonenieto-pred-olimpiyskiya-shampion-po-vdigane-na-tezhesti-velichko-cholakov.html", "text": "Кметът Николай Мелемов обяви 22 август 2017 г. за ден на траур в община Смолян по повод внезапната смърт на Почетния гражданин Величко Чолаков. Това съобщиха от пресцентъра на Община Смолян. Националният флаг ще бъде спуснат наполовина. \r\nПоклонението пред тленните останки на Олимпийския ни шампион ще се състои от 10.00 до 14.00 часа в Спортната зала в Смолян. Преди това Опелото ще извърши архиерейският наместник на Духовната ни околия архимандрит Висарион. Погребението е от 15.00 часа в Гробищен парк „Беклийца“.", "date": "2017.08.22", "title": "Смолян: В Спортната зала в града ще се състои поклонението пред Олимпийския шампион по вдигане на тежести Величко Чолаков"}
{"url": "http://www.focus-news.net/news/2017/08/22/2427957/denyat-22-avgust-v-balgarskata-istoriya.html", "text": "1969 г.\r\nОткрита е ТЕЦ \"Варна\".1964 г.\r\nОткрита е ТЕЦ \"Трайчо Костов\" в София.1955 г.\r\nПодписана е спогодба за разширено икономическо сътрудничество между Народна република България и Германската демократична република (ГДР).1950 г.\r\nТурция протестира срещу изпратената на 10 август 1950 г. нота от България, в която се отбелязва, че на 54 028 български турци вече са издадени задгранични паспорти, но само 15 835 от тях са получили турски входни визи и че турската страна създава пречки пред изселващите се. Според Турция Конвенцията за установяване, подписана между двете страни през 1925 г. , не предвижда масово изселване, нито срокове за приключването му. От турска страна се опасяват от инфилтрирането на шпиони. Отбелязано е още, че турската икономика не е в състояние да приеме такава вълна бежанци.\r\nВ периода 1950-1951 г. България напускат 156 410 турци, през 1969-1979 г. - 114 420, а през лятото на 1989 г. - над 220 000. В периода 1984 г. – 1985 г. се осъществява масово смяна на имената на българските турци.\r\nНа 8 май 1984 г. Политбюро на ЦК на БКП приема решение за продължаване на обичайните модернизационни мероприятия, с които да се подобри интеграцията на турското малцинство в българското общество.\r\nРешението е подкрепено и от Тодор Живков. Той предлага \"всички партийни държавни и стопански организации да провеждат партийната политика към групата на българските граждани с турско-арабски имена, наричани в документа \"български турци\" при зачитане на Конституцията\". С това решение се набелязват и редица мероприятия за икономическото развитие, патриотичното възпитание и приемането във ВУЗ на младежи от тази етническа група. В документа обаче не е споменато за необходимите мерки, които трябва да се вземат, и е изготвено допълнително решение, утвърдено с протокол №371/1984 в отдел \"Деловодство\" на ЦК. С него се набелязват серия мероприятия срещу протурската и проислямска пропаганда, срещу учители \"български турци\" с националистически и други прояви, за материална и социална подкрепа на браковете между българи и \"български турци\". В изказването си Живков подкрепя и двата проекта и посочва, че по етническия въпрос решенията следва да се изпълняват при пълна секретност.\r\nПосочва се още, че е необходимо да се работи за повсеместна употреба на български език. Дадени са указания говорещите друг език, особено турски, да не бъдат обслужвани в обществени заведения и учреждения. За успешно решаване на въпроса е посочено, че е необходимо изселване на някои националисти, настроени протурски.\r\nИзвън протокола Живков заявява, че е взел еднолично решение за смяна на имената на “българските турци”. Това решение е подкрепено от министър – председателя Георги Атанасов. Предвидено е решението на Тодор Живков да бъде реализирано чрез партийния апарат на БКП под ръководството на премиера Г. Атанасов и на държавните репресивни органи под ръководството на министъра на вътрешните работи Димитър Стоянов. Указания от Тодор Живков Атанасов и Стоянов получават на 10 декември 1984 г. На проведено съвещание на ръководството на МВР е разпоредено да бъде предприето преименуване на българските граждани с турски имена във всички окръзи.\r\nС решение на Политбюро на БКП в края на месец декември 1989 г. е отречен т.нар. “Възродителен процес”. През 1991 г. прокуратурата на въоръжените сили повдига обвинения срещу Димитър Стоянов, Тодор Живков, Пенчо Кубадински, Георги Атанасов и Петър Младенов. Делото многократно е внасяно от прокуратурата за разглеждане във Върховния съд, като е връщано за доразследване.1945 г.\r\nМинистърът на външните работи проф. Петко Стайнов заявява пред чуждестранни журналисти по повод на нотите на САЩ и Англия, че според клаузите на примирието искания към българското правителство могат да се отправят само от СКК, която до момента не е поискала отлагане на изборите. Затова, ако до полунощ на 25 август няма нареждане от СКК, изборите ще се проведат на 26 август, т. е. българските власти не биха се противопоставили, ако СКК официално поиска от тях да отложат изборите.\r\nСъюзната контролна комисия (СКК) е контролен орган, създаден да следи за изпълнението на условията на Московското примирие, сключено на 28 октомври 1944 г. между България и Великите сили победителки. В състава на СКК са включени представители на СССР, Англия и САЩ. Дейността на комисията се ръководи от съветския маршал Ф. И. Толбухин, който по-късно е заместен от ген.-полк. С. С. Бирюзов. Целта на СКК е да наблюдава за предаването на СССР на всички обекти, принадлежали до този момент на Германия и съюзниците и, да съдейства за прочистването на Българската армия от фашистки елементи, да подпомага преминаването на войската и флота към мирновременно устройство и др. В определени моменти членовете на комисията се опитват да влияят върху вътрешнополитическото развитие на страната. СКК преустановява дейността си на 15 септември 1947 след ратифицирането на Парижкия мирен договор.1944 г.\r\nНа две заседания на германската Главна квартира, състояли се на 22 и 24 август, Хитлер се изказва за организиране на \"вътрешен преврат\" в България.1941 г.\r\nПо време на Втората световна война бойна група на БКП взривява във Варна влакова композиция на Вермахта, предназначена за Източния фронт.1922 г.\r\nТодор Александров нарежда да се създаде Помощна организация на ВМРО в Пиринския край начело с Алеко Василев (Алеко паша). До края на годината там са разстреляни двама окръжни управители, един околийски началник, двама кметове, полицаи и войници. Регламентацията на положението в района е по Временни наредби от 5 септември.1913 г.\r\nВ Цариград започват турско-българските преговори за мир.1886 г.\r\nРазформирован е Първи артилерийски полк заради участието му в преврата на 9 август.\r\nНа 8 срещу 9 август 1886 г. е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се от казва от заемания престол. Тъй като акцията няма подкрепата на българската общественост, не завършва с успех. Против превратаджиите се обявява Ст. Стамболов, който по онова време е председател на Народното събрание. С помощта на части от Пловдивския гарнизон той извършва контрапреврат. Князът, който след детронирането му е изведен вън от пределите на Княжеството, е повикан да се завърне обратно и заеме българския престол. Макар и да се завръща в България, княз Александър I Батенберг отказва да встъпи отново на престола, мотивирайки се с нежеланието, изказано по този повод от руския император. С повторна прокламация към българския народ той известява, че се отказва от българския престол, и след като назначава Регентски съвет в състав: Ст. Стамболов, П. Каравелов и С. Муткуров, напуска България. След неуспеха на преврата участвалите в него офицери емигрират вън от Княжеството и търсят убежище в Румъния, а после и в Русия. Държавният преврат бележи началото на един повратен момент в новата политическа история на България. Той поставя началото на българската криза, която продължила цяло десетилетие и приключва с признаването на княз Фердинанд I от Русия и останалите велики сили през 1896 г. за законен български владетел.1885 г.\r\nИзбухва дипломатически конфликт с Румъния за възвишението Арабтабия край Силистра.1879 г.\r\nОт 22 до 31 август се състои събор на митрополитите и духовенството в София по уредба на църквата в Княжеството. На събора е одобрена записката на архиерейското събрание в Търново от 1 май.\r\nНа архиерейско събрание на митрополити и епископи от Княжеството е осъдено в Търново на 29 март 1879 г. църковното устройство на Българската екзархия и е изготвена записка от 1 май.1877 г.\r\nСюлейман паша решава да прегрупира своите войски, като премине в тила на шипченските защитници и прекъсне пътя за Габрово. Руското командване организира прехвърляне на подкрепления за Шипченския отряд.\r\nПрез 1877- 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Войната е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).1867 г.\r\nВ периода 22-26 август Васил Левски пребивава заедно с воеводата Панайот Хитов и Иван Попхристов Кършовски (писар на четата на Хитов) в Белград в “Хайдут Велковото кафене” (където вероятно е имало и хан).1849 г.\r\nВъв Видин пристига ръководителят на унгарската националноосвободителна революция Лайош Кошут. След поражението на революцията една част от участниците в нея търсят убежище в Османската империя. Първоначално Високата порта приема емигрантите във Видин, а впоследствие ги разпределя в няколко града, като най-компактна е групата, която се установява в Шумен. Според някои източници емигрантите са около 890-900, според други - 1469 души. По-късно повечето от унгарските и полските патриоти се прехвърлят към Западна Европа или САЩ, но някои от тях остават да живеят в пределите на Османската империя.1842 г.\r\nС помощта на свои приятели Георги Раковски отпътува тайно от Цариград към Марсилия.1829 г.\r\nСултан Махмуд ІІ се разпорежда да започнат мирни преговори с Русия. Мирните преговори завършват с подписването на Одринския мирен договор през 1829 г., който слага край на Руско-турската война 1828-1829 г. Договорът е подписан на 2 септември в Одрин. По силата на този акт Османската империя се задължава да изпълни условията на Акерманската конвенция от 1826 г. и да отстъпи на Русия областта по долното течение на р. Дунав и по Кавказкото крайбрежие на Черно море. Заедно с това тя разрешава на руски граждани да търгуват свободно из обширните й пазари, свободно корабоплаване през Проливите и пр. Със специални клаузи се признава вътрешната автономия на Сърбия, както и на двете дунавски княжества - Влашко и Молдова. Гърция също получава автономия. Единствено непроменено остава положението на българския народ, който не крие голямото си разочарование от този факт. Поради това след оттеглянето на руските войски от Балканския полуостров значителни части от българското население от Източна България напускат родните си огнища и се заселват във Влашко, Молдова и Южна Русия.На тази дата са родени:1985 г. \r\nРоден е Костадин Дяков, български футболист1936 г.\r\nРоден е Петър Младенов (1936 - 2000). Завършва Московския институт за международни отношения. Член е на ЦК на БКП от 1971 г. От 10 ноември 1989 г. е издигнат за генерален секретар на ЦК на БКП, на който пост е до 2 февруари 1990 г. Заема и отговорни държавни постове: министър на външните работи (декември 1971 - ноември 1989 г.), председател на Държавния съвет (ноември 1989 - април 1990 г.), президент (председател) на Народна република България (април - юли 1990 г.). Умира на 1 юни 2000 г.1922 г.\r\nРоден е Борислав Шаралиев – български режисьор. В периода 1947-1950 г. учи във ВГИК. От 1951 г. до пенсионирането си работи в СИФ “Бояна”. Председател е на борда на директорите на Бояна филм през 1995 г. Самобитната му индивидуалност и яркият му постановъчен стил се разкриват в разнообразните по жанр и проблематика филми. Творчеството му е граждански ангажирано и защитава нравствените ценности. Режисьор е на: “Две победи” (1956 г.), “В тиха вечер” (1960 г.), “Двама под небето” (1962 г.), “Васката” (тв, 1964 г.), “Рицар без броня” (1966 г.), “Един снимачен ден” (тв, 1968 г.), “Сбогом, приятели!” (1970 г.), “На мястото на дървена Москва” (1971 г.), “Необходимият грешник” (1971 г., документален), “Очакване” (1973 г.), “Апостолите” (1976 г.), “Всичко е любов” (1979 г.), “Записки по българските въстания” (тв, 1981 г.), “Ударът” (1982 г.), “Борис Първи” (1985 г.), “Пльонтек” (1991 г.). Умира на 9 май 2002 г. в София.1911 г.\r\nРоден е Любен Илиев Василев – български юрист. От 1958 г. е академик. Депутат е в Народното събрание от 1962 г., председател на Комисията по законодателни предложения в НС. Основните му трудове са върху проблемите на гражданското право (\"Гражданско право в Народна република България\", 1951 г.). Умира на 9 февруари 1971 г. в Москва.1909 г.\r\nРоден е Стоян Цеков Даскалов – български писател. Завършва славянска филология в Софийския университет “Св. Климент Охридски” през 1942 г. Първата му публикация е от 1930 г. в сп. \"Светлоструй\". Работи като учител, редактор във в-к \"Часовой\" (заедно с Д. Чавдаров-Челкаш). Участник е в Отечествената война. Главен редактор е на сп. \"Дружинка\" в годините между 1947-1956 г., редактор е в сп. \"Български воин\" от 1957 г. до 1958 г., сценарист е в Българска кинематография. В белетристичното му творчество намират отражение животът на селянина, промените в бита и психологията му вследствие от новите икономически условия. Автор е на множество книги за деца и сценарии на филми. Сред по- известните му съчинения: \"Мъка\" (1935 г.), \"Магдина чука\" (1940 г.), \"Под ямурлука\" (1941 г.), \"Път. Роман в три части\" (1945 г.), \"Мелницата Липовански\" (1951 г.), \"Своя земя\" (1952 г.), \"Първа дружба\" (1957 г.), \"Стубленските липи\" (1960 г.), \"Село край завод\" (1963 г.) и много др. Умира на 18 май 1985 г. в София.1903 г.\r\nРоден е изкуствоведът Александър Обретенов (1903 - 1990). Следва музика в Лвов (тогава в Полша, 1925 г.), а след това архитектура. Завършва образованието си във Виена през 1929 г. В България сътрудничи на сп. \"Архитектура\", сп. \"Хиперион\", \"Научна мисъл\", \"РЛФ\", \"Заря\" и др. Статиите му са насочени срещу модернизма и формализма. След 1932 г. е пълномощник и член на ОК на партията в София, Бургас и Русе. Интерниран, преминава в нелегалност от 1941 г. След преврата на 9 септември 1944 г. е завеждащ сектор \"Пропаганда на марксизма-ленинизма\" и преподавател по марксистко-ленинска естетика във ВИТИЗ и Висшия инженерно-строителен институт. Той е председател на Камарата на народна култура и заместник-главен редактор на в-к \"Раб. дело\" от 1945 - 1948 г. От 1947 г. е доцент по научна философия. В периода 1952 - 1966 г. е редовен професор в Държавна политехника ВИАС. Александър Обретенов е основател и главен редактор на в-к \"Народна култура\" (1957). От 1959 г. е директор и създател на Института за изкуствознание при БАН. В периода 1959 - 1963 г. е секретар на Съюза на българските художници. Създател и пръв главен редактор е на сп. \"Проблеми на изкуството\", сп. \"Архитектура\". В теоретичните си трудове разработва проблеми на изобразителното изкуство, архитектурата, музиката, театъра, естетиката и културата при социализма. Автор е на съчиненията: \"Борба за социалното изкуство\" (1950), \"Пролетарски патриотизъм и интернационализъм\" (1950 г.), \"Изкуство и съвременност\" (1960), \"Културната революция в Б-я\" (1968), \"За социалното изкуство и социалната култура\" (1973), \"Социалната функция на архитектурата\" (1978). Умира на 19 септември 1990 г. в София.1871 г.\r\nРоден е генерал-лейтенант Иван Луков (1871 - 1926). В историята на българската армия името и дейността на генерал-лейтенант Иван Цонев Луков оставят забележителна следа. Роден е в Габрово. На 2 август 1891 г. е произведен в подпоручик. След четиригодишна стажировка като взводен командир и полкови оръжейник на 8-и приморски полк през 1895 г. той е един от офицерите, приети в щаб офицерския курс (1895 - 1897) към Военното училище. След нови три години като командир на рота през 1899 г. постъпва в Николаевската академия на ГЩ на руската армия. От 1901 г. последователно Иван Луков преминава през длъжностите младши и старши адютант на бригада в 4-а преславска дивизия, служи като военен аташе в Париж и Санкт Петербург и началник на щаба на 1-ва пехотна софийска дивизия. На тази длъжност той организира работата на щаба в Балканската война. В това си качество има заслуги за успеха на Лозенградската и Люлебургаз - Бунархисарската операция, както и за марша до Чаталджа. След войните е началник на Военното училище и на 38-и пехотен одрински полк.\r\nПрез Първата световна война е началник на оперативния отдел и помощник на началника на щаба на Действащата армия ген. Жостов. След неговата смърт вече като генерал-майор Иван Луков ръководи щаба на Действащата армия от 1.09.1916 г. до декември 1917 г., когато поема командването на 2-ра армия. Член на делегацията по подписването на Солунското примирие, след което отново поема ръководството на щаба на армията до 7 януари 1920 г., когато е изведен в запаса. За цялата си кариера е награждаван с множество ордени и военни отличия. Умира на 17 април 1926 г. в София.На тази дата умират: 2012 г. \r\nУмира Стоян Коцев, български футболист и треньор. Rоден е на 29 януари 1945 г. в Ботевград, България. Бронзов медалист с отбора на Славия през 1970 г. Голмайстор на „Б“ група през 1977 с 20 гола и през 1978 г. с 21 гола за Балкан (Ботевград). Отбелязал е и 1 гол за купата на УЕФА. През 1996 г. като старши треньор става шампион на България със Славия. Носител на купата на страната през същата година. Титлата за първенство е първа за отбора след след 53-годишно прекъсване. Бил е треньор и на Балкан, Академик (Св), Чумерна (Елена), Червено знаме (Павликени), Хемус (Троян), младежкия национален отбор по футбол на България. Работил е и в Китай, Добруджа (Добрич) (май 2004 г.) и Марек. След тежко и дълго боледуване умира на 22 август в София.2001 г.\r\nУмира графикът Стефан Кънчев (1915 - 2001). Роден е на 6 август 1915 г. в Калофер. Завършва специалност “Стенопис” при Дечко Узунов. Работи в областта на приложната графика - плакати, художествено оформление на книги, запазени марки, екслибриси, проспекти, каталози и др. Негови са емблемите на Музикалния театър “Стефан Македонски”, Централен куклен театър, БНТ, “Панорама”, “Реклама”, “Петрол”, “Родопа” и много др. Носител е на много международни награди: награда от Световна изложба на запазената марка, организирана от Американския институт за графични изкуства (Ню Йорк, 1966 г.), награда на филателното изкуство за серия от марки (Франция, 1974 г.), от Международна изложба на запазената марка в Остенде (Белгия, 1994 г.) и др.1903 г.\r\nУмира Йордан Силянов Пиперков, наричан Пиперката. Той е български революционер, демирхисарски войвода на Вътрешната македоно-одринска революционна организация. Йордан Силянов Пиперката е роден на 13/23 юни 1870 година в село Козица, тогава в Османската империя, днес в Република Македония. Отраства в крайно бедно семейство и не успява да завърши битолската гимназия. Още млад отива в България, където работи във фурна. В София се запознава с харамии, доброволци и участници в Кресненско-разложкото въстание. Заедно с войводата Дончо Златков влиза за първи път в Пиринско. В 1895 г. участва в Четническата акция на Македонския комитет в четата на Стоян войвода и Кочо Лютата. Влиза във Вътрешната македоно-одринска революционна организация през 1897 г. в Кичевската чета на Дуко Тасев. Убийството на Муарем-бег, в което участва и Йордан Пиперката, го принуждава да напусне Македония и пак да замине в България. В Македония се завръща заедно с четата на Мирче Ацев през юни 1900 година, след което обособява агитационно-организаторска чета от 4 души в Крушевско. През 1901 г. е четник на Никола Русински, като след школовката при него става войвода на чета в демирхисарско, в която влизат Гюрчин Наумов, Андрей Петров, Миале от Валмевци, Веле от Илино и Стрезо от Демирхисарските села. До началото на Илинденско-преображенското въстание обикаля също районите на Кичево и Крушево. Унищожава серия турци зулумаджии. В Брезово води голямо сражение, тогава негов подвойвода е Христо Стойков, а секретар му е Лечо Настев. След март 1902 година го инспектират Георги Попхристов и Христо Узунов, заради оплаквания срещу своеволията му, но всичко му е опростено.\r\nНа Смилевския конгрес Йордан Пиперката и Димитър Матлиев са представители на Демирхисарския революционен район. През въстанието с 900 души въстаници напада албанското село Прибилци, после води бой и в местността Гюрчейца, Кичевско. След опожаряването на село Цер Йордан Пиперката с още трима четници отива да разузнае района на изгорялото село. При турска засада на 28 август 1903 г. Йордан Пиперката пада поразен от турски куршум. Заедно с четниците си е погребан тържествено в село Велмевци. След смъртта на Йордан Пиперката неговото място заема първия му помощник Димитър Дечев. Йордан Пиперката остава в спомените на народа, като за него се пеят много песни.1898 г.\r\nУмира Димитър Василев Македонски – български възрожденски книжовник - публицист, историк и етнограф. Той е роден през 1847 г. в с. Емборе, Кайларско. Учи в българско училище в Цариград. Учителства на различни места, работи като книжар в Битоля в периода 1875-1876 г. Сътрудничи на цариградския български периодичен печат. След Освобождението е учител в София, Плевен и Лом; прокурор и адвокат. Издава в-к “Съгласие”. Той е един от редакторите на в-к “Светлина” и “Македония”. През 1897 г. заминава като редактор на в-к “Новини” за Цариград. През 1867 г. издава “Буквар за употребение в македонските училища” и “Кратка священа история за училищата по Македония”. Събира фолклор, който обнародва в “Българский народен сборник” на В. Чолаков. Пише исторически и етнографски статии в “Периодическо списание на Българското книжовно дружество” (1891 г., 1892 г.). Превежда исторически съчинения от гръцки език.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.22", "title": "Денят 22 август в българската история"}
{"url": "http://www.focus-news.net/news/2017/08/22/2427958/gd-granichna-politsiya-2-km-v-kolonata-ot-tovarni-avtomobili-na-izhod-na-gkpp-kapitan-andreevo-1-km-na-gkpp-lesovo.html", "text": "Към 06.00 часа на българо-турската граница на ГКПП Капитан Андреево на изход има 2 км колона от товарни автомобили, на ГКПП Лесово на изход има 1 км колона от товарни автомобили. Това съобщиха от пресцентъра на ГД \"Гранична полиция\". Нормален е трафикът на всички гранични контролно-пропускателни пунктове по границите с Румъния, Сърбия, Македония и Гърция.\r\nФериботът Оряхово - Бекет работи само в светлата част от деня поради ниско ниво на река Дунав", "date": "2017.08.22", "title": "ГД \"Гранична полиция\": 2 км в колоната от товарни автомобили на изход на ГКПП \"Капитан Андреево\", 1 км на ГКПП \"Лесово\""}
{"url": "http://www.focus-news.net/news/2017/08/22/2427959/romania-insider-rumaniya-e-zad-balgariya-i-ungariya-po-otnoshenie-na-kapatsiteta-da-priema-turisti.html", "text": "Румъния има малко повече от 326 хил. легломеста в хотелите си по данни от 2016 г. Това е малко повече от числото през 2015 г. (325 хил. места), но е все още зад показателите на съседни България и Унгария, пише   Romania-Insider.\r\nВ сравнение България има 328 хил. туристически легломеста през 2016 г., което е ръст от 2015 г., когато те са 322 хил. Междувременно в Унгария през 2016 г. местата са били 446 хил. в сравнение с 440 хил. през 2015 г. \r\nСъщевременно Румъния е пред държави като Финландия (253 хил. легломеста), Словакия (184 хил.) и Кипър (84 хил.) Виктор Турмаков", "date": "2017.08.22", "title": "Romania-Insider: Румъния е зад България и Унгария по отношение на капацитета да приема туристи"}
{"url": "http://www.focus-news.net/news/2017/08/22/2427960/toplofikatsiya-sofiya-ot-dnes-do-24-avgust-shte-bade-spryano-podavaneto-na-topla-voda-kam-chast-ot-stolitsata.html", "text": "Поради извършването на планови ремонтни дейности от „Булгартрансгаз” ЕАД по газопреносната мрежа, ще бъде преустановено подаването на природен газ към част от топлоизточниците на дружеството от днес до 24 август 2017 г. Това съобщиха от пресцентъра на Топлофикация София”. В тази връзка ще бъде спряно подаването на топла вода към  абонатите в следните райони на столицата:\r\nж.к. „Люлин“ от 1-ви до 10-ти микрорайон, ж.к. „Надежда“ от 1-ва до 6-та част, ж.к. „Обеля-1“ и ж.к. „Обеля-2“, ж.к. „Свобода“, ж.к. „Толстой“, кв. „Илиянци“, ж.к. „Захарна фабрика“, ж.к. „Овча купел-1“ ,  „Овча купел 2“,  ж.к. „Гевгелийски“, ж.к. „Западен парк“, ж.к. „Илинден“,  ж.к. „Сердика“, ж.к. „Разсадника“, ж.к. „Красна поляна“, ж.к. „Славия“, ж.к. „Бъкстон“, ж.к. „Борово“, ж.к. „Красно село“, ж.к. „Бели брези“, ж.к. „Стрелбище“, ж.к. „Мотописта“, ж.к. „Гоце Делчев“, ж.к. „Лагера“, ж.к. Хиподрума“, ж.к. „Иван Вазов“, ж.к. „Св. Троица“, ж.к. „Фонд. Жилища“, части от ж.к. „Лозенец“ между ул. „Д. Хаджикоцев“, ул. „ Бяла“, бул. „Арсеналски“, ул. „Славище“ и между бул. „Евлоги и Христо Георгиеви”, ул. „Крум Попов“, ул. „Акация“, ул. „Цанко Церковски“, ул. „Капитан Андреев“, бул. „Черни връх“ , района между бул. „История славянобългарска”, ул. „Заводска”, ул. „Индустриална”, ул. „Владайска река”, бул. „Данаил Николаев”, ул. „Проф. Милко Бичев”, бул. „Янко Сакъзов“, ул. „Кракра“, бул. Цар Освободител“, бул. „Евлоги и Христо Георгиеви”, бул. „България“, бул. „Акад. Ив. Гешов“, бул. „Константин Величков“, ул. „Габрово“, ул. „Скопие“ и бул. „Рожен“.\r\nС цел да минимизира неудобствата за клиентите и да не се налага повторно преустановяване подаването на топла вода към посочените райони, в дните, когато подаването на газ ще бъде спряно, „Топлофикация София” ЕАД ще извърши планови ремонти на своите производствени съоръжения в ТЕЦ „София“, ОЦ „Земляне“ и ОЦ „Люлин“. Двете компании са съгласували работните си графици и ще бъдат положени всички усилия ремонтните дейности да бъдат изпълнени в рамките на посочения срок. Екипите на столичната Топлофикация имат пълна готовност да възстановят нормалното топлоподаване след като започне подаването на природен газ към посочените централи.\r\nВ посочения период топлата вода в останалите квартали на София, които се топлоснабдяват от ТЕЦ „София Изток“ няма да бъде спряна, „Топлофикация София” ЕАД поднася извинения на засегнатите клиенти за неудобствата и разчита на тяхното разбиране.", "date": "2017.08.22", "title": "„Топлофикация София”: От днес до 24 август ще бъде спряно подаването на топла вода към част от столицата"}
{"url": "http://www.focus-news.net/news/2017/08/22/2427961/donald-tramp-ne-mozhem-da-sme-poveche-tihi-che-pakistan-se-e-prevarnal-v-bezopasen-pristan-za-teroristi.html", "text": "Президентът на САЩ Доналд Тръмп сигнализира по-твърда политика спрямо Пакистан. Той предупреди, че ще намали отделяните средства за помощ за  сигурността на държавата, освен ако тя не сътрудничи повече и не предотвратява навлизането на терористите от съседен Афганистан в нея обезпокоявани и да я използват за безопасно укритие, предаде Reuters.\r\n„Повече не можем да сме тихи относно пакистанските безопасни пристанища“, заяви Тръмп. „Страната може да постигне много от сътрудничеството на усилията ни в Афганистан. Има и много да губи, ако продължава да приютява терористи“, добави той.  Виктор Турмаков", "date": "2017.08.22", "title": "Доналд Тръмп: Не можем да сме повече тихи, че Пакистан се е превърнал в безопасен пристан за терористи"}
{"url": "http://www.focus-news.net/news/2017/08/22/2427962/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 22 август. Това съобщиха от пресцентъра на дружеството. \r\nВъв връзка с монтаж на спирателни кранове и пожарен хидрант в кв.“Абдовица“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на:\r\nкв. „Бусманци“; кв. „Абдовица“; кв. „Димитър Миленков“; кв. „Нова Враждебна“; кв. „Видните“. Индустриална зона Казичене запад. С понижено налягане ще бъдат клиентите в с. Казечене, с. Кривина и с. Долни Богров\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  \r\nс. Бусманци – пред кметството; кв. „Абдовица“ – на колелото на автобуса.\r\nВъв връзка с изграждане на главен канализационен клон по бул. „Лазар Михайлов“ в кв. „Бенковски“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Знание“, ул. „Бодра смяна“, ул. „Тетевенска“, ул. „Хоризонт“,  ул. „Перяновец“, ул. „Новачки“, ул. „Логачка“, ул. „Зеленска“, ул. „Единство“. След възстановяване на водоснабдяването е възможно временно повишаване мътността на водата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площад „Биримирци“. \r\nВъв връзка с подмяна на сградно водопроводно отклонение на ул. „Крум Попов“ в жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Крум Попов“ от ул. „Синчец“ до ул. „Христо Смирненски“; ул. „Неразделни“ от ул. „Старата стена“ до ул. „Крум Попов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крум Попов“ на ъгъла с ул. „Христо Смирненски“.\r\nВъв връзка с прекъсване на сградно водопроводно отклонение във в.з. Симеоново – север, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Неофит Хилендарски“ от ул. „71“ до ул. „Света Мария Магдалина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Неофит Хилендарски“ на ъгъла с ул. „71“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/22/2427963/denyat-22-avgust-v-svetovnata-istoriya.html", "text": "2014 г. \r\nОколо 170 бежанци от Сомалия, Либия и Еритрея загиват в Средиземно море при корабокрушение на плавателен съд.2013 г.\r\nОт бразилеца Давид Миранда, партньор на журналиста от „Гардиън“ Глен Грийнуолд, са иззети шифровани файлове, отнасящи се до бившия служител на ЦРУ Едуард Сноудън2012 г. \r\nРусия официално става 156-тия член на Световната търговска организация2011 г.\r\nОпозицията в Либия с помощта на въздушните удари на НАТО завзема столицата Триполи. Муамар Кадафи е в неизвестност.2004 г.\r\nКандидатът за президент на САЩ, от Демократическата партия, Джон Кери се ползва с подкрепата на 46 на сто от избирателите. За Джордж Буш биха гласували 45 на сто от имащите право на глас, показва анкета на телевизия Си Би Ес.1975 г.\r\nСирия и Йордания създават единно армейско командване за водене на бойни действия против Израел1968 г.\r\nПапа Павел VI пристига в Колумбия на първото посещение на глава на Римокатолическата църква в Латинска Америка.\r\nИмето на Павел VІ се свързва със заключителната фаза на историческия Втори Ватикански Събор, осъвременил Католическата църква. Неговият понтификат продължава 15 години и е смятан за един от най-плодотворните в Католическата църква. В своята енциклика“Еклезиам суам”той потвърждава поетата от Папа Йоан ХХІІІ линия за диалог с християнските църкви и със секуларизирания свят. Подписва големите и новаторски съборни конституции; създава секретариат за отношение с не християните и невярващите; преобразува ватиканските служби; интернационализира кардиналската колегия, като включва в нея богослови и имена от Азия и Африка. Павел VІ пръв поставя проблема за мира в съвременния свят. Още в “Еклезиам суам” той говори за нуждата от “възпитание в духа на мира” и за “хармонично съжителство между народите” – теми, които по-късно ще бъдат на дневен ред на Хелзинската конференция за сигурност и сътрудничество в Европа.\r\nПонтификатът му е потвърждение на идеята в енцикликата, че Църквата трябва да живее историята на човечеството не затворена в самата себе си, а в диалог със света. Павел VІ е и първият папа започнал международните апостолически пътувания.\r\nС името на Папа Джовани Монтини се ражда и ватиканската политика към комунистическия блок, известна като “Остполитик”. През 60-те и 70-те години неговият глобален и мъдър поглед забелязва кризата на комунистическата система , насочена срещу Бога и срещу човека. Той разбира, че въпреки всичко Църквата трябва да продължава духовната си мисия и смята, че всяко завоювано пространство за религиозната свобода на човека е част от пътя към придобиването на пълната свобода и човешките права. Подписва договори с Полша, Югославия и Унгария.1966 г. \r\nСъздадена е Азиатската банка за развитие.1962 г. \r\nИзвършен е неуспешен опит за убийство на президента на Франция Шарл дьо Гол.1942 г. \r\nПо време на Втора световна война Бразилия обявява война на силите на Оста (Германия, Италия и Япония).1941 г.\r\nПо време на Втората световна война нацистките войски достигат до Ленинград и по-късно започват Блокадата на Ленинград.1922 г.\r\nЛидерът на ирландската партия \"Шин Фейн\" - Майкъл Колинс е убит от засада.1913 г.\r\nВ Цариград започват турско-българските преговори за мир, уреждащ границата в Тракия след намесата на Османската империя в Междусъюзническата война. България губи Одринско, но задържа излаза на Егейско море между Марица и Места. Отделна клауза позволява на българските бежанци да се завърнат в Източна Тракия, но тя остава неизпълнена.1911 г.\r\nОткрита е откраднатата картина Мона Лиза.1910 г. \r\nЯпония анексира Корея и я управлява до края на Втората световна война.1864 г.\r\nДванадесет държави подписват Женевската конвенция, регламентираща лечението, защитата и отношението към ранените по време на война. Тогава е избран и символът на Червения кръст – червен кръст на бял фон.1849 г.\r\nЗа първи път в историята са хвърлени бомби от въздуха — австрийските войски бомбардират от безпилотни балони жителите на Венеция по време на Венецианското въстание за независимост.1842 г.\r\nС помощта на свои приятели Георги Раковски отпътува тайно от Цариград към Марсилия.1829 г.\r\nСултан Махмуд ІІ се разпорежда да започнат мирни преговори с Русия. Мирните преговори завършват с подписването на Одринския мирен договор през 1829 г., който слага край на Руско-турската война 1828-1829 г. Договорът е подписан на 2 септември в Одрин. По силата на този акт Османската империя се задължава да изпълни условията на Акерманската конвенция от 1826 г. и да отстъпи на Русия областта по долното течение на р. Дунав и по Кавказкото крайбрежие на Черно море. Заедно с това тя разрешава на руски граждани да търгуват свободно из обширните й пазари, свободно корабоплаване през Проливите и пр. Със специални клаузи се признава вътрешната автономия на Сърбия, както и на двете дунавски княжества - Влашко и Молдова. Гърция също получава автономия. Единствено непроменено остава положението на българския народ, който не крие голямото си разочарование от този факт. Поради това след оттеглянето на руските войски от Балканския полуостров значителни части от българското население от Източна България напускат родните си огнища и се заселват във Влашко, Молдова и Южна Русия.1788 г. \r\nВеликобритания основава колонията Сиера Леоне.1780 г.\r\nКорабът на Джеймс Кук Resolution се завръща в Англия (Кук е убит на Хаваите по време на пътуването).1770 г.\r\nЕкспедицията на Джеймс Кук достига източния бряг на Австралия.1642 г.\r\nЗапочва Гражданска война в Англия, след като крал Чарлз I организира армията си срещу пуританските сили на парламента. През 1641 г. в Англия се прави опит за установяване на републиканската форма на управление. Това става с т.нар. Пуританска революция, водена от Оливър Кромуел. За да узурпира властта, Кромуел подстрекава социалните низини на бунт и извършва цареубийство, екзекутирайки крал Чарлз І Стюарт. Революцията довежда Англия до гражданска война, глад и външнополитичски проблеми, и не успява да утвърди републиката. Двадесет години по-късно монархията е възстановена.1485 г.\r\nСъс сражението при Босуърт завършва спорът за английския престол, известен като войната между Червената и Бялата роза. В него армията на крал Ричард ІІІ е разбита от войските на претендента за трона граф Хенри. Кралят е убит, а победителят заема неговото място под името Хенри VІІ. С това е поставено началото на династията на Тюдорите.565 г. \r\nЗа първи път се съобщава за чудовище в Лох Нес, Шотландия.На тази дата са родени:1967 г. \r\nРоден е Лейн Стейли, американски музикант. Той е фронтмен и текстописец на рок групата Алис ин Чейнс, формирана в Сиатъл, Вашингтон през 1987 от Стейли и китаристът Джери Кантрел. Алис ин Чейнс придобиват световна популярност като част от гръндж сцената от началото на 90-те години на 20-ти век. Стейли също така участва в супергрупите Mad Season и Class of '99. По време на кариерата си той се бори с тежка наркотична зависимост, която в крайна сметка води до смъртта му през април 2002.1964 г.\r\nРоден е Матс Виландер, шведски тенисист.1934 г.\r\nРоден е американският генерал Норман Шварцкопф. Главнокомандващ на съюзните войски по време на войната в Персийския залив през 1991 година.1928 г.\r\nРоден е Карлхайнц Щокхаузен - германски композитор, виден представител на музикалния авангардизъм. През 1951 г. завършва кьолнското Висше музикално училище, а по-късно посещава уроци по композиция при Ф. Мартин, О. Месиан и Д. Мийо. От 1953 г. работи в студията за електронна музика на Западногерманското радио в Кьолн. Голяма част от творбите му (“Контрапунктове”, 1959 г., “Моменти”, 1962 г., и др.) имат експериментален характер. Музиката му е типичен представител на елитарното изкуство.1920 г.\r\nРоден е американският писател фантаст Рей Бредбъри. Автор на \"451 градуса по Фаренхайт\", \"Марсиански хроники\" и др.1917 г.\r\nРоден е Джон Лий Хукър, американски блус музикант. Името му се превръща в еталон за \"черната\" блус музика заедно с това на другия голям майстор на жанра - Б.Б.Кинг. Песните му „Boogie Chillen“ (1948) и „Boom Boom“ (1962) са включени в специалния списък - „500 Songs that Shaped Rock and Roll“ (500 песни, които оформиха рокендрола), изготвен в „Рокендрол залата на славата“.1904 г.\r\nРоден е Дън Сяопин – ръководител на Китай след смъртта на Мао Дзедун от 1977 до 1987 г. Поставя началото на реформите в Китай, които водят до бързото икономическо развитие на страната.1893 г.\r\nРодена е американската писателка Дороти Паркър (1893 - 1967), автор на \"Роди се звезда\".1874 г.\r\nРоден е германският философ и социолог Макс Шелер (1874 - 1928), един от създателите на философската антропология, аксиологията и социологията на знанието. Изучава принципите и методите на логиката и етиката и тяхното взаимоотношение. В началото на ХХ в. се включва в кръга на последователите на феноменологията на Хусерл, опитвайки се с помощта на феноменологичния метод да обоснове етиката и религията. За разлика от Кант разглежда априоризма не като формален, а като материално-екзистенциален. Изгражда философията на културата на основата на “философията на живота”. Според философските възгледи на Шелер всеки човешки акт е двойствен: той е едновременно духовен и витален. Шелер е автор на трудовете: “Чувството на неприязън в израждането на моралното” (1912), “Формализмът в етиката и материална етика на ценностите” (1913 - 1916), “Бъдещето на капитализма” (1914), “Към феноменологията на трагичното” (1914), “Геният на войната и герм. война” (1915), “Любов и познания” (1916), “За чувството на страдание” (1916), “Към идеята за човека” (1918), “Причините за омразата към немците” (1919), “За вечното в човека” (1921), “Проблеми на една социология на познанието” (1924), “Човекът и историята” (1926 г.), “Човекът в епохата на изравняването” (1927), “Мястото на човека в Космоса” (1928). Умира на 19 май 1928 г.1862 г.\r\nРоден е френският композитор Клод Дебюси (1862 - 1918), един от основоположниците на импресионизма. Считан за един от най-важните композитори на ХХ век. Дебюси печели Наградата на Рим през 1884 г. с академичната си кантата “Гениалното дете”. Заедно с Ерик Сати, Клод Дебюси членува в Кабалистичния Орден на Кръста на Розата на Станислас де Гайта и Жозефин Пеладан.\r\nПо-значими произведения: „Следобедът на един фавн“, „Бергамаска сюита“, „24 Прелюдии“, „12 етюда“, „Арабески“, операта „Пелеас и Мелизанда“. Умира от рак на 25 март 1918 г., по време на германските бомбардировки на Париж през Първата световна война.1854 г. \r\nРоден е Милан I, крал на Сърбия. Първоначално той е сръбски княз (1868-1882), а по-късно крал (1882-1889). Подтикван от австрийците и собствените си експанзионистични стремежи, Милан се обявява против Съединението на Княжество България и Източна Румелия през 1885 г. и нахлува в българската територия, предизвиквайки Сръбско-българската война, която завършва с неуспех за Сърбия.1818 г.\r\nРоден е Рудолф фон Йеринг – германски юрист. В годините между 1842-1892 г. е професор в университетите в Базел, Рощок, Кил, Виена, Гьотинген. Автор е на юридическите трудове: \"Духът на римското право\", \"Борбата за право\", \"Целта в правото\" и др. Учението му оказва влияние върху формирането на някои юридически доктрини на ХХ в. - \"юриспруденция на интересите\" в Германия, юридическия прагматизъм в САЩ и др. Умира на 17 септември 1892 г. в Гьотинген.1741 г.\r\nРоден е френският мореплавател Жан Франсоа ла Перуз. Неговата експедиция прави едни от най-значимите открития в Тихия океан. Експедицията му претърпява крушение през 1788 г. и не се завръща във Франция. Мястото на нейната гибел е открито 40 години по-късно от техния сънародник Дюмон Дюрвил.На тази дата умират:1891 г.\r\nУмира Ян Непомук Неруда – чешки писател. Роден е на 9 юли 1834 г. в Прага. Започва да пише на 23-годишна възраст стихотворения (\"Гробищни песни\", \"Балади и романси\" и др.), а по-късно - очерци, разкази, критика. Определян е за основател на чешката реалистична проза.1878 г. \r\nУмира Мария-Кристина Бурбонска, кралица на Испания.1806 г.\r\nУмира Жан Оноре Фрагонард – френски живописец и график. Той е роден 5 април 1732 г. в Грас, Прованс. Учи при Ж. Б. С. Шарден и Ф. Буше в Париж. От 1756 г. до 1761 г. работи в Италия, където рисува цикъл пейзажни рисунки от околностите на Рим и Неапол. Продължава традицията на “галантния” жанр на Буше. Картините му се отличават със свежест и изискан декоративен колорит, плавни композиционни ритми, изпълнени с чувствителност и пълнокръвна наслада от живота. Негови са творбите: “Въртележка” (1766 г.), “Празник в Сен Клу” (1775 г.), “Бедното семейство”, “Децата на фермера” и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.22", "title": "Денят 22 август в световната история"}
{"url": "http://www.focus-news.net/news/2017/08/22/2427964/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.\r\nНикола ПЕТКОВ", "date": "2017.08.22", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2017/08/22/2427965/yonhap-kim-chen-un-e-napravil-tayna-vizita-do-voenna-baza-v-blizost-do-granitsata-s-yuzhna-koreya.html", "text": "В началото на месец август лидерът на Пхенян Ким Чен-ун е направил тайна визита във военна база, разположена в централната част на границата с Южна Корея, предава информационната агенция Yonhap, като се позовава на източници от правителствените кръгове в Пхенян.\r\nСевернокорейският лидер е направил инспекция на силите, които охраняват вътрешната граница на Корейския полуостров. Те са разположени в пункт на едва километър от позиции на южнокорейските войници. \r\nНе е известно каква дейност е извършил лидерът на Севера, но военните от Южна Корея разглеждат инспекцията като необичаен, прикрит ход, подкрепящ възможните тактически провокации на Северна Корея, твърдят източниците. Инспекцията е направени преди 14 август. \r\nВ периода от 30 юли до 14 август Ким Чен-ун не се е появявал публично, с изключение на банкет, на който е отпразнувано изстрелването на междуконтинентална балистична ракета..Тереза Герова", "date": "2017.08.22", "title": "Yonhap: Ким Чен-ун е направил тайна визита до военна база в близост до границата с Южна Корея"}
{"url": "http://www.focus-news.net/news/2017/08/22/2427966/pregled-na-osnovnite-temi-v-dobrudzhanskiya-pechat.html", "text": "„2501 имота с над 2 300 декара картирани като понто-сарматски степи“, съобщава на първа страница вестник  „Добруджанска трибуна“. Данните са предоставени от Министерство на околната среда и водите. Именно тези имоти засяга забраната за строителство и земеделие. 2 187 от тях са частна собственост. Община Каварна е публикувала на уеб страницата си всички имоти, засегнати от временната заповед. Всеки гражданин може да провери дали имотът му е картиран с местообитание на понто-сарматски степи. Организаторите на специализираното изложение „Селското стопанство и всичко за него“ съобщават за голям интерес тази година към него. Всекидневникът съобщава, че 25-то международно изложение ще се проведе от 29 август до 2 септември. Официалното откриване е в първия ден от 10.00 часа. „Решават за финансовата корекция заради депото в Стожер през септември“, съобщава изданието. Въпреки наложената финансова санкция на Община град Добрич финансовото ѝ състояние е стабилно, приходната част в бюджета – много добра. Това е съобщил кметът Йордан Йорданов. Заведено е дело заради финансовата корекция. Ако Общината спечели делото, ще ѝ бъдат върнати удържаните до момента пари. „Делегация от гръцкия остров Кефалония посети Добрич“, съобщава всекидневникът. Вчера кметът на Добрич Йордан Йорданов се е срещнал в кабинета си с кмета на Кефалония Александрос Парисис и неговия заместник Евангелос Кекатос. Ръководителите на двете общини са обсъдили сферите на договора за побратимяване, който предстои да се подпише в скоро време. Гръцките гости са споделили изключително приятните си впечатления от Добрич,  който посещават за първи път, и са изразили надежда за бъдещо ползотворно сътрудничество с реално взаимодействие не само в областта на културата, но и на туризма и бизнеса.", "date": "2017.08.22", "title": "Преглед на основните теми в Добруджанския печат"}
{"url": "http://www.focus-news.net/news/2017/08/22/2427967/blagoevgrad-s-povisheno-vnimanie-da-se-izvarshva-dvizhenieto-po-glaven-pat-e-79-mezhdu-kresna-i-kresnenskoto-hanche-poradi-razlyato-maslo.html", "text": "С повишено внимание да се извършва движението по главен път Е-79 между Кресна и Кресненското ханче, поради разлято масло. Това съобщи за Радио „Фокус“ – Пирин дежурният служител в Областно пътно управление – Благоевград. Той обясни, че изтичането на течността от моторно превозно средство е станало тази нощ. На място веднага са били изпратени екипи на пътното управление, които са опесъчили участъка. Дежурният служител апелира към всички водачи на пътни превозни средства да имат предвид тази информация и да карат, съобразявайки се с нея.\r\nЛивия НИНОВА", "date": "2017.08.22", "title": "Благоевград: С повишено внимание да се извършва движението по главен път Е-79 между Кресна и Кресненското ханче, поради разлято масло"}
{"url": "http://www.focus-news.net/news/2017/08/22/2427968/afp-afganistan-shte-se-prevarne-v-grobishte-za-amerikantsite-preduprediha-talibanite.html", "text": "Талибаните предупредиха във вторник, че Афганистан ще се превърне в „гробище\" за САЩ, след като президентът Доналд Тръмп даде „зелена светлина“ за изпращането на  още хиляди американски войници в страната, предава AFP.\r\n„Ако Америка не изтегли войските си от Афганистан, скоро страната ще се превърне в още едно гробище за тази суперсила\", предупреди говорителят на талибаните Забихулла Муджахед в изявление..Тереза Герова", "date": "2017.08.22", "title": "AFP: Афганистан ще се превърне в „гробище\" за американците, предупредиха талибаните"}
{"url": "http://www.focus-news.net/news/2017/08/22/2427969/mvr-chetirima-sa-zaginali-a-23-sa-raneni-pri-katastrofi-v-stranata-prez-izminaloto-denonoshtie.html", "text": "Четирима са загинали, а 23 са ранени при 17 тежки катастрофи в страната през изминалото денонощие. Това съобщиха от пресцентъра на МВР. Двама от пострадалите са с опасност за живота. В столицата са регистрирани 1 тежко и 138 леки пътни инцидента, при които има двама ранени.\r\nОт началото на годината при катастрофи в страната са загинали 395, а 5216 са пострадали.", "date": "2017.08.22", "title": "МВР: Четирима са загинали, а 23 са ранени при катастрофи в страната през изминалото денонощие"}
{"url": "http://www.focus-news.net/news/2017/08/22/2427970/dimitar-margaritov-kzp-nachislyavaneto-na-taksa-zhelanie-na-klienta-e-narushenie-za-koeto-sanktsiyata-e-ot-500-do-3000-leva.html", "text": "Ако се установи, че действително е начислена такса „желание на клиента“ това само по себе си е нарушение, защото и самият търговец признава, че клиентът не е уведомен, че такова нещо ще му бъде начислено допълнително. Това каза в предаването „Денят Започва“ по БНТ председателят на Комисията за защита на потребителите Димитър Маргаритов по повод поискана такса „желание на клиента“ в заведение в Кранево, община Балчик. „В момента извършваме проверка на конкретния случай. Изискали сме от търговеца да ни представи извадка от фискалната памет, да се убедим, че действително е начислена тази такса“, посочи той и допълни, че за това нарушение по Закона за туризма санкцията е от 500 до 3000 лева. „Житейската логика навежда на това, че за нормално желание даден продукт да бъде обработен по малко по-специален начин не се налага да се правят допълнителни разходи“, коментира Димитър Маргаритов. Според него в рамките на нормалния комплимент на заведението би могло това да бъде направено без никакъв проблем. „Извършихме проверка в този обект на принципа „таен клиент“. Нашите колеги са поискали да бъдат обработен по по-специален начин някои от поръчаните от тях ястия, но такава такса не им е била начислена“, каза още председателят на КЗП.", "date": "2017.08.22", "title": "Димитър Маргаритов, КЗП: Начисляването на такса „желание на клиента“ е нарушение, за което санкцията е от 500 до 3000 лева"}
{"url": "http://www.focus-news.net/news/2017/08/22/2427971/dobrich-vavedena-e-vremenna-organizatsiya-na-dvizhenieto-na-avtomobili-po-patya-za-varna-zaradi-rehabilitatsiya.html", "text": "Въведена е временна организация на движението на автомобили с ограничена скорост до 50 км/ч по пътя за Варна заради започнала рехабилитация на отсечката, предаде кореспондентът на Радио „Фокус” – Варна. При необходимост може да се ползва обходен маршрут за град Варна и обратно по пътя Добрич-Оброчище- Рогачево-Кичево-Варна или Добрич-курортен комплекс „Албена“-Кранево-курортен комплекс „Златни пясъци“-Варна. ОДМВР в Добрич призовава участниците в движението по тази пътна отсечка за повишено внимание и спазване ограниченията на скоростта. До края на месец август е ограничено движение на МПС над 10 тона по пътя Кранево-Варна. Обходният маршрут е през селата Кичево и Оброчище. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Интензивен е трафикът по път I- 9 от Границата с Република Румъния в посока Дуранкулак-Каварна- Балчик-Варна както и по пътя Добрич-Балчик. Частични ремонти на асфалтовата настилка се извършват по Околовръстния път Добрич и по пътя за Стефаново. Те ще продължат до края на август, движението на автомобили по тези пътни отсечки се извършва с повишено внимание. Времето в Добрич е облачно, възможни са превалявания от дъжд, духа умерен вятър, температурата на въздуха е около 18 градуса.\r\nЖулиета НИКОЛОВА", "date": "2017.08.22", "title": "Добрич: Въведена е временна организация на движението на автомобили по пътя за Варна заради рехабилитация"}
{"url": "http://www.focus-news.net/news/2017/08/22/2427972/blagoevgrad-lek-avtomobil-e-katastrofiral-na-patya-banya-gorno-kraishte-nyama-postradali.html", "text": "Лек автомобил е катастрофирал на пътя Баня – Горно Краище. Това съобщи за Радио „Фокус“ – Пирин дежурният служител в Областно пътно управление – Благоевград. Инцидентът е станал около 01.00 часа тази нощ. Моторното превозно средство е било единствен участник в пътнотранспортното произшествие. При катастрофата няма пострадали, нанесени са само материални щети. За кратко движението в района на инцидента се е извършвало само в една лента, но около 01.35 часа е било възстановено.\r\nНяколко часа по-рано в Област Благоевград е било регистрирано още едно пътнотранспортно произшествие, при което лек автомобил се е ударил в мантинела на пътя Добринище – Места. Вследствие на катастрофата, която е възникнала към 21.00 часа в понеделник, движението временно бе ограничено в едната пътна лента до 21.35 часа. При инцидента няма пострадали, нанесени са само материални щети.\r\nЛивия НИНОВА", "date": "2017.08.22", "title": "Благоевград: Лек автомобил е катастрофирал на пътя Баня – Горно Краище, няма пострадали"}
{"url": "http://www.focus-news.net/news/2017/08/22/2427973/faz-zigmar-gabriel-obvini-germanskiya-kantsler-v-mnogokratno-narushavane-na-dadenite-predizborni-obeshtaniya.html", "text": "Министърът на външните работи на ФГР Зигмар Габриел (ГСДП) обвини канцлера Ангела Меркел (ХДС) в многократно нарушаване на дадени преди предходните избори обещания, съобщава националният ежедневник Die Frankfurter Allgemeine Zeitung. \r\nПовод за раздразнението на бившия лидер на германските социалдемократи са плановете за увеличение на бюджета за отбрана за сметка на социалните ползи за гражданите. „Откъде ще дойдат парите? ХДС и ХСС, както и Меркел, отказват да кажат откъде трябва да дойдат тези средства“, коментира пред местни медии Габриел. \r\nПървият дипломат на Берлин припомни, че Меркел не е спазила редица обещания, дадени на гражданите преди преизбирането й. Сред тях са такива за данъчната политика и продължителността на експлоатация на атомните електроцентрали. Тереза Герова", "date": "2017.08.22", "title": "FAZ: Зигмар Габриел обвини германския канцлер в многократно нарушаване на дадените предизборни обещания"}
{"url": "http://www.focus-news.net/news/2017/08/22/2427974/stara-zagora-v-hudozhestvenata-galeriya-shte-bade-otkrita-izlozhba-na-ivan-penkov.html", "text": "От 18.00 часа в западната зала на Старозагорската художествена галерия ще бъде открита изложбата „Иван Пенков (1897-1957). Това съобщиха от пресцентъра на Община Стара Загора. Експозицията включва 45 живописни творби, рисунки и сценографски проекти от фондовете на Художествена галерия Стара Загора, Художествена галерия Казанлък и Софийска градска художествена галерия. В нея са намерили място произведения, създадени между 1921 и 1957 години. Изложбата е посветена на 120-годишнината от рождението на именития художник, роден в Казанлък на 30 април 1897 г.\r\nС картините на Иван Пенков е свързана една от най-приказните страници от българското изкуство през 20-те години. Той е в основата на авангардната сценография през 20-40 те- години, а поколение от талантливи сценографи са негови ученици. Негови са витражите в Ректората на Софийския университет и мозаичните композиции в Съдебната палата. Създава десетки илюстрации. Занимава се с металопластика, тъкани, керамика, пространствено оформление и т.н.\r\nИван Пенков е роден на 30 април 1897г. в Казанлък. Син е на фотографа и книгоиздателя Георги Пенков и учителката Мария Владева. От техните артистични изяви наследява пристрастието към театралната сцена. Майка му е първата казанлъшка актриса, която си позволява да играе женски роли. Юношеските му интереси към рисуването го сближават с Иван Милев и Дечко Узунов. През 1914г. Димитър Радойков включва негови и на Иван Милев рисунки в основата на голяма ученическа изложба, а интереса им към сцената ги води в любителския театър на града. Пътят към изкуството обаче минава през търговската гимназия в Бургас /1914/. Тук през 1916г. урежда най-ранната си изложба, заедно с Янко Анастасов. Следва Южния фронт на Първата световна война. През 1919 година е приет в Художествената академия, където учи при именитите си съгражданини Петко Клисуров и Борис Михайлов, при Стефан Баджов, Харалампи Тачев, Жеко Спиридонов и др. Сред състудентите му са Дечко Узунов, Стоян Сотиров, Никола Вълчев. През 1921г. създава серия от живописни платна с изявена декоративност, сред които е и популярната по-късно творба “Паун”. През 1922г. урежда съвместна изложба с Дечко Узунов. Между 1922 и 1924г. Иван Пенков учи живопис в Мюнхенската академия при проф. Майерхофер. Тези две години са оставили своя отпечатък с няколко експресивни пейзажа от Нюрнберг, Регенсбург и Мюнхен. Със събраните произведения от трите предходни години през есента на 1924г. той реди първата си самостоятелна изложба в Тръпковата галерия в София. Воден от идеите за значимостта на българското художествено наследство и съвремието, от утвърждаващата се негова лична форма на стилизация и декоративна изразителност Иван Пенков създава онази поредица от платна като “На чешмата”, “Манастир”, “Задушница”, “Майка с дете”, “Богомолци”, с които се нарежда сред най-значимите фигури на движението “Родно изкуство”.\r\nИван Пенков навлиза в темите и образността на българското художествено наследство със сериозността на изследовател. В иконописта и миниатюрите от средновековните ръкописи, в дърворезбените възрожденски тавани и алафранги, в писаните каручки и шарените стомни, в чипровските килими, родопските халища и калоферските шивици той търси исконните извори на българската духовност, на вечните измерения и богатство в националната стилистика. От там извиква магията, с която превръща селските майки в мадони, жътварите в светци, планините в тежки черги и композициите си в ритуали.Създадените през 30-те години “Паисий”, “Жътвар”,”Разпятие”, “Рилският манастир” и др. са част от моста, който прехвърля между минало и съвремие. През 1937 г. получава златен медал на Парижкото изложение. Паралелно с живописта започват и изявите му в сценографията. Заедно с Иван Милев подготвят сценографии за авангардния “Театър Студия” в София, както и впечатляващото с приказно-декоративното си решение на “Принцеса Турандот”, с което дебютират в Народния театър. С новаторските си решения през 20-те години Иван Пенков е безспорно един от най-активните и талантливи театрални художници на България. От това време са емблематичните за българската сценография декори и костюми към “Опиянение” от Стринберг”, “Тебеширеният кръг” от Клабунд, “Дванайста нощ” от Шекспир, “Майстори” от Рачо Стоянов и т.н. Следват десетки театрални, оперни и балетни постановки, които остават като жалони в българската сценография – от “Волпоне” по Б.Джонсън /1930/ и балета “Зелената флайта” на Моцарт /1932/ през “Когато гръм удари” на П. Яворов /1940/ до “Езоп” от Фигейредо /1956/- последното му творение. През 1939 г. е поканен като преподавател /от 1945г като професор/  в Художествената академия. Там той основава Катедра по сценография, от която през следващите близо две десетилетия подготвя множество от бъдещите сценографи на театрите и оперите в страната. От началото на 30-те години Иван Пенков изявява познанията и уменията си и в областта на мозайката /Софийската съдебна палата /1940/, Софийската аерогара/, стенописта /Бургаската търговска палата /1929/, залите на бившето Софийско застрахователно дружество “Орел”/. Особено значим е неговият принос към утвърждаване на витража в съвременното българско изкуство. И до сега, сред най-забележителните стъклописи в страната са неговите композиции с фигурите на Св.Св. Кирил и Методий”, на Св.Климент Охридски, на княз Борис и цар Симеон Велики, и т.н. в Ректората на Софийски университет “Св. Климент Охридски” /1931-1933г./ ; образите на  български царе Иван Асен, Иван Александър, Константин Асен в залите на Българска народна банка /1939-1940/, витражите в Министерство на правосъдието /1940/. \r\nСлед 1933 г. започват изявите му в областта на пространственото художествено оформление. Първата му задача е сързана с подреждане на занаятчийската изложба на Българската кооперативна банка в Мюнхен. През 1935г. оформя Българския търговски павилион в Германия, а през 1937г. е поканен за пространственото решение на Българския павилион на Международното изложение в Париж. Негово е оформлението на българската етнографска изложба във Франкфурт на Майн, Хайделберг, Мюнхен и др. немски градове през 1941г. Между 1947 и 1955г. следва поредица от отговорни задачи по пространствено оформление, сред които са : Търговския павилион на България в Будапеща /1948/ и Прага /1951/, изложбата „Българско народно творчество” в Москва /1952/ и в Лайпциг, Дрезден, Берлин, Хали други градове на Германия /1953/\r\nБлагодарение на любовта му към старите художествени занаяти, сериозната изследователска дейност и личните му изяви в редица от тях Иван Пенков допринася за възвръщане на интереса към кованото желязо, медните съдове, килимарството, писаната керамика. Автор е на мебели, декоративни кукли, метални предмети за бита, проекти за тъкани и т.н. През 1945г. организира съвместната си с Йордан Баров изложба живопис и приложни изкуства, на която показва редица от тях.\r\nВ края на 40-те и началото на 50-те години творческата активност на Иван Пенков расте. Той е в разгара на силите си. Редом с ангажиментите си в Художествената академия, Народния и Младежкия театър, Института за изобразителни изкуства към БАН, на който е директор, той задълбочава ранните си идейнопластични търсения в живописта, връщайки се към темите за алафрангата, невястата, жътвата. Създава един удивителен по своята изразителност цикъл от шаржове на колеги, сред които тези на Илия Бешков, Илия Петров, Кирил Цонев, Асен Василев, Ненко Балкански, Любомир Далчев и др. Рисува себе си – десетки автопортрети с молив, туш и маслени бои. Голямата част от тях са подписани с годината 1957, годината в която на 28 ноември инфаркт прекъсва живота му. Той е на шестдесет години. Името на Иван Пенков има особено място в българското изкуство през 20 век. То е синоним на българщина, талант, енергия, приказност и духовен аристократизъм. Основната част от живописното творчество на Иван Пенков е притежание на НХГ, СГХГ, художествените галерии на Стара Загора, Казанлък.", "date": "2017.08.22", "title": "Стара Загора: В Художествената галерия ще бъде открита изложба на Иван Пенков"}
{"url": "http://www.focus-news.net/news/2017/08/22/2427975/sofiya-vazmozhni-sa-prekasvaniya-v-snabdyavaneto-s-priroden-gaz-v-stolichna-obshtina-i-obshtina-bozhurishte-poradi-remont-na-gazoprovod-ot-bulgartransgaz.html", "text": "От 6.00 часа до 14.00 часа на 24 август 2017 г. са възможни временни смущения и прекъсвания в снабдяването с природен газ на битовите и индустриалните потребители на „Овергаз Мрежи“ на територията на Столична община и община Божурище. Това съобщиха от пресцентъра на Овергаз Инк АД. Държавната компания ще ремонтира магистрален газопровод през това време. Ремонтните дейности на преносния оператор засягат обекти, които не са част от газоразпределителната инфраструктура на „Овергаз Мрежи” и са извън контрола на газоразпределителното дружество.", "date": "2017.08.22", "title": "София: Възможни са прекъсвания в снабдяването с природен газ в Столична община и Община Божурище поради ремонт на газопровод от „Булгартрансгаз“"}
{"url": "http://www.focus-news.net/news/2017/08/22/2427976/voa-donald-tramp-razkri-kakav-shte-bade-patyat-napred-v-afganistan.html", "text": "След години, през които американската война в Афганистан се превърна в «пълна загуба\", президентът Доналд Тръмп обясни защо смята, че е в интерес на САЩ да останат ангажирани с южноазиатската страна, предава радио Voice of America.\r\nВ обръщение от военна база извън Вашингтон, Тръмп разкри, без да влезе в детайли, „основан на условия\" подход за победа над тероризма в страната и заяви, че САЩ вече няма да използват военните си сили за изграждане на демокрации или възстановяване на други държави по свой образ.\r\nНеговата цел – съгласно думите му, е да спре повторната поява на сигурни убежища за терористите, които да заплашват САЩ и да се увери, че те няма да се снабдят с ядрени оръжия.\r\n„Няма да говорим за брой войници или за плановете ни за допълнителни военни действия\", заяви Тръмп пред близо две хиляди служители във военна база в щата Вирджиния. \r\n„Враговете никога не трябва да знаят нашите планове или да вярват, че може да ни изчакат. Няма да кажа кога ще атакуваме, но ще атакуваме“, подчерта американският държавен глава. \r\nПрезидентът одобри разполагането на до четири хиляди допълнителни американски войници в Афганистан, според източници, пожелали анонимност. \r\nПонастоящем в Афганистан има около 8,4 хил. военнослужещи на САЩ. Повечето имат функции на съветници на афганистанските сили, въпреки че някои от тях са натоварени с извършването на действия срещу терористични групировки като тази на талибаните или афганистанския клон на „Ислямската държава“. \r\nКъм август 2010 г., когато лидер на Вашингтон бе Барак Обама, в Афганистан имаше близо 100 хил. американски войници, припомня медията.Тереза Герова", "date": "2017.08.22", "title": "VOA: Доналд Тръмп разкри какъв ще бъде „пътят напред“ в Афганистан"}
{"url": "http://www.focus-news.net/news/2017/08/22/2427977/burgas-47-godishen-mototsikletist-e-postradal-pri-katastrofa-prez-izminaloto-denonoshtie.html", "text": "47-годишен мотоциклетист е пострадал в катастрофа през изминалото денонощие в Бургас, съобщи за Радио „Фокус“ дежурният в ОДМВР-Бургас. Пътният инцидент е настъпил около 07.00 часа в понеделник на бул. „Янко Комитов“. Мъжът е прегледан от медицински екип в УМБАЛ-Бургас и остава под наблюдение, без опасност за живота.\r\nОбщо 18 катастрофи са възникнали през последните 24 часа в Бургас. Няма други пострадали хора. Нанесени са материални щети върху превозните средства.\r\nМария РУСЕВА", "date": "2017.08.22", "title": "Бургас: 47-годишен мотоциклетист е пострадал при катастрофа през изминалото денонощие"}
{"url": "http://www.focus-news.net/news/2017/08/22/2427978/dimitar-margaritov-kzp-nad-100-sa-poluchenite-signali-za-narusheniya-vav-virtualnite-ni-priemni-nay-chesto-te-sa-svarzani-s-nesavpadane-mezhdu-obeshtanoto-i-predlaganoto-na-praktika.html", "text": "Най-често подаваните сигнали са за несъвпадане между обещаното и това, което на практика се предлага. Също така и за различен тип нарушения на плажа и в търговските центрове. Това каза в предаването „Денят Започва“ по БНТ председателят на Комисията за защита на потребителите Димитър Маргаритов за сигналите на гражданите за нарушения по Черноморието. „Това са най-често постъпващите сигнали в нашите виртуални приемни. През тази година ги разкрихме за първи път и мисля, че проработиха доста добре. Получили сме над 100 сигнала“, посочи той. „Проблемите понякога са свързани с немарливост от страна на търговците, с това, че търговецът се опитва да представи своя обект като много атрактивен в интернет или по друг начин. С това, че се предлагат СПА центрове или други услуги, а когато отидете на място се установява, че това далеч не е истина“, обясни Димитър Маргаритов. Според него най-важното е да приемаме факта, че при такова голямо предлагане е нормално да има нарушения понякога. „Със систематична контролна дейност съответните нарушители да си понасят наказанията и да е ясно, че правилата трябва да се спазват“, заяви председателят на КЗП. „В момента по Черноморието има стотици хиляди туристи и десетки хиляди заведения. Хубаво е, че всеки конкретен случай на нарушение добива гласност, защото търговците се респектират от това, че хората търсят правата си и обръщат внимание на такива неща“, коментира той. По думите му въпреки интереса, който темата туризъм предизвиква напоследък във всички среди, може да се каже, че в последните години се наблюдава повишаване на културата на търговците, които предлагат туристически продукти и респективно изискванията на потребителите. „Това е добра тенденция, но за да продължи да се развива трябва много внимателно и въздържано да изследваме процесите и да ги контролираме“, каза още Димитър Маргаритов.", "date": "2017.08.22", "title": "Димитър Маргаритов, КЗП: Над 100 са получените сигнали за нарушения във виртуалните ни приемни, най-често те са свързани с несъвпадане между обещаното и предлаганото на практика"}
{"url": "http://www.focus-news.net/news/2017/08/22/2427979/nimh-zhalt-kod-za-silen-vyatar-e-obyaven-za-tsyaloto-chernomorie.html", "text": "Жълт код за силен вятър е обявен за цялото Черноморие, сочи справка на сайта на Националния институт по метеорология и хидрология (НИМХ) при БАН. Преди обед ще има северозападен вятър с пориви до 20 м/сек (пориви от 8 бала по Бофорт).", "date": "2017.08.22", "title": "НИМХ: Жълт код за силен вятър е обявен за цялото Черноморие"}
{"url": "http://www.focus-news.net/news/2017/08/22/2427980/blagoevgrad-rezhim-na-vodata-e-vaveden-v-selata-zelen-dol-i-balgarchevo-poradi-namaleli-debiti-na-vodoiztochnitsite.html", "text": "В селата Зелен дол и Българчево, поради намалели дебити на водоизточниците, е въведен режим на водоползването. Това съобщи за Радио „Фокус“ – Пирин Зоя Драгова, технически секретар на „Водоснабдяване и канализация“ ЕООД – Благоевград. В село Българчево, в имотите, разположени северно от сградата на кметството, вода ще се подава в интервала от 07.00 до 19.00 часа, а в имотите, разположени южно от сградата на кметството, съответно от 19.00 до 07.00 часа на следващия ден. В село Зелен дол ще се подава вода в следните часови интервали: от 06.00 до 08.00 часа; от 12.00 до 13.00 часа; от 18.30 до 20.30 часа.\r\nЛивия НИНОВА", "date": "2017.08.22", "title": "Благоевград: Режим на водата е въведен в селата Зелен дол и Българчево, поради намалели дебити на водоизточниците"}
{"url": "http://www.focus-news.net/news/2017/08/22/2427981/afp-varhovniyat-sad-na-indiya-zabrani-islyamskata-praktika-za-nezabaven-razvod.html", "text": "Върховният съд на Индия забрани противоречивата ислямска практика, която позволява на мъжете незабавно да се разведат със съпругите си, обявявайки, че те е противоконституционна, предава AFP.\r\nСидиите от Върховния съд заявиха, че практиката, известна като „троен талак\", „не е неразделна част от религиозната практика и нарушава конституционния морал\".Тереза Герова", "date": "2017.08.22", "title": "AFP: Върховният съд на Индия забрани ислямската практика за незабавен развод"}
{"url": "http://www.focus-news.net/news/2017/08/22/2427982/kyustendil-s-povisheno-vnimanie-tryabva-da-se-izvarshva-dvizhenieto-po-glaven-pat-e-79-prez-kragovoto-krastovishte-na-pv-kocherinovo.html", "text": "С повишено внимание трябва да се извършва движението по главен път Е-79 през кръговото кръстовище на п.в. „Кочериново“, поради превоз и преминаване на влекачи с ремаркета с греди с дължина 32 м по временен бетонов път. Това съобщиха за Радио „Фокус“ – Кюстендил от Областно пътно управление – Кюстендил. След преминаване на влекачите движението се възстановява. Временната организация на движението е в сила от 09.00 до 16.00 часа само през делничните дни до 31 август. Към този часа трафикът по автомагистрала „Струма“ и главен път Е-79 в частта им от областта е нормално интензивен. Няма данни за регистрирани тежки пътни инциденти през изминалата нощ.\r\nЛивия НИНОВА", "date": "2017.08.22", "title": "Кюстендил: С повишено внимание трябва да се извършва движението по главен път Е-79 през кръговото кръстовище на п.в. „Кочериново“"}
{"url": "http://www.focus-news.net/news/2017/08/22/2427983/arutz-sheva-v-balgariya-oskverniha-pametnik-za-spasyavaneto-na-evrei.html", "text": "Паметник, издигнат от евреи в България в знак на благодарност към град Видин за предотвратяването на депортациите по време на Холокоста, бе осквернен в понеделник, съобщава израелският вестник Arutz Sheva. \r\nПаметникът, издигнат през 2003 г., е издраскан с думите „Аллах\", „Палестина\", „Хамас\" и символа на исляма - звезда и полумесец, съобщи еврейска организация, която публикува в социалната мрежа „Фейсбук“ снимки на вандалската проява.\r\nКметът на община Видин Огнян Ценков нарече вандализма „скандален и неприемлив\" акт“. Според съобщенията той е наредил незабавно почистване на паметника.\r\nТова не е първият подобен акт в страната. През 2014 г. Синагогата в София бе издраскана с графити, които гласяха „Смърт на евреите“. По случая бяха арестувани четирима души, припомнят от редакцията. Тереза Герова", "date": "2017.08.22", "title": "Arutz Sheva: В България оскверниха паметник за спасяването на евреи"}
{"url": "http://www.focus-news.net/news/2017/08/22/2427984/the-washington-post-ministarat-na-otbranata-na-sasht-pristigna-na-iznenadvashta-vizita-v-bagdad.html", "text": "Министърът на отбраната на САЩ Джеймс Матис пристигна във вторник на изненадваща визита в Багдад, съобщава вестник The Washington Post. \r\nВ иракската столица Матис ще се консултира с американски командири и иракски правителствени служители за продължаващата борба с близкоизточната радикална групировка „Ислямска държава“. Посещението му е след освобождаването на втория по големина град в страната – Мосул. Операцията бе подпомогната и от американска страна. \r\nКъм момента иракските сили се опитват да възстановят контрола над Тал Афар. След това се очаква те да се съсредоточат върху изтласкването на джихадистите от долината на река Ефрат. \r\nВ Багдад Матис е придружаван от специалния американски пратеник в коалицията срещу „Ислямска държава“ – Брет Макгърк. .Тереза Герова", "date": "2017.08.22", "title": "The Washington Post: Министърът на отбраната на САЩ пристигна на изненадваща визита в Багдад"}
{"url": "http://www.focus-news.net/news/2017/08/22/2427985/pregled-na-osnovnite-temi-vav-velikotarnovskiya-pechat.html", "text": "„500 оръжейници излязоха на протест във Вонеща вода“ е заглавие от първа страница на областния всекидневник „Янтра Днес”. Недоволните преминаха с мирно шествие през селото, а намерението им беше да блокират международния път Русе – Свиленград в Прохода на Републиката. „14 търговци в нарушение, от които 10 без касови апарати, са засекли от НАП“ е друго заглавие от днешното издание. В рамките на 26 контролни проверки е установено, че 10 търговци (най-често това са сергии) извършват търговска дейност без да имат касов апарат. „Майки на деца с увреждания предлагат нова професия „Личен асистент“, пише още вестникът. Предложението е на Светла Цонева от Велико Търново, майка на 14-годишно момче, което страда от мускулна дистрофия. „Криминално проявен пребил мъж в Лесичери“ е новина от криминалната хроника. На страниците на вестника ще откриете и статия за нововъведение в образователната система, според което училищата – „отличници на матурата“ ще получат допълнителни средства.  \r\n„За 27 години населението в областта се е стопило с 89 674 души, 30% от хората са над 60 години“ е заглавие от другия областен ежедневник „Борба“. Това показват данните за здравно-демографското състояние във Великотърновска област за 2016 г. За сравнение средният процент за страната е 27.3%. „Строят 10 хотела, ханове, къщи за гости във Велико Търново, глезим туристите със спа и гледки“ е друга тема от всекидневника.  Строителството на места за туристи бележи истински бум през последните месеци. Нов момент е възраждането на хановете във Велико Търново. Повече информация за това какво и къде се строи, ще намерите във вестника. „15 кг шаран измъкна майстор от водите на „Кална кория“, пише още ежедневникът. Велико Търново вече се утвърждава и като дестинация за риболовен туризъм след обновлението на два големи водоема. Чужденци и българи от всички краища на страната идват, за да опитат късмета си на езеро „Света гора“ и язовир „Кална кория“, един от най-модерните в страната. На страниците на днешното издание е поместен и материал, разказващ за Симона Аврамова от Свищов, която получи почетно отличие „Национална диплома“.", "date": "2017.08.22", "title": "Преглед на основните теми във великотърновския печат"}
{"url": "http://www.focus-news.net/news/2017/08/22/2427986/sofiya-zhena-e-bila-blasnata-ot-vlak-v-rayona-na-spirka-kv-kumaritsa-v-blizost-do-kv-iliyantsi.html", "text": "Жена е загинала, след като е била блъсната от влак след спирка „кв. Кумарица“ в близост до гара Курило и кв. „Илиянци“. Това съобщиха за Агенция „Фокус“ от пресцентъра на БДЖ. Инцидентът е станал в 5.20 часа. На мястото на инцидента няма регламентиран прелез. До 8.24 часа в участъка не е имало движение заради извършване на следствени действия. Имало е закъснение в движението на 9 влака, повечето от тях пътнически.\r\nБиляна ИВАНОВА", "date": "2017.08.22", "title": "София: Жена е била блъсната от влак в района на спирка „кв. Кумарица“ в близост до кв. „Илиянци“"}
{"url": "http://www.focus-news.net/news/2017/08/22/2427987/sofiya-zapochva-markiraneto-na-opasni-suhi-i-gnili-darveta-v-borisovata-gradina.html", "text": "Започва маркирането на опасни, сухи и гнили дървета в Борисовата градина, съобщиха от пресцентъра на Столична община. Инициативата е част от дейностите, включени в кампанията 135 години „Княз-Борисова градина“ и е в резултат на решението на Столичния общински съвет, взето с единодушие на заседание в края на август, когато беше приета Инвентаризацията и анализът на състоянието на дърветата в Борисовата градина, извършена от експерти на Лесотехническия университет в София.\r\nМаркирането на опасните, сухи и гнили дървета ще обхване пилотен участък от лесопарковата част на Борисовата градина – карето между бул. „Драган Цанков“ и бул. „П.К. Яворов“ и главните алеи покрай стадион „Българска армия“ През месец септември маркирането предстои да бъде прието от междуинституционална комисия в разширен състав от експерти от Лесотехническия университет, БАН, Българско дружество за защита на птиците и др. Дърветата, за които има съгласие, ще бъдат премахнати. \r\nСлед извършване на дейностите в пилотния обект, предстои публичен отчет на свършеното, преди да се продължи с последващи действия в следващи периметри от лесопарковата част на Борисова градина.", "date": "2017.08.22", "title": "София: Започва маркирането на опасни, сухи и гнили дървета в Борисовата градина"}
{"url": "http://www.focus-news.net/news/2017/08/22/2427988/pss-dobri-sa-usloviyata-za-turizam-v-zapadnite-planini-vremeto-v-planinite-v-tsentralna-balgariya-e-losho.html", "text": "Добри са условията за туризъм в западните планини, времето в планините в Централна България е лошо. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). На връх Ботев температурата е 3 градуса, има и мъгла. В Пампорово времето също не е добро за извършване на туристическа дейност. Очакват се валежи на много места. Работят всички лифтове без този на Витоша. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.22", "title": "ПСС: Добри са условията за туризъм в западните планини, времето в планините в Централна България е лошо"}
{"url": "http://www.focus-news.net/news/2017/08/22/2427989/the-local-sled-teroristichniya-atentat-v-barselona-italiya-zasilva-zashtitata-v-nay-poseshtavanite-tochki-na-stranata.html", "text": "След двойната терористична атака в испанския автономен регион Каталония властите в Италия взеха решение за засилване на мерките за защита на гражданите около архитектурните и художествени съкровища в страната и на главните пешеходни зони, съобщава вестник The Local в местната си редакция.\r\nИталия не е претърпяла джихадистки нападения на територията си, но многократно е била предупреждавана от пропагандистите на „Ислямската държава“, че тя и Ватиканът са в списъка на потенциалните им мишени. Последната такава бе отправена през миналия уикенд. \r\nСпоред италианските медии 50 полицаи, оборудвани с преносими скенери, са извършвали проверки на 10 хил. души, събрали се на площад „Свети Петър“ в неделя за седмичната молитва на папа Франциск. \r\nНо Ватиканът отчете докладите. „Ние не сме наясно с каквито и да било засилени мерки. Що се отнася до нас, степента на бдителност е вече много висока\", увери говорител на Светия престол. \r\nПрефектурата, която контролира сигурността в Рим, реши в събота да увеличи превантивните мерки край главните пешеходни зони, считани за потенциално уязвими за видовете смъртоносни атаки, извършвани с превозни средства – като тези в Барселона, Ница, Стокхолм, Берлин и Лондон.\r\nМерките не бяха конкретизирани. Медиите съобщават, че са предвидени нови бетонни бариери за част от прочутата търговска улица „Виа дел Корсо“ и за района на Римския форум.Тереза Герова", "date": "2017.08.22", "title": "The Local: След терористичния атентат в Барселона: Италия засилва защитата в най-посещаваните точки на страната"}
{"url": "http://www.focus-news.net/news/2017/08/22/2427990/burgas-ruski-turist-se-e-udavil-v-moreto-v-rayona-na-mestnostta-kosata.html", "text": "Руски турист се е удавил в морето в района на местността Косата, съобщиха от Областната дирекция на МВР – Бургас. Вчера около 12.06 часа в Районно управление „Полиция” – Поморие е получено съобщение за това, че в морето край пясъчната ивица в местността Косата, разположена между Поморие и Ахелой, е открит труп на 66-годишен руски турист с инициали Б.К. Мъжът е пристигнал в България на 17 юли през ГКПП „Летище Бургас” и отседнал в Поморие. \r\nПри извършения оглед видими следи от насилие не са констатирани. Намерени са велосипед, лични вещи и рибарски въдици. Тялото на Б.К. е откарано за аутопсия в „Съдебна медицина” към УМБАЛ – Бургас. Работата по случая продължава от служители на Районно управление „Полиция” – Поморие.", "date": "2017.08.22", "title": "Бургас: Руски турист се е удавил в морето в района на местността Косата"}
{"url": "http://www.focus-news.net/news/2017/08/22/2427991/vidin-s-15-sm-se-e-ponizhilo-nivoto-na-reka-dunav-kray-oryahovo.html", "text": "Нивото на река Дунав се понижи с 12 см при Ново село през последното денонощие, водният стоеж е 118 см, съобщиха от местната Хидрометеорологична станция. Нивото на Дунав край Лом е 190 см, понижението е от 10 см. С 15 см се е понижило речното ниво край Оряхово, водният стоеж там е 90 см.\r\nТемпературата на водата край Ново село е 24.4 градуса, край Оряхово е 25.1 градуса.", "date": "2017.08.22", "title": "Видин: С 15 см се е понижило нивото на река Дунав край Оряхово"}
{"url": "http://www.focus-news.net/news/2017/08/22/2427992/sport-grigor-dimitrov-potvardi-uchastieto-si-na-turnira-v-stokholm.html", "text": "Първата ракета на България Григор Димитров потвърди участието си на турнира в зала в Стокхолм, който ще се проведе в периода 16-22 октомври.\r\nПрез 2013 г. именно в Стокхолм българинът спечели първа в кариерата си титла на ниво АТР Уърлд Тур. На следващата година Григор Димитров отново игра на финал, но бе победен от Томаш Бердих от Чехия.", "date": "2017.08.22", "title": "Спорт: Григор Димитров потвърди участието си на турнира в Стокхолм"}
{"url": "http://www.focus-news.net/news/2017/08/22/2427993/sofiya-ne-e-ustanovena-samolichnostta-na-blasnata-ot-vlak-zhena-v-stolitsata.html", "text": "Самоличността на блъснатата от влак жена все още не е установена. Това съобщиха за Агенция „Фокус“ от пресцентъра на МВР във връзка с инцидента, при който жена загина след като беше блъсната от влак в близост до кв. „Илиянци“. Сигналът за инцидента е получен около 5.40 часа. От МВР уточниха, че жената е била блъсната от бързия влак Мездра-София. На място се извършва оглед и движението на влакове в района е спряно.\r\nБиляна ИВАНОВА", "date": "2017.08.22", "title": "София: Не е установена самоличността на блъсната от влак жена в столицата"}
{"url": "http://www.focus-news.net/news/2017/08/22/2427994/sofiya-vavedena-e-vremenna-organizatsiya-na-dvizhenieto-vav-vrazka-s-remonta-na-bul-dondukov.html", "text": "Въведена е временна организация на движението във връзка с ремонта на бул. „Дондуков“, съобщиха от пресцентъра на Столична община. От днес до 24.00 на 27 август се забранява влизането на пътни превозни средства по южното пътно платно и една лента от северното пътно платно на бул. „Княз Ал. Дондуков“ в кръстовището с ул. „Злетово“.", "date": "2017.08.22", "title": "София: Въведена е временна организация на движението във връзка с ремонта на бул. „Дондуков“"}
{"url": "http://www.focus-news.net/news/2017/08/22/2427995/pregled-na-osnovnite-temi-v-shumenskiya-pechat.html", "text": "„Недовършено кръгово кръстовище по бул. „Симеон Велики“ се отчете с първата си катастрофа“ е водещото заглавие във вестник „Шуменска заря“. За подобряване движението по бул. „Симеон Велики“ от няколко месеца се изграждат две кръгови кръстовища. Движението по тях вече е пуснато, но е видно, че по тях има да се върши още работа. Няма, например, поставена хоризонтална маркировка, островчетата не са довършени и стоят като кръпки на пътя. „Фалшив сигнал за изгубен парапланерист прати за „зелен хайвер” полицията“ е друго заглавие от първа страница. В 18:57 часа в неделя в полицията в Шумен бил получен сигнал за паднал парапланерист в района на Шуменското плато. Веднага била организирана е спасителна операция като четирима служители на пожарната с алпийско оборудване и моторна резачка и шестима полицейски служители са пристигнали на описаното в обаждането място. Целият посочен район е бил претърсен многократно от екипите, но парапланер не е бил открит. „Нуридин Исмаил, кмет на Хитрино: Възстановяването на взривеното\r\nХитрино върви с нормални темпове”, е заглавие от стр. 3 в броя. „В момента се извършва строителство, изграждат се къщите на пострадалите и това може да се види. Винаги съм срещал разбиране от жителите на селото, защото от самото начало бяхме наясно, че трагедиите стават за секунди, но възстановяването продължава по-бавно“, каза Исмаил. Повече по темата за възстановяването на града прочете във вестника. \r\n„Гл. ас. д-р Бисерка Йовчева, инициатор и организатор на олимпиадата: „Събрахме парите за ЕJOI само от българския бизнес!“, е акцент от стр. 4 в броя. До момента за участие в младежката олимпиада по информатика са регистрирани 22 държави и 23 отбора (България като домакин и инициатор ще бъде представена от два отбора). Под въпрос са състезателите от Дания, които в последния момент са изявили желание да се включат, но имат проблеми с организацията на пътуването. И тимът на Кипър не се е регистрирал още. „Марин Йорданов е готов да представи България и Шумен на младежката олимпиада, е друго заглавие по темата. „Деца от община Никола Козлево съхраняват културните традиции на етносите“, пише всекидневникът. Ученици от общинските училища в община Никола Козлево участват в проект „Бъдещето днес – образование и интеграция” по оперативна програма „Наука и образование за интелигентен растеж”. Целта на проекта е повишаване броя на успешно интегрираните чрез образователната система ученици от етническите малцинства в община Никола Козлево.", "date": "2017.08.22", "title": "Преглед на основните теми в шуменския печат"}
{"url": "http://www.focus-news.net/news/2017/08/22/2427996/sofiya-premahvat-se-nezakonni-postroyki-na-ul-suhodol-v-kv-zaharna-fabrika.html", "text": "Премахват се незаконни постройки на ул. „Суходол“ в кв. „Захарна фабрика“. Това съобщиха за Агенция „Фокус“ от пресцентъра на МВР. Полицейски екипи оказват съдействие на Столична община като следят за спазването на обществения ред и безопасността на движението.\r\nБиляна ИВАНОВА", "date": "2017.08.22", "title": "София: Премахват се незаконни постройки на ул. „Суходол“ в кв. „Захарна фабрика“"}
{"url": "http://www.focus-news.net/news/2017/08/22/2427997/trend-news-agency-v-baku-shte-se-provede-festival-na-azerbaydzhanskata-kuhnya.html", "text": "В периода между 1-ви и 3-ти септември в Стария град на Баку ще се проведе фестивал на азербайджанската кухня „Забравени рецепти“, предава Trend News Agency, като се позовава на съобщение от администрацията на държавния архитектурно-историческия резерват „Ичери Шехер“.\r\nОсновната цел на фестивала е да бъде създадена празнична атмосфера за Курбан Байрам за жителите на града и неговите гости. Същевременно организаторите се надяват по този начин да представят богатството от аромати и разнообразие от национални ястия на страната, за да популяризират азербайджанската кухня. Тереза Герова", "date": "2017.08.22", "title": "Trend News Agency: В Баку ще се проведе фестивал на азербайджанската кухня"}
{"url": "http://www.focus-news.net/news/2017/08/22/2427998/pregled-na-osnovnite-temi-v-blagoevgradskiya-pechat.html", "text": "„Маскирани с калашници посред нощ надупчиха с 23 куршума гаража и Поршето на Цв. Акшаров – Шушнара, запалиха БМВ-то на баща му“ е водещо заглавие на вестник „Струма”. В регионалния ежедневник се уточнява, че охранителни камери заснели двамата бандити как оставят за бягството си пистов мотор на животинския пазар. „Италианка тежко ранена в челен сблъсък на Фиат и микробус с работници край Струмяни, пострада и санданчанка“, пише още вестникът. Инцидентът е станал вчера около 06.45 часа на пътя между Струмяни и Сандански. Пострадалата италианка е с тежки травми, поради което е транспортирана за „Пирогов“. „ЮЗУ освобождава и V корпус, дават двете зали на ЕГ и ПМГ“, информира изданието. Ректорът на висшето учебно заведение Борислав Юруков е декларирал това в писмо до Общински съвет – Благоевград.\r\nВодещото заглавие в други ежедневник „Вяра“ е „Газова бутилка избухна пред майка и детето ѝ в Благоевград“. Причина за инцидента е изтичане от бутилката. Друго заглавие във вестника е „Огнеборци спасиха закъсало на дърво коте в Благоевград, търси му се дом“.", "date": "2017.08.22", "title": "Преглед на основните теми в благоевградския печат"}
{"url": "http://www.focus-news.net/news/2017/08/22/2427999/smolyan-dve-vazrastni-zheni-sa-stanali-zhertvi-na-telefonna-izmama.html", "text": "Две възрастни жени са станали жертви на телефонна измама, съобщиха от Областната дирекция на МВР – Смолян. Вчера в Районното управление „Полиция” – Смолян е получена жалба от 67-годишна жителка на град Смолян, в която заявява, че същия ден около 14.00 часа е получила телефонно обаждане, в което непознат мъж се представил за полицейски инспектор. Той е въвел тъжителката в заблуждение с цел да набави за себе си или за другиго имотна облага, че в момента на разговора се провеждат мероприятия за задържане на група телефонни измамници и трябва да предаде всички пари и ценности, които има. Жената е предала сумата от 400 лева, 100 евро и около 25-30 грама златни накити. По случая е образувано досъдебно производство.\r\nВторият случай на телефонна измама е станал два часа по-късно, като по същата схема е пострадала 78-годишна жена от Смолян. Тя е предала сумата от 2 000 лева и златен накит. По случая е образувано досъдебно производство.", "date": "2017.08.22", "title": "Смолян: Две възрастни жени са станали жертви на телефонна измама"}
{"url": "http://www.focus-news.net/news/2017/08/22/2428000/nova-tv-makedoniya-skopie-belgrad-hronologiya-na-zamrazyavane-na-dobro-sasedskite-otnosheniya.html", "text": "На 3 юни 2013 г. в Белград се проведе първото съвместно правителствено заседание на представители на Република Македония и Република Сърбия. Македония върна жеста на гостоприемството през февруари 2015 г., когато Скопие бе домакин на друго подобно събитие. По всичко изглеждаше, че отношенията между двете съседни страни просто не може да бъдат по-добри.\r\n\"Сърбия има от кого да се учи!\", бяха думите, които тогавашният сръбски министър-председател Александър Вучич изрече в Скопие, като добави, че Белград ще копира македонския модел, за да привлече повече инвестиции в страната, и дори определи второто заседание като много по-успешно от първото, организирано в Сърбия. Но ако тогава премиерът Вучич разговаря с колегата си Никола Груевски за евроинтеграционните процеси, реформите и западни инвестиции, то днес - вече в качеството си на президент, Вучич говори за вражески действия срещу Сърбия - при това няколко часа след среща с посланика на Руската федерация в Белград, на която бяха обявени нови планове за привличане на чуждестранни инвестиции.\r\nНо след последните събития на дневен ред излиза въпросът кога от партньор и добър съсед Македония се превърна в страната, от която Сърбия изтегля дипломатите си. Хронологически погледнато, проблемите в двустранните отношения започват с промените във властта в Скопие. След предсрочните парламентарни избори в Македония, които се проведоха през декември миналата година, Александър Вучич от позицията на премиер се стараеше в своите публични изяви да остави впечатление на въздържан политик по отношение на вътрешната криза в Македония. Но медиите, близки до Вучич, водеха истинска информационна война, в която местната редакция на руската информационна агенция \"Спутник\" бе техен верен съюзник. Зоран Заев - премиерът, който не e желан нито от Александър Вучич, нито от Владимир Путин\r\n(Дез)информацията се ширеше в сръбския медиен спектър - тя започна от информационните портали, след това се пренесе към телевизионните канали и вестници, голяма част от които - свързани с Вучич, за да стигне до отзвука в руските държавни медии. В крайна сметка, с още по-помпозни заглавия новините се връщаха в македонските медии като \"Сител ТВ\", \"Канал 5\", \"Алфа\", MTV, порталите \"Инфомакс\", \"Курир\", \"Република\", \"Вести\". Така на бял свят се яви параноята, че Зоран Заев със западните партньори като САЩ и ЕС, но и Джордж Сорос, иска да продаде Македония на албанците, с едва доловимите предположения, че Македония има и друг изход от кризата освен евроатлантическата интеграция. Това е Русия.\r\nСтраната, която изпрати последното си съобщение към Македония през 2013 г. относно среща между две държавнически делегации от привидно второстепенен характер, изведнъж стана активна на Балканите и се ангажира ревностно с политическите обстоятелства в Македония. Руските изявления отразиха по недвусмислен начин потвърждение на параноята и фалшивите новини, които щедро разпространяваха някои сръбски и македонски медии.\r\nМосква даде открита подкрепа на Груевски, но все пак в образа на Александър Вучи можеше да се открои путиновият агент. През пролетта на 2017 г. Вучич започна кампанията за президент на Сърбия. Четири дни преди изборите в Сърбия, Вучич отпътува за Русия за среща с Путин. Тя не бе никак маловажна, ако се има предвид фактът, че с кандидатурата си за държавен глава Александър Вучич целеше напълно да консолидира властта си в страната. Още по-важна е неговата декларация, направена след срещата с Путин, съгласно която руският президент му е предал, че не е доволен от правителство на СДСМ в Македония.\r\nНапрегната атмосфера в региона кулминира в събитията от 27 април, когато в парламента на Македония имаше линчуване на лидера на СДСМ Зоран Заев и депутатите от опозицията. Заслужава да се отбележи, че Министерство на външните работи на Русия, ден след изборите в Македония открито застана на страната на Груевски като каза, че Заев с помощта на САЩ и Джордж Сорос не може да бъде премиер на страната, а законен победител в изборите е Груевски и партията ВМРО-ДПМНЕ. Аферата \"Живалиевич\" - повратна точка\r\n\"НоваТВ\", заедно с Мрежата за докладване на престъпност и корупция (OCCRP) и британския вестник The Guardian публикува изследване, подкрепено с документи, които сочат намеса от страна на Русия в Македония с цел дестабилизация на региона и предотвратяване на евроатлантическата интеграция, особено на тази в НАТО. Всичко това е извършвано чрез сръбските разузнавателни служби и с участието на македонския депутат от сръбски произход Иван Стоилкович. Обявени бяха и преписи между техни разговори, налице са и съмнения, че те са отговорни за създаването на медийната пропаганда, която наливаше масло в огъня на вече неспокойната и разделена Македония. За агента Горан Живалиевич се потвърди, че е присъствал в парламента с тълпата, която щурмува сградата. Появиха се съответни доказателства, които показват, че тези хора са били следени от македонските служби и по времето на Сашо Миялков като директор на УБК. Замесен бе и журналистът и депутат от Сърбия Мирослав Лазански. Успоредно течеше и мащабна пропагандна кампания, насочена към САЩ, ЕС, медиите, неправителствените организации и политици от опозицията в Македония.\r\nОфициална Сърбия не отговори нищо за аферата \"Живалиевич\" и обвиненията за намеса във вътрешните работи на Македония. Сръбската позиция е, че Живалиевич не е извършил действия, нарушаващи дипломатическите протоколи, и че в парламента в Скопие е имало и други представители на чуждестранни служби. (Края на май, изявлението на Вучич в Брюксел).\r\nЗа тази афера със сръбските служби в Македония все още чакаме някаква институционална развръзка, ако поради съображения за сигурност и регионални причини такава изобщо има. Македонската реакция беше топла, а сръбската почти арогантна. От тези събития насам ледът започна да сковава бързо двустранните отношения между Белград и Скопие. Понякога се провокира с измислени новини за предполагаема армия от Косово, която заедно със Заев кой знае какво е планира, после последва и коментар на Дачич, който открито говореше, че съжалява, че са признали Македония под конституционното й име. И всичко това, за да се стигне до кулминационната точка с оттеглянето на дипломатическия персонал на Сърбия от Скопие обратно в Белград. Вучич и Дачич разтръбиха, че имат доказателства, съгласно които сръбското посолство е било цел на разузнавателна дейност в Македония от страна на трети служби.\r\nСлед победата на СДСМ и назначаването на Зоран Заев за министър-председател, външната политика на Македония се промени драстично. Усилията за евроатлантическа интеграция бяха определени като приоритет от новата администрация. Споразумението с България и потвърждаването на тясното сътрудничество с Босна и Херцеговина, друга балканска държава, която може да е потенциален проблем по отношение на сигурността в региона, изглежда започва да се възприема като пречка за много външни програми.\r\nОпитите за намеса на Русия в Югоизточна Европа, особено в крехките Западните Балкани, е не само изкуствено раздухана история - тя е потвърдена от много статии и изследвания от различни медии в света, които не крият опасенията си, че опасната игра на Москва ще доведе до нови проблеми в чувствителния регион. Тереза Герова", "date": "2017.08.22", "title": "\"Нова ТВ\" (Македония): Скопие-Белград: Хронология на замразяване на (добро) съседските отношения"}
{"url": "http://www.focus-news.net/news/2017/08/22/2428001/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Преди броени дни започнаха официалните дейности по проекта, който цели подобряването на здравеопазването на територията на Свищовска община. Те стартираха с пресконференция, представяща проекта. В днешното издание на предаването „Добре дошли в Свищов“ на Радио „Фокус“ – Велико Търново ще ви представим основните цели и задачи на проекта. Припомняме, че общата стойност на средствата, с които ще се финансират дейностите, е близо 1,5 млн. евро, равно разделени между двата партньора – Община Свищов и Кметство Зимнич. Обществените поръчки за изпълнението им вече започнаха, а допълнителна информация за дейностите и сроковете ще научите от Даниела Станкова, координатор на проекта. \r\nВъв втората част на предаването ще ви представим поредното международно спортно събитие, в което Община Свищов се включи. През уикенда градът бе домакин на 62-ата Международна регата с лодки. На Свищовския бряг акостираха всички участници от 11-те страни. Те бяха топло посрещнати от ръководството на Свищовска община. Допълнителна информация за това ще ни представи Борислав Замфиров, зам.-кмет на Община Свищов. Самото състезание, неговите корени и история пък ще научите от Йордан Герчев от Туристическо дружество „Алеко“. Водещ на предаването днес е Луиза Транчева, а номерът, на който можете да се свържете със студиото, е 0885 303 375.", "date": "2017.08.22", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/08/22/2428002/afp-zapodozrenite-za-dvoynata-teroristichna-ataka-v-kataloniya-pristignaha-v-sada-v-madrid.html", "text": "Четиримата заподозрени за участие в двойния терористичен атентат в испанския автономен регион Каталония пристигнаха в съда в Мадрид, където ще чуят обвиненията срещу тях, предава кореспондент на AFP.\r\nПод засилени мерки за сигурност полицейските микробуси влязоха на територията на Националния съд, който разглежда делата за тероризъм. Там съдиите ще ги разпитат и ще решат какви – ако има такива – ще са обвиненията, които ще бъдат повдигнати срещу тях.\r\nЖертви на двойната атака станаха 15 души. Над 120 други пострадаха, припомня агенцията. Тереза Герова", "date": "2017.08.22", "title": "AFP: Заподозрените за двойната терористична атака в Каталония пристигнаха в съда в Мадрид"}
{"url": "http://www.focus-news.net/news/2017/08/22/2428003/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министърът на външните работи на ФГР Зигмар Габриел (ГСДП) обвини канцлера Ангела Меркел (ХДС) в многократно нарушаване на дадени преди предходните избори обещания, съобщава националният ежедневник Die Frankfurter Allgemeine Zeitung. \r\nПовод за раздразнението на бившия лидер на германските социалдемократи са плановете за увеличение на бюджета за отбрана за сметка на социалните ползи за гражданите. „Откъде ще дойдат парите? ХДС и ХСС, както и Меркел, отказват да кажат откъде трябва да дойдат тези средства“, коментира пред местни медии Габриел. \r\nПървият дипломат на Берлин припомни, че Меркел не е спазила редица обещания, дадени на гражданите преди преизбирането й. Сред тях са такива за данъчната политика и продължителността на експлоатация на атомните електроцентрали.\r\n*** След двойната терористична атака в испанския автономен регион Каталония властите в Италия взеха решение за засилване на мерките за защита на гражданите около архитектурните и художествени съкровища в страната и на главните пешеходни зони, съобщава вестник The Local в местната си редакция.\r\nИталия не е претърпяла джихадистки нападения на територията си, но многократно е била предупреждавана от пропагандистите на „Ислямската държава“, че тя и Ватиканът са в списъка на потенциалните им мишени. Последната такава бе отправена през миналия уикенд. \r\nСпоред италианските медии 50 полицаи, оборудвани с преносими скенери, са извършвали проверки на 10 хил. души, събрали се на площад „Свети Петър“ в неделя за седмичната молитва на папа Франциск. \r\nНо Ватиканът отчете докладите. „Ние не сме наясно с каквито и да било засилени мерки. Що се отнася до нас, степента на бдителност е вече много висока\", увери говорител на Светия престол. \r\nПрефектурата, която контролира сигурността в Рим, реши в събота да увеличи превантивните мерки край главните пешеходни зони, считани за потенциално уязвими за видовете смъртоносни атаки, извършвани с превозни средства – като тези в Барселона, Ница, Стокхолм, Берлин и Лондон.\r\nМерките не бяха конкретизирани. Медиите съобщават, че са предвидени нови бетонни бариери за част от прочутата търговска улица „Виа дел Корсо“ и за района на Римския форум.\r\n*** Румъния има малко повече от 326 хил. легломеста в хотелите си по данни от 2016 г. Това е малко повече от числото през 2015 г. (325 хил. места), но е все още зад показателите на съседни България и Унгария, пише   Romania-Insider.\r\nВ сравнение България има 328 хил. туристически легломеста през 2016 г., което е ръст от 2015 г., когато те са 322 хил. Междувременно в Унгария през 2016 г. местата са били 446 хил. в сравнение с 440 хил. през 2015 г. \r\nСъщевременно Румъния е пред държави като Финландия (253 хил. легломеста), Словакия (184 хил.) и Кипър (84 хил.)\r\n*** Гръцките дипломати следят развитието на ситуацията на Балканския полуостров с притеснение, след като Сърбия изтегли за инструкции целия персонал на посолството си в Скопие, след като обвини Македония в „обидна дейност“ в ясен гняв спрямо подобряването на отношенията на съседа с Косово – бивша сръбска провинция, пише  Ekathimerini.\r\nСпорът се случва на фона на подновените усилия на Македония да стане член на ЕС и НАТО след период на политически затруднения. \r\nМинистър-председателят на страната Зоран Заев формира коалиционно правителство през юни цели шест месеца след изборите. Гърция настоява спорът с Македония за името да бъде разрешен преди балканската държава да може да се присъедини към международните организации.\r\n*** Според проучване на „ЮГов“ повече от 80% от британските евреи са на мнение, че Лейбъристката партия е твърде толерантна към антисемитизма в редиците на своите депутати, членове и последователи. Същевременно едва 19% от допитаните 2025 британски евреи са на мнение, че Консервативната партия не прави много, за да се справи с този проблем в редиците си, пише The Independent.\r\nСъщевременно при Либералдемократическата партия 36% от британските евреи смятат, че в нея може да се направи повече относно антисемитизма, докато 41% смятат, че същото може да се направи в „Партията на независимостта“ и 40% в „Зелената“ партия.\r\nВъпреки, че Лейбъристката партия миналата година излезе с манифест, че „ще изгради общество и свят, свободни от всички форми на расизъм, антисемитизъм и ислямофобия“, повечето респонденти, сочат, че тя може да направи повече. 83% от допитаните смятат, че лейбъристите са твърде толерантни към антисемитизма в редиците си.\r\nАвторите на доклада сочат, че последователите на Лейбъристката партия „по-рядко са антисемити, затова и причината за недоволството на британските евреи с партията се свърза с начина, по койтоо тя не успя да се справи с антисемитите в редиците си“.\r\nСъщевременно според проучването 65% от респондентите смятат, че правителство не върши достатъчно работа при защитата на евреите в страната, докато 52% смятат, че прокуратурата може да постигне повече по въпроса.\r\nКато реакция за проучването бившият министър-лейбърист Ерик Пикълс посочи, че на съвременния антисемитизъм, му е позволено „да процъфтява в лявата част на британската политика“ и че това е „зов за пробуждане“ за Лейбъристката партия.\r\n***", "date": "2017.08.22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/08/22/2428004/stara-zagora-obshtinata-osiguryava-izvanreden-kurs-i-promyana-v-marshruta-na-avtobusite-do-starozagorski-mineralni-bani-za-bogorodichna-stapka.html", "text": "Община Стара Загора осигурява извънреден курс и промяна в маршрута на автобусите до Старозагорски минерални бани за „Богородична стъпка“, съобщиха от пресцентъра на Общината. На 26 и 27 август с. Старозагорски бани ще бъде домакин на Националния тракийски фолклорен събор „Богородична стъпка“. Очаква се да пристигнат повече от 4 000 участници и близо още толкова гости на форума. За осигуряване на максимална безопасност и комфорт на всички присъстващи на събитието автобусите от градския транспорт ще се движат по околовръстния път на курорта – пътя през хотелската част. Същите ще обръщат на разклона за село Сулица.\r\nВ събота последният автобус ще тръгне от Централния площад на с. Старозагорски бани в 22.00 часа в посока Стара Загора и ще мине по обиколния маршрут.\r\nЗа удобство и улеснение на пътуващите с обществения транспорт Община Стара Загора предлага график на изпълняваните курсове в двата почивни дни.", "date": "2017.08.22", "title": "Стара Загора: Общината осигурява извънреден курс и промяна в маршрута на автобусите до Старозагорски минерални бани за „Богородична стъпка“"}
{"url": "http://www.focus-news.net/news/2017/08/22/2428005/dobrich-kontsert-na-pianistkata-prof-zheni-zaharieva-shte-se-sastoi-v-kavarna.html", "text": "Концерт на пианистката проф. Жени Захариева ще се състои в Художествена галерия „Христо Градечлиев“ – Каварна на 27 август, неделя, от 18.30 часа. Това съобщиха от пресцентъра на Община Каварна. Проф. Захариева е пианистка, председател на Съюза на българските музикални и танцови дейци и председател на Националната асоциация за защита на изпълнителските права (НАЗИП). По време на дългогодишната си творческа дейност тя е удостоявана с големи награди като Officier des Arts et Lettres - 2007 - звание на френското правителство. \r\nЖени Захариева бе инициатор за възстановяването на легендарното старинно пианофорте на Клара Шуман в Браницшлос – Германия. Тя е и първият пианист, изнесъл концерт и записал компактдиск на този инструмент. За тази инициатива Жени Захариева бе наградена с орден от германското правителство. През последните пет години именитата ни музикантка изнася концерти в Япония, Франция, Италия, Гърция, Австрия, Германия, Русия и САЩ. Води майсторски класове по пиано в Московската консерватория „П. И. Чайковски”, Парижката национална консерватория, в Токио (Мусашино академия), Йокохама (Феррис колеж), Ню Йорк (Манхатън скул мюзик), Лятна музикална академия в Сан Даниеле – Италия, в Атина, както и ежегодно от 2001 г. в Лятна музикална академия „Русалка” на Черно море.", "date": "2017.08.22", "title": "Добрич: Концерт на пианистката проф. Жени Захариева ще се състои в Каварна"}
{"url": "http://www.focus-news.net/news/2017/08/22/2428006/bsp-shte-dade-preskonferentsiya.html", "text": "БСП ще даде пресконференция от 13.00 часа в централата на партията на ул. „Позитано” № 20. Това съобщиха от пресцентъра на БСП.", "date": "2017.08.22", "title": "БСП ще даде пресконференция"}
{"url": "http://www.focus-news.net/news/2017/08/22/2428007/yambol-mitnicheski-sluzhiteli-otkriha-blizo-1-kg-kontrabandni-zlatni-nakiti-v-taynik-na-kamion.html", "text": "976 грама контрабандни златни накити на стойност около 66 000 лева откриха в тайник в шофьорската кабина на камион на Митнически пункт „Лесово” служители от митническа мобилна група, съобщиха от пресцентъра на Прокуратурата. Камионът, пътуващ от Турция за Румъния, е спрян за проверка на ГКПП „Лесово” на 20 август около 17.00 часа. На разбираем език, водачът на автомобила е бил поканен от служителите на Митническа мобилна група да декларира пренасяни вещи, стоки и валутни ценности. Той е заявил, че не пренася такива. \r\nПри последвалата проверка на кабината на влекача, в таблото зад шкафче, намиращо се в средната конзола, са открити три черни пакета, съдържащи общо 976 грама златни изделия-пръстени, обеци, масивни медалиони, разпределени в прозрачни пликове и маркирани с фабричен знак за 14-каратово злато. На турския гражданин, шофьор на камиона, е извършен личен преглед, при който са намерени у него общо 3 650 евро в различни купюри. \r\nСрещу шофьора на камиона е образувано досъдебно производство по описа на Митница Бургас, което се провежда под надзора на Окръжна прокуратура Ямбол. \r\nС постановление на Окръжна прокуратура - Ямбол от 21 август 2017 г. на осн. чл. 64 ал.2 НПК шофьорът на камиона с инициали Х.Х.Д. е задържан за 72 часа, като предстои внасяне в съда на искане за вземане на постоянна мярка за неотклонение „задържане под стража“. Той е привлечен като обвиняем за престъпление по чл. 242 ал. 1 б. „д“ от НК. \r\nПревозното средство също е задържано. Според първоначалната експертиза, иззетото контрабандно злато е на стойност около 66 000 лева. Работата по случая продължава.", "date": "2017.08.22", "title": "Ямбол: Митнически служители откриха близо 1 кг контрабандни златни накити в тайник на камион"}
{"url": "http://www.focus-news.net/news/2017/08/22/2428008/afp-nad-40-tsivilni-sa-ubiti-v-rakka-pri-udari-na-vodenata-ot-sasht-koalitsiya.html", "text": "Най-малко 42-ма цивилни са убити в понеделник при въздушни удари в сирийската провинция Ракка, нанесени от самолети на водената от САЩ международна коалиция срещу близкоизточната радикална групировка „Ислямска държава“, предава AFP, като се позовава на данни от Сирийската обсерватория за човешките права.\r\nДеветнадесет деца и 12 жени бяха сред убитите при бомбардировките, които са засегнали няколко квартала в град Ракка, сочат данни на базираната в Лондон правозащитна организация. .Тереза Герова", "date": "2017.08.22", "title": "AFP: Над 40 цивилни са убити в Ракка при удари на водената от САЩ коалиция"}
{"url": "http://www.focus-news.net/news/2017/08/22/2428009/sport-viktoriya-azarenka-propuska-otkritoto-parvenstvo-na-sasht.html", "text": "Беларускинята Виктория Азаренка потвърди официално, че за втора поредна година ще пропусне участие в последния за годината турнир от „Големия шлем“ - Откритото първенство на САЩ. \r\nАзеронко достигна до финалите на US Open през 2012-та и 2013-та г., но бе победена от Серина Уилямс.", "date": "2017.08.22", "title": "Спорт: Виктория Азаренка пропуска Откритото първенство на САЩ"}
{"url": "http://www.focus-news.net/news/2017/08/22/2428010/smolyan-den-na-traur-v-pamet-na-velichko-cholakov-e-obyaven-i-v-obshtina-nedelino.html", "text": "Ден на траур в памет на Величко Чолаков е обявен и в община Неделино, съобщиха от пресцентъра на Общината. Със заповед № 307/21.08.2017г. кметът Боян Кехайов обяви вторник за ден на траур в памет на Величко Чолаков. „B ĸaчecтвoтo cи нa ĸмeт нa Общинa Heдeлинo и oт имeтo нa цялoтo pъĸoвoдcтвo и житeлитe нa oбщинaтa изĸaзвaм нaй-иcĸpeнитe cи cъбoлeзнoвaния нa ceмeйcтвoтo и близĸитe нa Beличĸo Чoлaĸoв. B нeгoвo лицe xopaтa oт Heдeлинo имaxa eдин дoбъp пpиятeл, ĸoйтo в гoдинитe ocтaнa cъпpичacтeн ĸъм пpoблeмитe нa oбщинaтa. Beличĸo Чoлaĸoв винaги e пoдĸpeпял cпopтнитe инициaтиви в oбщинaтa и бeшe paдeтeл зa пpиoбщaвaнe нa млaдитe xopa ĸъм cпopтa. Ha 35 гoдини тoй имaшe пpизнaниeтo и yвaжeниeтo нa цялaтa cпopтнa oбщecтвeнocт и xopaтa в Бългapия и извън пpeдeлитe й. Beличĸo Чoлaĸoв e eдинcтвeният бългapcĸи щaнгиcт c мeдaл oт oлимпийcĸитe игpи в нaй-тeжĸa ĸaтeгopия. B cвpъxтeжĸa ĸaтeгopия cтaвa cвeтoвeн шaмпиoн във Baнĸyвъp и eвpoпeйcĸи шaмпиoн в Уĸpaйнa”, се казва в съболезнователния адрес на кмета на Неделино Боян Кехайов.", "date": "2017.08.22", "title": "Смолян: Ден на траур в памет на Величко Чолаков е обявен и в община Неделино"}
{"url": "http://www.focus-news.net/news/2017/08/22/2428011/plovdiv-12-sela-v-oblastta-sa-s-narusheno-vodopodavane-zaradi-avarii.html", "text": "Жителите на 12 села в Пловдивска област са без вода заради аварии по водопроводната мрежа. Това съобщиха за Радио „Фокус“ – Пловдив от водоснабдителното дружество за областта. С нарушено водоподаване днес са жителите на селата Болярци, Боянци, Избегли, Козаново, Конуш, Червен, Домлян, Мраченик, Розино, Беловица, Красново и Мътеница. Екипите на водоснабдителното дружество работят за бързото отстраняване на авариите, като се очаква до края на работния ден да бъде възстановено нормалното водоподаване в 12-те населени места.\r\nС нарушено водоподаване до 16:00 часа днес са и домакинствата в кварталите „Свети Георги“, „Васил Левски“ и „Баба Тонка“ в Асеновград. Без вода са също жителите на град Калофер, както и домакинствата по улиците „Ген. Гурко“ в Хисаря, „Извор“ в град Първомай, „Васил Левски“, „Патриарх Евтимий“ и „Божидар Здравков“ в Пловдив.\r\nТони МИХАЙЛОВ", "date": "2017.08.22", "title": "Пловдив: 12 села в областта са с нарушено водоподаване заради аварии"}
{"url": "http://www.focus-news.net/news/2017/08/22/2428012/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване „Здравей, Пещера“ на Радио „Фокус“ – Пазарджик и Община Пещера ще чуете повече за Центъра за настаняване от семеен тип за деца и младежи в Пещера, който е социална организация, оказваща личностна, социална и образователна подкрепа на деца, лишени от родителски грижи. Потребителите имат възможност да останат неограничен период от време в социалния център, докато изградят необходимите качества да се справят сами. Повече за дейността на центъра и за дейностите, които се предлагат в него научаваме от Аксиния Лулчева, директор на социалния център. \r\nЩе ви разкажем и как ще протече Празникът на кешкека в пещерското село Радилово и какви са изненадите за участниците и публиката. Събеседник ще бъде Марена Вачкова от читалището в Радилово. Телефоните за връзка със студиото са 0885 606692 и 034 420020.", "date": "2017.08.22", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/08/22/2428013/vidin-politsiyata-razsledva-sluchaya-s-oskverneniya-pametnik-na-blagodarnostta-v-park-rova.html", "text": "Полицията започна досъдебно производство за осквернения „Паметник на благодарността“ във Видин, съобщиха от Областната дирекция на МВР. Досъдебното производство е започнато на 21 август и е по описа на Районно управление „Полиция” – Видин. То се води срещу неизвестен извършител, който във времето от 20.00 часа на 18 август до 08.00 часа на 20 август е изписал надписи върху паметника, намиращ се в парк „Рова” до Стамбол капия.„Фокус“ припомня:\r\nНа 20 август „Паметник на благодарността“ бе осквернен с надписите „Аллах“, на челната страна на паметника бе изрисуван и полумесец със звезда, а отстрани на паметника имаше друг надпис – „Палестина“. Местната еврейска общност бе възмутена от стореното. Паметникът е поставен преди повече от 10 години от благодарни видински евреи, които живеят в Израел и е в знак на благодарност от местните евреи, оцелели благодарение на българския народ по време на гоненията през Втората световна война. \r\nПаметникът на благодарността в центъра на града, пострадал от вандалски акт, бе почистен вчера сутринта по разпореждане на кмета на Община Видин Огнян Ценков. Посолството на Израел в София остро осъди скандалното оскверняване на „Паметника на благодарността“ във Видин и благодари за бързата реакция на кмета на Видин Огнян Ценков.", "date": "2017.08.22", "title": "Видин: Полицията разследва случая с осквернения „Паметник на благодарността“ в парк „Рова”"}
{"url": "http://www.focus-news.net/news/2017/08/22/2428014/telegraf-sarbiya-srabskite-diplomati-v-skopie-shpionirani-ot-makedonskite-sluzhbii.html", "text": "Разузнавателните служби на Македония са следели и подслушвали незаконно сръбските дипломати в страната, а тайни служби на трети страни също са били замесени с действията си. Това е преобладаващата позиция на сръбските медии по повод последния дипломатически скандал между Белград и Скопие, пише вестник Telegraf. \r\nСръбските дипломати са били безпричинно последвани и дори срещу тях е прилаган методът на сплашване. След получаването на тази информация Сърбия е реагирала незабавно, за да защити дипломатите си, като ги изтегли от Скопие, твърдят източници. Тереза Герова", "date": "2017.08.22", "title": "Telegraf (Сърбия): Сръбските дипломати в Скопие – шпионирани от македонските служби?"}
{"url": "http://www.focus-news.net/news/2017/08/22/2428015/blagoevgrad-23-dupki-ot-ognestrelno-orazhie-sa-otriti-na-garazhna-vrata-pri-proverka-na-signal-za-goryashta-kola-v-sandanski.html", "text": "23 дупки от огнестрелно оръжие са отрити на гаражна врата при проверка на сигнал за горяща кола в Сандански, съобщиха от Областната дирекция на МВР – Благоевград. Около 02.35 часа вчера в Районно управление „Полиция” – Сандански е получен сигнал за горящ лек автомобил „БМВ”, паркиран на ул. „Емануил Васкидович” Сандански. От пристигналите на място полицейски служители е установено, че горящият автомобил е паркиран пред гараж, по чиято врата има около 23 отверстия от огнестрелно оръжие. За случая е уведомена Районна прокуратура – Сандански. Образувано е досъдебно производство. Работата по случая продължава.", "date": "2017.08.22", "title": "Благоевград: 23 дупки от огнестрелно оръжие са отрити на гаражна врата при проверка на сигнал за горяща кола в Сандански"}
{"url": "http://www.focus-news.net/news/2017/08/22/2428016/tomash-petska-chez-razpredelenie-balgariya-startira-podmyanata-na-klyuchov-kabel-110-kv-koyto-shte-podobri-sigurnostta-i-nadezhdnostta-na-elektrozahranvaneto-na-9-stolichni-rayona.html", "text": "ЧЕЗ Разпределение България стартира подмяната на ключов кабел 110 kV „Енос“, който захранва частично 45 столични квартала в 9 столични района: „Триадица“, „Красно село“, „Средец“, „Лозенец“, „Красна полянаж, „Възраждане“, „Илинден“, „Младост“ и „Искър“. Това каза Томаш Пецка, Член на УС и Главен директор „Управление на активите“ в „ЧЕЗ Разпределение България“, в интервю за Агенция \"Фокус\". По думтие му в резултат ще се подобри сигурността и надеждността на електрозахранването на 39 000 домакинства и стопански клиенти, сред които  държавни институции, болници, производствени и офис сгради, трамвайната и тролейбусната мрежа на градския транспорт и др. „Целта е да намалим риска от възникване на аварии и да съкратим значително срока за тяхното отстраняване“, отбеляза Пецка. \r\nТой добави, че подмяната на кабела е стартирала миналата седмица и се очаква да приключи в края на октомври. По думите му моментът за извършване на ключовия ремонт е внимателно подбран – ще се работи в период когато консумацията на електричество е най-ниска. „По този начин ще се избегне претоварване по мрежата, която ще доставя ток на клиентите по време на подмяната на кабела“, обясни Томаш Пецка и допълни, че ремонтът ще протече на няколко етапа, тъй като трасето е разделено на части, за да се ограничат до минимум смущенията за клиентите. \r\n„Взели сме необходимите мерки нашите подизпълнители да сведат неудобствата за гражданите до минимум. Трасето, по което ще се извършват ремонтните работи, преминава през районите „Овча купел“, „Красно село“ и „Триадица“, като част от кабела ще се подменя в проходим колектор, а друга – в непроходим, което налага съответните изкопни дейности в неговия сервитут. Клиентите на компанията в засегнатите райони ще бъдат своевременно информирани за евентуални неудобства по време на ремонта“, каза още главният директор „Управление на активите“ в „ЧЕЗ Разпределение България“.", "date": "2017.08.22", "title": "Томаш Пецка: ЧЕЗ \"Разпределение България\" стартира подмяната на ключов кабел 110 kV, който ще подобри сигурността и надеждността на електрозахранването на 9 столични района"}
{"url": "http://www.focus-news.net/news/2017/08/22/2428017/ivan-bozhilov-kmet-na-rayon-ilinden-143-nezakonni-postroyki-v-kv-zaharna-fabrika-shte-badat-saboreni.html", "text": "Ще бъдат съборени 143 постройки. Заповедта за премахването им е от 2016 година. Това съобщи за Агенция „Фокус“ кметът на район „Илинден“ Иван Божилов във връзка с премахването на незаконни постройки в кв. „Захарна фабрика“. „Благодаря на МВР и на всички органи, които са на място за добрата работа и организация, за да може районната администрация да си свърши работата. Благодаря и на моите служители“, посочи той и допълни, че при събарянето на постройките не се създава напрежение. „На майките с деца, които живеят в незаконните постройки, е предложено да бъдат настанени в дом „Света София“, обясни Иван Божилов и уточни, че общо 504 души са регистрирани на адрес в събаряните постройки.\r\nБиляна ИВАНОВА", "date": "2017.08.22", "title": "Иван Божилов, кмет на район „Илинден“: 143 незаконни постройки в кв. „Захарна фабрика“ ще бъдат съборени"}
{"url": "http://www.focus-news.net/news/2017/08/22/2428018/tass-ruskite-vlasti-zadarzhaha-izvestniya-rezhisyor-kiril-serebrenikov.html", "text": "Следователи задържаха известния руски режисьор Кирил Серебреников по подозрение за измама на стойност 68 млн. рубли, предава TACC.\r\n„Главното управление за разследвания по особено важни дела към Следствения комитет на Русия, по подозрение в организирането на кражба на най-малко 68 млн. рубли, разпределени в периода 2011-2014 г. за изпълнението на проекта „Платформа“, е задържан художественият ръководител на Московския театър\r\n\"Основната дирекция за разследване на особено важни случаи на Обединеното кралство за подозрение за организиране на кражба на най-малко 68 милиона рубли, разпределени през 2011-2014 г. за изпълнението на проекта\" Платформа \", задържан художествен ръководител на московския театър „Гогол Център“ - Кирил Серебреников\", информира Светлана Петренко, говорител на Следствения комитет на Руската федерация. Тереза Герова", "date": "2017.08.22", "title": "ТАСС: Руските власти задържаха известния режисьор Кирил Серебреников"}
{"url": "http://www.focus-news.net/news/2017/08/22/2428019/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-avgust.html", "text": "„Софийска вода” временно ще прекъсне водоснабдяването в някои части на столицата на 23 август, съобщиха от пресцентъра на дружеството. В сряда във връзка с подмяна на спирателни кранове в кв. „Карпузица“, ул. „Войводина могила“ и ул. „Дамяница“, кв. „Горна баня“, ул. \"Бойчо Бойчев\" и ул. 643, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- жк „Бъкстон“ – ул. „Ген.Александър Суворов“, бул. „Никола Петков“, бул. „Цар Борис III“, ул. „Ветрушка“, ул. „Голям братан“ и ул. „Вихрен“\r\n- кв. „Княжево“ – бул. „Никола Петков“, ул. „Витошко лале“, ул. „Габровица“, ул. „Симеон Радев“, ул. „Александър С. Пушкин“, ул. „Маринковица“, ул. „Карамфил“, ул. „Преки път“, ул. „Велики прелом“, ул. „Ген. Михаил Кутузов“, ул. „Планинец“, ул. „Радин дол“, ул. „Морени“, ул. „Меча поляна“, бул. Цар Борис III“, ул. „Люлински път“, ул. „Войводина могила“, ул. „Звездица“, ул. „Кореняците“, ул. „Княжевска“, ул. „Върба“, ул. „Миле Попйорданов“, ул. „Кореняците“, ул. „Букет“\r\n- кв. „Овча купел“ – ул. „Бойчо Бойчев“, ул. „Акад.Константин Пешев“, ул. „Монтевидео“, ул. „Маестро Кънев“, ул. „Иван Радоев“, ул. „Проф.Михайло Паразчук“, ул. „Народен герой“ и ул. „Букет“\r\n- кв. „Горна баня“ – бул. „Никола Петков“, ул. „Инж.Борислав Огойски“, ул. „Бойчо Бойчев“ и м. „Подлозище“\r\n- Община Красна поляна -  районът между  ул. „Суходолска“, ул. „Сали Яшар“ и  ул. „Стубела\"\r\n- жк „Люлин“ 4, жк „Люлин“ 5, жк „Люлин“ 3 (бл.368, бл.369, бл.370 и бл.371)  \r\n- кв. „Филиповци“ – от 12:30 на 23 август до 00:30 на 24 август. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  \r\nжк „Бъкстон“ – бул. „Александър С.Пушкин“ и ул. „Купените“\r\nкв. „Княжево“ – ул. „Дамяница“ и ул. „Средорек“\r\nкв. „Овча купел“ – ул. „Монтевидео“ и ул. „Боряна“\r\nВ сряда във връзка с изпълнение на строително-монтажни работи на ул. „Ген.Ковачев“ №12, в.з. „Драгалевци“, се налага спиране на водоподаването от 9:30 до 20:30 часа на клиентите на „Софийска вода”, живеещи на ул. „Ген.Ковачев“ от №16 до №14 , ул. „Акад.Сандерс„  №2,  №4,  №15  и  ул.„321“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Ковачев“.\r\nВ сряда във връзка с изпълнение на строително-монтажни работи в м. „Гърдова глава“, кв. „Бояна“, се налага спиране на водоподаването от 00:00 до 6:00 часа на клиентите на „Софийска вода”, живеещи в района на:\r\nм. „Гърдова глава“, ул. „Иваница Данчев“, ул. „Панорамен път“, ул. „Васил Чекеларов“ , ул. „Балканска война“, ул. „Панорамен път“, ул. „Меча поляна“, ул. „Войнягово“, ул. „Морени“, ул. „Радин дол“, ул. „Прохлада“, ул. „Маринковица“, бул. „А. С. Пушкин“\r\nкв. „Княжево“ - ул. „Проф. Державин“, ул. „Елша“, ул. „Явор“, ул. „Горска теменуга“, ул. „Витошки бор“, бул. „Цар Борис III“, ул. „Преслав“\r\nв.з. „Килиите“ - ул. „Витошки бор“, ул. „Акад. Михаил Арнаудов“, ул. „Полско цвете“, ул. „Синята скала“, ул. „Акад. Михаил Арнаудов“, ул. „721“, ул. 722, ул. 601, ул. „10-ти километър“, бул. „Цар Борис III“ \r\nв.з. „Мала кория“ - бул. „Цар Борис III“, бензиностанция OMV, жп линия София-Перник, ул. „Пол. Стойно Бачийски“, ул.„Войводина могила“ \r\nкв. „Карпузица“ – ул. „Владайска река“, ул. „Войводина могила“, ул. „Поточе“, жп линия София-Перник, ул. „Дъбрава“, ул. „Дивна“, ул. „Княжевска“, ул. „Стефан Пешев“, ул. „Доброволец“, ул.„Лазарополе“, ул. „Полк. Стойно Бачийски“, ул. „Боженци“, ул. „Комините“, ул. „Люлински път“, бул. „Цар Борис III“,  ул. „Буря“ от ул. „Дъбрава“ до ул. „Гербер“, ул. „Войводина могила“ от ул. „Люлински път“ до ул. „Звездица“ \r\nкв. „Горна баня“ - ул. „Ехо“, ул. „Извора“, ул. „Топло изворче“, ул. „Вечерница“, бул. „Никола Петков“, ул. „Георги Богровски“, ул. „Планиница“, ул. „Урал“, ул. „Градище“, ул. „Перуника“, ул. „Лотос“, ул. „Гръстниче“, ул. „Синьото езеро“, ул. „Дон“, ул. „Лозище“, ул. „Подлозище“, местност „Подлозище“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  кв. „Горна баня“, ул. „Вечерница“ и бул. „Никола Петков“, кв. „Княжево“ , бул. „Цар Борис III“ и  ул. „Преслав“.\r\nВ сряда във връзка с подмяна на водопроводно отклонение на ул. „Селимица“ №14, кв. „Васил Левски“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Лепенец“ от ул. „Рилска Обител“ до ул. „ Поп Грую“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Лепенец“, ъгъла с ул. „Селимица“.", "date": "2017.08.22", "title": "„Софийска вода” временно ще прекъсне водоснабдяването в някои части на столицата на 23 август"}
{"url": "http://www.focus-news.net/news/2017/08/22/2428020/sofiya-v-hoda-na-operatsiyata-po-sabaryane-na-nezakonni-sgradi-v-kv-zaharna-fabrika-shte-badat-izvarshvani-i-proverki-na-zhivushti-v-rayona.html", "text": "От тази сутрин стартира специализирана полицейска операция за охрана на обществения ред и безопасността на движението във връзка с действия, предприети от район „Илинден” към Столичната община по премахване на строежи, сгради и постройки в  ж.к. „Захарна фабрика”, на ул. „Суходол”. В хода на операцията ще бъдат извършвани и проверки на живущи в района. Това съобщиха от пресцентъра на МВР. Полицейските служители обезпечават обществения ред и следят за недопускане възпрепятстване работата на институциите.", "date": "2017.08.22", "title": "София: В хода на операцията по събаряне на незаконни сгради в кв. „Захарна фабрика“ ще бъдат извършвани и проверки на живущи в района"}
{"url": "http://www.focus-news.net/news/2017/08/22/2428021/alo-sarbiya-zaev-shpionira-sarbite-a-kosovo-vliza-v-yunesko.html", "text": "\"Заев шпионира сърбите, а Косово влиза в ЮНЕСКО\" пише в уводна статия сръбското електронно издание Alo като смята, че \"президентът Вучич разполага с достатъчно доказателства за невижданата офанзива провеждана в Македония против органите и институциите на Сърбия\".\r\nИзданието твърди, че \"Сърбия и Македония са на ръба на разпадане на дипломатическите отношения, като основна вина има новия македонски премиер Зоран Заев, който започна да шпионира нашите дипломати в Скопие и обеща на албанците подкрепа за членството на Косово в ЮНЕСКО.\"  \r\nAlo се позовава на добре информирани, но неназовани източници, според които \"на посолството на Сърбия в Скопие щял да бъде отреден статут подобен на този на посолството на Иран и на други страни, смятани от Запада за терористи\".\r\nИзданието смята, че Македония се е съгласила да подкрепи четвъртия опит на Косово да стане член на ЮНЕСКО, като ангажимента е бил поет от премиера Заев по време на среща в британското посолство, на която е присъствал и посланика на Албания.  \r\nКакво конкретно означава това, обяснява Любан Каран, пенсиониран подполковник от Контролната разузнавателна служба: \"Ако нашето посолство е поставено в ранг на Иран и подобни държави, то това означава, че приемащата държава смята, че това е опасна точка, от която се извършват операции срещу него. Това обаче е в противоречие със здравата логика и международните конвенции. С промените в управлението в Македония отношенията ни с тази страна се превърнаха от приятелски настроени към враждебни и това беше коварен опит да се постави Сърбия под един знаменател с държави, финансиращи тероризма\".Тереза Герова", "date": "2017.08.22", "title": "Alo (Сърбия): Заев шпионира сърбите, а Косово влиза в ЮНЕСКО"}
{"url": "http://www.focus-news.net/news/2017/08/22/2428022/tomash-petska-chez-razpredelenie-sazdadena-e-neobhodimata-organizatsiya-za-da-se-ogranichat-do-minimum-neudobstvata-za-klientite-po-vreme-na-rekonstruktsiyata-kabel-enos.html", "text": "Създадена е необходимата организация, за да се ограничат до минимум неудобствата за клиентите по време на реконструкцията кабел „Енос“. Това каза Томаш Пецка, Член на УС и Главен директор „Управление на активите“ в „ЧЕЗ Разпределение България“, в интервю за Агенция „Фокус“. „По време на реконструкцията кабел „Енос“ ще бъде изключен и клиентите ще бъдат захранени едностранно. Създадена е необходимата организация, за да се ограничат до минимум неудобствата за тях по време на ремонтните дейности и за предприемане на незабавни действия при евентуални прекъсвания. В случай на непредвидена аварийна ситуация ще мобилизираме и допълнителни аварийни екипи. Уведомени са всички клиенти средно напрежение, които имат първа категория на електрозахранване, за възможни смущения в доставките на електричество за периода на изпълнение на проекта“, обясни Пецка. „Създали сме план за реакция при нужда и ще поддържаме непрестанен контакт със Столична община и органите на МВР по време на ремонтните дейности. Не очакваме проблеми, но никога не сме застраховани от намеса на трета страна или непредвидена авария, затова сме подготвени за всеки един сценарий“, добави той. \r\nТомаш Пецка обясни, че в проекта ще бъдат инвестирани 3.2 млн. лв., като в рамките му ще бъдат подменени 3930 метра маслен кабел 110 kV с нов алуминиев сух кабел. „С това минимизираме и риска от възникване на аварии заради набези върху съоръжението, защото технологията, по която е създаден, го прави незначителен за крадците“, отбеляза той.\r\nГлавният директор „Управление на активите“ в „ЧЕЗ Разпределение България“ подчерта, че неслучайно проектът е дефиниран като изключително мащабен. „Организацията по неговото изпълнение е сложна, включени са всички звена в дружеството, подхождаме много отговорно и се надяваме, че ще се справим при минимални неудобства за всички. Всеки знае, че всяко подобрение неизменно е свързано с временни затруднения. В краткосрочен план обаче ще се радваме на едно по-сигурно и качествено електрозахранване за голяма част от столицата на България и да се справим професионално е наша основна цел“, коментира Томаш Пецка.", "date": "2017.08.22", "title": "Томаш Пецка, ЧЕЗ \"Разпределение\": Създадена е необходимата организация, за да се ограничат до минимум неудобствата за клиентите по време на реконструкцията кабел „Енос“"}
{"url": "http://www.focus-news.net/news/2017/08/22/2428023/daily-sabah-razrivat-mezhdu-berlin-i-ankara-turskata-politsiya-zamenya-nemskite-ovcharki-s-kucheta-ot-porodata-kangal.html", "text": "Кризата между Берлин и Анкара е осезаема на всички нива – турската полиция обяви, че започва обучение на кучета от домашната порода Кангал, които да заменят немските овчарки, използвани в операциите, пише вестник Daily Sabah.\r\nПървите десет кученца Кангал вече са били заведени в полицейски тренировъчен център за кучета в Истанбул от провинция Сивас, родния регион на породата. \r\nСобственикът, продал кучетата на полицията, заяви пред местни медии, че е съвсем нормално властите да изберат домашна порода, която да подпомага органите на реда при изпълнението на служебния им дълг.\r\nТурските породи Кангал и Акбаш, определени като анадолски овчарски кучета, се използват основно като охранителни за добитък и са популярни сред фермерите по цял свят.Тереза Герова", "date": "2017.08.22", "title": "Daily Sabah: Разривът между Берлин и Анкара: Турската полиция заменя немските овчарки с кучета от породата Кангал"}
{"url": "http://www.focus-news.net/news/2017/08/22/2428024/varna-dvizhenieto-pat-iii-208-provadiya-dalgopol-predi-razklona-za-krivnya-se-izvarshva-v-edna-lenta-poradi-paten-intsident.html", "text": "Движението път III-208 Провадия-Дългопол, при км 18, преди разклона за Кривня, се извършва в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.08.22", "title": "Варна: Движението път III-208 Провадия-Дългопол, преди разклона за Кривня, се извършва в една лента поради пътен инцидент"}
{"url": "http://www.focus-news.net/news/2017/08/22/2428025/dobrich-kmetat-yordan-yordanov-se-otteglya-ot-upravitelniya-savet-na-futbolen-klub-dobrudzha.html", "text": "Кметът на Добрич Йордан Йорданов се оттегля от Управителния съвет на Футболен клуб „Добруджа“, заяви Йорданов, предаде кореспондент на Радио „Фокус” – Варна. Преди дни на Общо събрание е избран нов изпълнителен директор на Футболен клуб „Добруджа“. Кметът мотивира своето оттегляне със следното: „Тъй като има интерес от страна на Милен Петков да застане начело на футболния клуб и преди месец-месец и половина, когато дискутирахме начините и как конкретно да се случи това, стана ясно, че някой от Управителния съвет трябва да излезе. Моето излизане е продиктувано именно от това“. \r\nТака на мястото на кмета на Добрич ще може да влезе Милен Петков, заемайки поста изпълнителен директор. Йордан Йорданов поясни, че с тази своя стъпка изпълнява волята на футболния клуб и на феновете. Междувременно през уикенда в мач от втория кръг на трета Североизточна група ФК „Добруджа“ победи Локомотив (Русе) с 4:1. Мачът е бил наблюдаван от над 400 зрители на стадион „Дружба“ в Добрич. Така клубът е започнал първенството, вземайки първи три точки по пътя към завръщането си в професионалния футбол.\r\nЖулиета НИКОЛОВА", "date": "2017.08.22", "title": "Добрич: Кметът Йордан Йорданов се оттегля от Управителния съвет на Футболен клуб „Добруджа“"}
{"url": "http://www.focus-news.net/news/2017/08/22/2428026/mvnr-do-tozi-moment-nyama-danni-za-postradali-balgari-pri-zemetresenieto-na-ostrov-iskiya-italiya.html", "text": "По информация на посолството в Рим към 11.0 часа българско време няма данни за пострадали български граждани при земетресението с магнитуд 4-та степен по скалата на Рихтер на остров Иския, южна Италия от снощи. Това съобщиха от пресцентъра на Министерство на външните работи. Най-големи са разрушенията в община Казамичола. Италианските власти осигуряват транспорт за туристите, желаещи да напуснат острова.\r\nБългарското посолство е в контакт с местните власти и следи ситуацията.", "date": "2017.08.22", "title": "МВнР: До този момент няма данни за пострадали българи при земетресението на остров Иския, Италия"}
{"url": "http://www.focus-news.net/news/2017/08/22/2428027/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Разузнавателните служби на Македония са следели и подслушвали незаконно сръбските дипломати в страната, а тайни служби на трети страни също са били замесени с действията си. Това е преобладаващата позиция на сръбските медии по повод последния дипломатически скандал между Белград и Скопие, пише вестник Telegraf. \r\nСръбските дипломати са били безпричинно последвани и дори срещу тях е прилаган методът на сплашване. След получаването на тази информация Сърбия е реагирала незабавно, за да защити дипломатите си, като ги изтегли от Скопие, твърдят източници.\r\n*** Румъния има малко повече от 326 хил. легломеста в хотелите си по данни от 2016 г. Това е малко повече от числото през 2015 г. (325 хил. места), но е все още зад показателите на съседни България и Унгария, пише   Romania-Insider.\r\nВ сравнение България има 328 хил. туристически легломеста през 2016 г., което е ръст от 2015 г., когато те са 322 хил. Междувременно в Унгария през 2016 г. местата са били 446 хил. в сравнение с 440 хил. през 2015 г. \r\nСъщевременно Румъния е пред държави като Финландия (253 хил. легломеста), Словакия (184 хил.) и Кипър (84 хил.)\r\n*** Гръцките дипломати следят развитието на ситуацията на Балканския полуостров с притеснение, след като Сърбия изтегли за инструкции целия персонал на посолството си в Скопие, след като обвини Македония в „обидна дейност“ в ясен гняв спрямо подобряването на отношенията на съседа с Косово – бивша сръбска провинция, пише  Ekathimerini.\r\nСпорът се случва на фона на подновените усилия на Македония да стане член на ЕС и НАТО след период на политически затруднения. \r\nМинистър-председателят на страната Зоран Заев формира коалиционно правителство през юни цели шест месеца след изборите. Гърция настоява спорът с Македония за името да бъде разрешен преди балканската държава да може да се присъедини към международните организации.\r\n*** Кризата между Берлин и Анкара е осезаема на всички нива – турската полиция обяви, че започва обучение на кучета от домашната порода Кангал, които да заменят немските овчарки, използвани в операциите, пише вестник Daily Sabah.\r\nПървите десет кученца Кангал вече са били заведени в полицейски тренировъчен център за кучета в Истанбул от провинция Сивас, родния регион на породата. \r\nСобственикът, продал кучетата на полицията, заяви пред местни медии, че е съвсем нормално властите да изберат домашна порода, която да подпомага органите на реда при изпълнението на служебния им дълг.\r\nТурските породи Кангал и Акбаш, определени като анадолски овчарски кучета, се използват основно като охранителни за добитък и са популярни сред фермерите по цял свят.\r\n*** \"Заев шпионира сърбите, а Косово влиза в ЮНЕСКО\" пише в уводна статия сръбското електронно издание Alo като смята, че \"президентът Вучич разполага с достатъчно доказателства за невижданата офанзива провеждана в Македония против органите и институциите на Сърбия\".\r\nИзданието твърди, че \"Сърбия и Македония са на ръба на разпадане на дипломатическите отношения, като основна вина има новия македонски премиер Зоран Заев, който започна да шпионира нашите дипломати в Скопие и обеща на албанците подкрепа за членството на Косово в ЮНЕСКО.\"  \r\nAlo се позовава на добре информирани, но незовани източници, според които \"на посолството на Сърбия в Скопие щял да бъде отреден статут подобен на този на посолството на Иран и на други страни, смятани от Запада за терористи\".\r\nИзданието смята, че Македония се е съгласила да подкрепи четвъртия опит на Косово да стане член на ЮНЕСКО, като ангажимента е бил поет от премиера Заев по време на среща в британското посолство, на която е присъствал и посланика на Албания.  \r\nКакво конкретно означава това, обяснява Любан Каран, пенсиониран подполковник от Контролната разузнавателна служба: \"Ако нашето посолство е поставено в ранг на Иран и подобни държави, то това означава, че приемащата държава смята, че това е опасна точка, от която се извършват операции срещу него. Това обаче е в противоречие със здравата логика и международните конвенции. С промените в управлението в Македония отношенията ни с тази страна се превърнаха от приятелски настроени към враждебни и това беше коварен опит да се постави Сърбия под един знаменател с държави, финансиращи тероризма\".\r\n***", "date": "2017.08.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/08/22/2428028/yens-stoltenberg-nato-nyama-da-pozvoli-afganistan-da-se-prevarne-v-ray-za-teroristite.html", "text": "Генералният секретар на НАТО Йенс Столтенберг приветства решението на американския президент Доналд Тръмп за изпращането на допълнителни сили в Афганистан, уверявайки, че Алиансът няма да позволи страната да се превърне в „рай за терористите“, предава AFP.\r\n„Нашата цел остава гарантирането на това Афганистан никога вече да не се превръща в сигурен рай за терористите, които атакуват нашите страни“, се казва в изявление на норвежкия политик..Тереза Герова", "date": "2017.08.22", "title": "Йенс Столтенберг: НАТО няма да позволи Афганистан да се превърне в рай за терористите"}
{"url": "http://www.focus-news.net/news/2017/08/22/2428029/vangeliya-treneva-narodno-chitalishte-bratya-miladinovi-festivalat-zlaten-kesten-e-edno-ot-nay-znachimite-kulturni-sabitiya-v-petrich.html", "text": "Фестивалът „Златен кестен“ е едно от най-значимите културни събития в Петрич. Това каза в интервю за предаването „Петрич – древен и вековечен“ на Радио „Фокус“ – Пирин Вангелия Тренева, секретар на Народно читалище „Братя Миладинови“ – Петрич. Международния музикален форум се провежда традиционно през месец септември или октомври. „Фестивалът има за цел да показва и популяризира българските песни, техните композитори, поети и изпълнители, но най-вече българската музикална култура. Ежегодно събитието се организира и провежда със съдействието на Община Петрич. Голям принос за утвърждаването на фестивала като такъв  имат Тончо Русев, Евтим Евтимов, Александър Бръзицов, Етиен Леви, Любо Кънев и много други. През изминалите години фестивалът се състоеше в две конкурсни вечери – едната беше за авторска песен, а другата за млад изпълнител“, каза още Тренева. В конкурса за авторска песен са участвали едни от най-популярните български изпълнители като Орлин Горанов, Маргарита Хранова, Васил Петров, Петя Буюклиева, Поли Генова, Дани Милев, Росица Кирилова и много други. \r\n„В конкурса за млад изпълнител пък участие взеха много нови изпълнители – финалисти от популярни музикални формати, а също така сме имали многобройни участници от чужбина като например от Украйна, Русия, Беларус, Черна гора, Албания, Македония, Словения и други. Сред гост-изпълнителите през годините са били Маргарита Хранова, Андреа Баника от Румъния, Деси Слава, Веселин Маринов, Мариана Попова, Графа, Лора Караджова, Мустафа Чаушев, група „Ъпсурт“ и много други“, посочи Тренева. Според нея, фестивалът „Златен кестен“ е мястото, сцената където се създават нови хитове, където се откриват нови и талантливи звезди.", "date": "2017.08.22", "title": "Вангелия Тренева, Народно читалище „Братя Миладинови“: Фестивалът „Златен кестен“ е едно от най-значимите културни събития в Петрич"}
{"url": "http://www.focus-news.net/news/2017/08/22/2428030/sport-urugvay-i-arzhentina-shte-izdignat-savmestna-kandidatura-za-domakinstvo-na-svetovnoto-parvenstvo-po-futbol-prez-2030-g.html", "text": "През следващите седмици Уругвай и Аржентина ще обявят официално съвместната си кандидатура за домакинството на Световното първенство по футбол през 2030 г. Това съобщи премиерът на Уругвай Табаре Вацес. \r\nОще от началото на миналата година двете южноамерикански страни работят интензивно по кандидатурата за Мондиал 2030, когато се навършват 100 г. от провеждането на първото в историята подобно първенство. Домакин през 1930 г. е Уругвай, а всички срещи от шампионата са проведени в столицата Монтевидео.Тереза Герова", "date": "2017.08.22", "title": "Спорт: Уругвай и Аржентина ще издигнат съвместна кандидатура за домакинство на Световното първенство по футбол през 2030 г."}
{"url": "http://www.focus-news.net/news/2017/08/22/2428031/sofiya-27-godishen-mazh-e-potroshil-s-chuk-kameri-za-videonablyudenie-sobstvenost-na-obshtina-botevgrad.html", "text": "27-годишен мъж е потрошил с чук камери за видеонаблюдение, собственост на Община Ботевград, срещу него е повдигнато обвинение за умишлена повреда на общинска собственост. Това съобщиха от Областната дирекция на МВР – София. В Районно управление „Полиция” – Ботевград е проведено разследване по повод противозаконно унищожаване на две цифрови камери за видеонаблюдение, собственост на Община Ботевград, които са се намирали на кръстовището на жк. „Саранск“ и ул. „Хан Аспарух“. \r\nВ хода на проведените оперативно-издирвателни и процесуално- следствени действия полицейските служители установили, че камерите са счупени чрез нанасяне на удари с чук от Т.П. от Ботевград. След събрани достатъчно доказателства за виновността му 27- годишният извършител е привлечен в качеството на обвиняем за престъпление по чл. 216, ал.1 от НК. Наложена му е мярка за неотклонение „подписка“.", "date": "2017.08.22", "title": "София: 27-годишен мъж е потрошил с чук камери за видеонаблюдение, собственост на Община Ботевград"}
{"url": "http://www.focus-news.net/news/2017/08/22/2428032/burgas-predsedatelyat-na-komisiyata-za-regulirane-na-saobshteniyata-d-r-veselin-bozhkov-shte-dade-preskonferentsiya-na-25-avgust.html", "text": "Председателят на Комисия за регулиране на съобщенията д-р Веселин Божков ще представи информация за резултатите от съвместните измервания с турските регулатори за оценка на електромагнитната обстановка и трансграничните прониквания по българското Черноморие, включително и в района на град Бургас. Това съобщиха от пресцентъра на Община Бургас. Пресконференцията се проведе на 25 август, петък, от 11.00 часа в сградата на ОБщина Бургас.", "date": "2017.08.22", "title": "Бургас: Председателят на Комисията за регулиране на съобщенията д-р Веселин Божков ще даде пресконференция на 25 август"}
{"url": "http://www.focus-news.net/news/2017/08/22/2428033/sport-machat-mezhdu-kubrat-pulev-i-antani-dzhoshua-shte-se-provede-na-28-oktomvri.html", "text": "Мачът между Кубрат Пулев и световния шампион по бокс в тежка категория Антъни Джошуа за титлата във версия IBF ще се проведе на 28 октомври на „Милениъм Стейдиън“ в Кардиф, Уелс. Това съобщават от щаба на британския боксьор. \r\nАнтъни Джошуа стана шампион след победа над украинеца Владимир Кличко. Реваншът между двамата трябваше да се състои на 2 декември, но Кличко сложи край на състезателната си кариера. Така претендент за титлата стана Кубрат Пулев.", "date": "2017.08.22", "title": "Спорт: Мачът между Кубрат Пулев и Антъни Джошуа ще се проведе на 28 октомври"}
{"url": "http://www.focus-news.net/news/2017/08/22/2428034/varna-tezhkotovaren-avtomobil-se-e-zavartyal-na-patya-provadiya-dalgopol-pri-razklona-za-krivnya-nyama-postradali-hora.html", "text": "Тежкотоварен автомобил се е завъртял на пътя Провадия-Дългопол при разклона за Кривня. Това съобщиха за Агенция „Фокус“ от пресцентъра на ОДМВР-Варна. Сигналът е постъпил около 10.40 часа. Няма други участници в произшествието. Шофьорът на тежкотоварния автомобил е загубил контрол върху управлението. Вероятната причина за завъртането му е несъобразена скорост. Камионът временно е препречил движението на пътя, но машина, го е изтеглила. При инцидента няма загинали и пострадали хора.", "date": "2017.08.22", "title": "Варна: Тежкотоварен автомобил се е завъртял на пътя Провадия-Дългопол при разклона за Кривня, няма пострадали хора"}
{"url": "http://www.focus-news.net/news/2017/08/22/2428035/veliko-tarnovo-nov-kompyutaren-tomograf-i-lineyka-tip-reanomobil-shte-poluchi-mbal-dimitar-pavlovich-v-svishtov.html", "text": "Нов компютърен томограф и линейка тип реаномобил ще получи МБАЛ „Димитър Павлович” в Свищов. Те ще бъдат купени със средства, осигурени чрез програмата за трансгранично сътрудническо „Interrеg V-А Romania-Bulgaria 2014-2020“, дейностите, по която вече стартираха. Това каза в предаването „Добре дошли в Свищов“ на Радио „Фокус“ – Велико Търново Даниела Станкова, координатор на проекта от българска страна. Основната причина, поради която Община Свищов се е включила в програмата, е липсата на посочената техника. „Ние спечелихме с проект „Вашето здраве има значение! – Модернизация на болниците в Зимнич и Свищов“, от което сме много доволни. Основната му цел е подобряване ефективността на здравните услуги на територията на община Свищов и сътрудничество с доставчиците на здравни услуги в румънската община Зимнич. Конкретните задачи на проекта са модернизиране на здравните грижи, предоставяни в болниците в Зимнич и Свищов, както и развитие на трансграничното сътрудничество в сферата на здравеопазването  двата града“, обясни Даниела Станкова. \r\nОбщият бюджет на проекта 1 494 719 евро. От тях за Община Свищов са 763 231 евро.\r\nЛуиза ТРАНЧЕВА", "date": "2017.08.22", "title": "Велико Търново: Нов компютърен томограф и линейка тип реаномобил ще получи МБАЛ „Димитър Павлович” в Свищов"}
{"url": "http://www.focus-news.net/news/2017/08/22/2428036/afp-prezidentat-na-afganistan-privetstva-trayniya-angazhiment-na-donald-tramp-kam-stranata-mu.html", "text": "Афганистан приветства решението на държавния глава на САЩ Доналд Тръмп да поднови американския ангажимент в разкъсаната от война държава и да позволи разполагането на повече войски на територията й, предава AFP.\r\nПрезидентът Ашраф Гани подчерта в изявление, че планът на Тръмп показва „траен ангажимент на основния партньор на Афганистан в този глобален конфликт\".Тереза Герова", "date": "2017.08.22", "title": "AFP: Президентът на Афганистан приветства „трайния ангажимент\" на Доналд Тръмп към страната му"}
{"url": "http://www.focus-news.net/news/2017/08/22/2428037/d-r-loris-manuelyan-zam-kmet-na-burgas-nachinite-za-spravyane-s-belodrobnite-bolesti-sa-povishavane-zdravnata-kultura-na-naselenieto-profilaktikata-i-preventsiyata.html", "text": "3 млрд. евро са годишните разходи за лечение на астми и хронична обструктивна белодробна болест (ХОББ). Това каза на пресконференция по повод Националната информационна кампания „Дишам свободно“ на тема „Хроничните белодробни заболявания – огромно бреме за европейските здравни системи” Диана Хаджиангелова, председател на са Асоциацията на българите, боледуващи от алергични и белодробни заболявания (АББА), предаде кореспондент на Радио „Фокус“. Хаджиангелова посочи, че сред децата най-честите заболявания са астма и алергиите. ХОББ не е достатъчно популяризирана сред обществото, но годишно умират много повече хора от тази болест, отколкото от рак на гърдата. Това е заболяване на белите дробове, което се характеризира с ограничение на въздушния поток в дихателните пътища – частично или напълно необратимо. Най-големият рисков фактор е замърсяването на въздуха, обясни Хаджиангелова. „430 000 живота се отнемат всяка година от праховите частици. 10 пъти повече хора умират от замърсяването на въздуха“, подчерта тя.\r\nНа пресконференцията присъства и д-р Лорис Мануелян, зам.-кмет по здравеопазването на Община Бургас. Той каза, че Общината осигурява равнопоставен достъп до здравните услуги. Според него, начините за справяне с белодробните болести са повишаване здравната култура на населението, профилактиката и превенцията. За втора поредна година се организира повишаване квалификацията на медиците и провеждането на информационна кампания. На 29 септември от 10.00 часа в Младежки културен център ще се организира кампания за повишаване квалификацията на медицинските сестри.\r\nНа събитието присъстваха още директорът на РЗИ - Бургас д-р Георги Паздеров, зам.-директорът на РЗИ - Бургас д-р Вергиния Цанова, директорът на РЗОК - Бургас д-р Таня Макшева и управителят на Белодробна болница в Бургас д-р Евелина Трошанова.\r\nМария РУСЕВА", "date": "2017.08.22", "title": "Д-р Лорис Мануелян, зам.-кмет на Бургас: Начините за справяне с белодробните болести са повишаване здравната култура на населението, профилактиката и превенцията"}
{"url": "http://www.focus-news.net/news/2017/08/22/2428038/borislav-borisov-abs-prez-poslednite-5-6-godini-vse-poveche-hora-se-vrashtat-v-balgarskite-sela.html", "text": "Все повече хора се връщат в българските села през последните 5-6 години. Това каза в интервю за Агенция „Фокус“ председателят на Асоциацията на българските села (АБС) Борислав Борисов. „Темата за обезлюдяването на българските села беше актуална някъде до 2010 г. Тогава имаше една постоянно негативна тенденция на обезлюдяване на селата, особено в някои региони. През последните 5-6 години може да се каже, че вече имаме и позитивна тенденция, която е свързана и с възвръщането на доста хора към селата. Тук не става въпрос за хора, които са в пенсионна възраст, а такива в активна трудова възраст“, коментира Борисов. По думите му това е свързано с увеличаването на различни инвестиции в селата и с това, че хората искат нов тип начин на живот, различен от този, който градовете предоставят. „Има една засилена вътрешна потребност на все повече хора да избягат от големите и пренаселени градове и да се завърнат и към корените, и към традициите, и да живеят по-спокойно на село“, допълни Борисов.\r\nТой обясни, че най-обезлюден е регионът на Северозападна България, както и части от Централна Стара планина. „На места има и в Югоизточна България трайно обезлюдени села, но на практика броят им представлява един сравнително малък процент. Аз като председател на Асоциацията на българските села многократно съм акцентирал на това, че не трябва чак толкова негативно да се гледа по отношение на процеса на обезлюдяване“, добави Борисов и уточни, че това, че тези около 170-190 села през последните 10 години са се обезлюдили е нормален процес и на места дори има оздравителен ефект. Борисов отбеляза, че селата в област Пловдив напоследък се развиват доста добре. По думите му това е свързано с големите инвестиции в неземеделски дейности, в различни предприятия и услуги. На второ място той постави тези села от област София, а след тях в Ямбол, Стара Загора, Сливен, Русе, Благоевград и Пазарджик.\r\nЛюба АЛЕКСИЕВА", "date": "2017.08.22", "title": "Борислав Борисов, АБС: През последните 5-6 години все повече хора се връщат в българските села"}
{"url": "http://www.focus-news.net/news/2017/08/22/2428039/predsedatelyat-na-narodnoto-sabranie-dimitar-glavchev-polozhi-venets-pred-glavnata-memorialna-kula-na-natsionalnoto-grobishte-v-seul.html", "text": "На тържествена церемония председателят на Народното събрание Димитър Главчев положи венец пред главната мемориална кула на Националното гробище в Сеул. Димитър Главчев и водената от него парламентарна делегация се поклониха пред паметта на загиналите корейски граждани в движението за национална независимост, в Корейската и във Виетнамската война. Това съобщиха от пресцентъра на Народното събрание.\r\n          В комплекса са погребани останките на 165 000 души, а имената на 104 000 войници, загинали по време на Корейската война, чиито тела не са били открити, са изписани в главната мемориална кула. \r\n          „Днес се прекланям пред безкористния героизъм на корейските граждани, дали живота си в движението за национална независимост, в Корейската и във Виетнамската война, погребани на Националното гробище в Сеул. Всеки народ трябва да помни и тачи своите безименни герои и да съхранява спомена за делата на предците си“, написа Димитър Главчев в Почетната книга. \r\n          Българска парламентарна делегация, водена от председателя на Народното събрание, е на официално посещение в Република Корея от 21 до 23 август 2017 г. Визитата е по покана на председателя на Националното събрание на Република Корея Чунг Се-кюн. В състава на делегацията са председателят на Групата за приятелство България – Република Корея Михаил Христов, заместник-председателят на групата Десислава Атанасова и членовете на групата Николай Александров, Джевдет Чакъров и Кръстина Таскова.", "date": "2017.08.22", "title": "Председателят на Народното събрание Димитър Главчев положи венец пред главната мемориална кула на Националното гробище в Сеул"}
{"url": "http://www.focus-news.net/news/2017/08/22/2428040/apa-nay-malko-dvama-dushi-sa-zaginali-v-rezultat-na-zemetresenieto-na-ostrov-iskiya.html", "text": "Жертви на земетресението, което разтърси италианския остров Иския със сила от четвърта степен по скалата на Рихтер, са станали най-малко двама души, предава австрийската информационна агенция APA.\r\nЗагиналите са жени, поясниха властите.\r\nНай-малко пет души вероятно са извадени от руини в особено тежко засегнатото градче Касамикиола. Сред тях и бебе, съобщават италианските служби за гражданска защита. То е предадено на майка му под аплодисментите на насъбралите се хора. Тереза Герова", "date": "2017.08.22", "title": "APA: Най-малко двама души са загинали в резултат на земетресението на остров Иския"}
{"url": "http://www.focus-news.net/news/2017/08/22/2428041/blagoevgrad-predaden-e-na-sad-makedonski-grazhdanin-prevozval-tsigari-bez-balgarski-banderol-za-nad-600-hilyadi-leva.html", "text": "Окръжна прокуратура – Благоевград внесе за разглеждане в съда обвинителен акт срещу македонския гражданин с инициали К.Г. за незаконно пренасяне на стоки за търговски цели през границата на страната – престъпление по чл. 242, ал. 1, б. „д“ от НК. Това съобщиха от пресцентъра на Апелативна прокуратура – София. Около 05.40 часа на 15 юни 2017 г. обвиняемият Г. пренесъл през ГКПП „Златарево“ 8 433 стека цигари различни търговски марки без български акцизен бандерол. Деянието било извършено без знанието и разрешението на митническите служители. \r\n         Стоката била превозвана с товарен автомобил и полуремарке с македонска регистрация, собственост на фирма със седалище в гр. Демир Капия. \r\n         Общата стойност на тютюневите изделия възлиза на 606 472,50 лв.", "date": "2017.08.22", "title": "Благоевград: Предаден е на съд македонски гражданин, превозвал цигари без български бандерол за над 600 хиляди лева"}
{"url": "http://www.focus-news.net/news/2017/08/22/2428042/dimitar-danchev-zelena-sistema-nadyavame-se-do-mesets-da-priklyuchi-markiraneto-na-opasnite-darveta-v-borisovata-gradina.html", "text": "Надяваме се до месец да приключи маркирането на опасните дървета в Борисовата градина. Това каза директорът на Дирекция „Зелена система“ Димитър Данчев, предаде репортер на Агенция „Фокус“. Данчев уточни, че няма как да се даде точен срок, в който ще се извърши маркирането, тъй като след това се прави проверка от самия изпълнител. „След като приключи самото маркиране ще се сформира комисия, която ще бъде междуинституционална и която ще приеме поставената маркировка. След приемането вече може да се пристъпи по предприемане на действия за премахване на опасните сухи и гнили дървета. Комисията ще включва експерти от „Зелена система“, от БАН, от представители на организацията за защита на птиците, от Общинския съвет и др. Все още се мисли за представителите на тази комисия“, каза още Данчев.\r\nТой уточни, че пилотният участък, който ще бъде проверен, е с площ от 190 дка, заключени в карето бул. \"Пейо Яворов\", бул. \"Драган Цанков\", бул \"Мария Луиза\" и Капитолия – това е частта от лесопарковата частна Борисовата градина. „След това ще пристъпим и към проверка на останалата част“, обясни Данчев.\r\nДиректорът на дирекция „Зелена систеа“ припомни, че инвентаризацията на цялата Борисова градина се извърши в края на 2016 г. „Не гоним срокове, а гоним качество. Когато се разхождаме в парка, трябва да се оглеждаме а маркирани дървета и да бъдем по-внимателни около тях“, посъветва Данчев.\r\nЦветилена СИМЕОНОВА", "date": "2017.08.22", "title": "Димитър Данчев, „Зелена система“: Надяваме се до месец да приключи маркирането на опасните дървета в Борисовата градина"}
{"url": "http://www.focus-news.net/news/2017/08/22/2428043/dobrich-do-kraya-na-sedmitsata-shte-badat-razgledani-tsenovite-oferti-po-obyavenata-obshtestvena-porachka-za-sanirane-na-mnogofamilni-zhilishtni-sgradi.html", "text": "До края на седмицата комисия ще разгледа ценовите оферти по обявена обществена поръчка във връзка с проект на Общината по ОП „Региони в растеж“ за прилагане на мерки за енергийна ефективност на многофамилни жилищни сгради. Това заяви зам.-кметът с ресор „Икономическо развитие и европейски фондове“ Росица Йорданова, предаде кореспондент на Радио „Фокус” – Варна. В началото на месеца са отворени ценовите оферти. Постъпили са четири предложения. Прогнозната стойност за извършване на строително-монтажни дейности на трите обекта е 282 666 лв. Обектите са по ул. „Захари Стоянов“ №19, ул. „Абрит“ №8 А и блок №36 в жк „Добротица“. Дейностите по проектите са останали от предходен период и не са завършени. След като комисията излезе с решение ще бъде представен доклад на кмета на Добрич, посочи Росица Йорданова. \r\nПо Националната програма за прилагане на мерки за енергийна ефективност на многофамилни жилищни сгради процедурата е най-тежка. В период от 35 дни са събирани оферти. Процедурата е била обявена в началото на месец ноември миналата година. Офертите са отворени на 15 декември 2016 година. По думите на зам.-кмета към настоящия момент комисия е провела своите проучвания за лично състояние, за критериите за подбор, отворени са цените и вече има сключени договори с изпълнителите. В този проект са включени десет жилищни блока – блок №31 в ЖК „Балик“, блок №4 в ЖК „Дружба“, блок №55 по бул. „Русия“, блок №66 в ЖК „Балик“, блокове №33 и 36 в ЖК „Дружба“, блокове №49 и 53 по бул. „Русия“ и по ул. „Максим Горки“ №5. \r\n„Общата стойност на сключените договори е в размер на 8 212 952 лв., като сме освободили един финансов ресурс от 769 963 лв. Сключените договори са представени за анекси, за да ги сключим в Българската банка за развитие, т.е. в началото ние заявяваме прогнозната стойност към банката. След като сключим договорите и знаем на каква цена са търгувани и сключени договорите, ние отново изпращаме до Българската банка за развитие набор от документи, в които има вече подаден договор за изпълнение и неговата крайна цена“, каза Росица Йорданова. Следващите стъпки са връщане на анексите до Общината, която ще ги представи на Областна управа и едва след това ще започне същинското изпълнение на дейностите – проектиране, авторски надзор и строително-монтажни работи. Срокът за проектиране е 30 дни. Някои от обектите вече имат предадени свои проекти, които Общината е предала за съгласуване в РД „Пожарна безопасност и защита на населението“. \r\nЖулиета НИКОЛОВА", "date": "2017.08.22", "title": "Добрич: До края на седмицата ще бъдат разгледани ценовите оферти по обявената обществена поръчка за саниране на многофамилни жилищни сгради"}
{"url": "http://www.focus-news.net/news/2017/08/22/2428044/ekathimerini-turski-iztrebiteli-sa-izvarshili-60-narusheniya-na-vazdushnoto-prostranstvo-na-gartsiya-samo-za-edin-den.html", "text": "Четиринадесет турски изтребители са извършили 60 нарушения на въздушното пространство на Гърция, при това само в рамките на един ден – петък, 18 август, съобщава електронното издание Ekathimerini, като се позовава на военните на Атина, които поясняват, че инцидентите са регистрирани в североизточната, централната и югоизточната част на Егейско море.\r\nСпоред съобщения, 12 турски F-16, летящи в пет групи и два самолета CN-235, също са нарушили Атинския регион за полетна информация. Шест от изтребителите F-16 са били с въоръжение.\r\nВсички турски самолети бяха идентифицирани и задържани в съответствие с международните правила.\r\nНарушенията на въздушното пространство от турски самолети се увеличиха значително през тази година, тъй като отношенията между Атина и Анкара се изостриха заради изявленията за границите и неуспешните преговори за обединение на Кипър..Тереза Герова", "date": "2017.08.22", "title": "Ekathimerini: Турски изтребители са извършили 60 нарушения на въздушното пространство на Гърция само за един ден"}
{"url": "http://www.focus-news.net/news/2017/08/22/2428045/pazardzhik-politsiyata-e-izzela-nezakonno-pritezhavani-orazhie-i-boepripasi-pri-proverka-na-chasten-dom-v-rakitovo.html", "text": "Полицията е иззела незаконно притежавани оръжие и боеприпаси при проверка на частен дом в Ракитово, съобщиха за Радио „Фокус“ – Пазарджик от Областната дирекция на МВР - Пазарджик. Снощи органите на реда извършили претърсване в къща, собственост на 62-годишен мъж от софийското село Кокаляне. В една от пристройките към сградата били открити ловна гладкоцевна пушка 12-ти калибър, боен пистолет „Байкал“ със заличен фабричен номер, пълнител за пистолет, шест ловни и 73 бойни патрона. \r\nНезаконно притежавания арсенал е иззет, а собственикът му задържан в ареста за срок от 24 часа. По случая е образувано бързо производство.", "date": "2017.08.22", "title": "Пазарджик: Полицията е иззела незаконно притежавани оръжие и боеприпаси при проверка на частен дом в Ракитово"}
{"url": "http://www.focus-news.net/news/2017/08/22/2428046/blagoevgrad-dvizhenieto-ot-km-152-do-km-153-na-am-struma-v-dvete-posoki-se-izvarshva-v-edna-lenta-poradi-remontni-deynosti.html", "text": "Движението от км 152 до км 153 на АМ \"Струма\", в двете посоки, се извършва в една лента, поради ремонтни дейности.  Това съобщиха от пресцентъра на Агенция „Пътна инфраструктура“. Необходимо е шофьорите да се движат с повишено внимание, като спазват поставената сигнализация.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bgи по всяко време от денонощието на тел. 0700 130 20 в АПИ.   В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.22", "title": "Благоевград: Движението от км 152 до км 153 на АМ \"Струма\", в двете посоки, се извършва в една лента, поради ремонтни дейности"}
{"url": "http://www.focus-news.net/news/2017/08/22/2428047/plovdiv-padnali-troleybusni-zhitsi-zatrudnyavat-dvizhenieto-po-bul-osvobozhdenie-ochakva-se-da-badat-premahnati-do-kraya-na-denya.html", "text": "Паднали тролейбусни жици затрудняват движението по бул. „Освобождение“ в Пловдив, предаде репортер на Радио „Фокус“ – Пловдив. Поради падналата контактна тролейбусна мрежа в западното платно на бул. „Освобождение“, близо до бул. „Цариградско шосе“, е въведена временна организация на движението. Моторните превозни средства могат да преминават, като е ограничено движението само в крайната дясна лента в участък на основната пътна артерия. \r\nКметът на район „Източен“ Николай Чунчуков каза, че се очаква падналите тролейбусни жици да бъдат отстранени до края на деня. „От ОП „Организация и контрол на транспорта“ са предприели необходимите действия по премахването на опасните жици“, посочи Чунчуков. Той уточни, че жиците на неизползваната тролейбусна мрежа са се откачили около 15.00 часа вчера, като първоначално движението в участъка на бул. „Освобождение“ е било регулирано от екипи на „Пътна полиция“, след което са били поставени уведомителни и ограничителни знаци.\r\nТони МИХАЙЛОВ", "date": "2017.08.22", "title": "Пловдив: Паднали тролейбусни жици затрудняват движението по бул. „Освобождение“, очаква се да бъдат премахнати до края на деня"}
{"url": "http://www.focus-news.net/news/2017/08/22/2428048/d-r-anastasiya-stoycheva-nimh-ryazkoto-zahlazhdane-prez-poslednite-dni-se-dalzhi-na-vse-oshte-preminavashtiya-prez-stranata-studen-atmosferen-front.html", "text": "Рязкото захлаждане през последните дни се дължи на преминаващия все още през страната студен атмосферен фронт. Това каза д-р Анастасия Стойчева, оперативен синоптик в Националния институт по метеорология и хидрология (НИМХ) към Българската академия на науките (БАН) и ръководител сектор „Метеорологични прогнози“, в интервю за Агенция „Фокус“. По думите ѝ студен атмосферен фронт сега се намира над източните райони на страната. „Там температурите се понижават, облачността е значителна и има превалявания. Често през втората половина на август като се погледне в архивите назад може да се отбележат такива обстановки. При тях температурите се понижават значително с нахлуването на по-хладен въздух“, коментира д-р Стойчева. Тя увери, че няма нищо необичайно в това. Според нея би трябвало да е необичайно, ако температурите не се променят. „Все пак циркулацията над умерените ширини трябва постепенно да се нагласи към есенния сезон. Така че с всяко едно следващо нахлуване, обикновено от северозапад, температурите бавно ще се понижават. Разбира се, между такива нахлувания, отново ще има затопляния“, допълни д-р Стойчева. \r\nДеница КИТАНОВА", "date": "2017.08.22", "title": "Д-р Анастасия Стойчева, НИМХ: Рязкото захлаждане през последните дни се дължи на все още преминаващия през страната студен атмосферен фронт"}
{"url": "http://www.focus-news.net/news/2017/08/22/2428049/zdf-germanskiyat-vanshen-ministar-podnovi-kritikite-si-kam-turtsiya.html", "text": "Министърът на външните работи на ФРГ Зигмар Габриел поднови критиките си към кампанията на турския президент Реджеп Тайип Ердоган срещу германските граждани, предава телевизионният канал ZDF.\r\nМалко преди планираното посещение на германския посланик в страната на задържаните Дениз Юджел, Месале Толу и Петер Щройднер, първият дипломат на Берлин отново призова Анкара за освобождаването им.\r\n„Добре е, че нашият посланик може да посети тримата в затвора и да говори с тях лично, но тази визита няма да разреши нищо\", подчерта германският социалдемократ.Тереза Герова", "date": "2017.08.22", "title": "ZDF: Германският външен министър поднови критиките си към Турция"}
{"url": "http://www.focus-news.net/news/2017/08/22/2428050/dobrich-v-hod-sa-deynostite-po-proekta-na-obshtinata-za-prilagane-na-merki-za-energiyna-efektivnost-na-sgradata-na-pozharnata-na-stoynost-600-hil-leva.html", "text": "В ход са дейностите по проекта на Общината за прилагане на мерки за енергийна ефективност на сградата на Пожарната. Това съобщи Росица Йорданова, зам.-кмет „Икономическо развитие и европейски фондове“, предаде кореспондентът на Радио „Фокус” – Варна. Тя обясни, че след като процедурата е била обявена е постъпило само едно предложение, но участникът не е отговарял на условията. Обявена е нова процедура – договаряне без предварително обявление. На 8 август е сключен договор за изпълнение. „След като Общината одобри проекта ще започне реално изпълнение на строително-монтажните работи. Срокът за това е 90 дни“, обясни Росица Йорданова. Проектът е по ОП „Региони в растеж“, стойността му е 600 000 лв. Той част от Инвестиционната програма на Община град Добрич. Друг проект, който също е част от нея, е свързан с подобряване на пътната инфраструктура на ул. „6-ти Септември”. Неговата стойност е 1 446 029 лв. Ще бъде рехабилитирана самата улица, ще бъде изградено улично осветление и оптична връзка по проекта. Комисия преглежда ценовите оферти след което възложителят ще вземе решение за избор на изпълнител. \r\nЖулиета НИКОЛОВА", "date": "2017.08.22", "title": "Добрич: В ход са дейностите по проекта на Общината за прилагане на мерки за енергийна ефективност на сградата на Пожарната на стойност 600 хил. лева"}
{"url": "http://www.focus-news.net/news/2017/08/22/2428051/martin-borisov-lesovad-po-malko-ot-5-ot-obshtiya-broy-darveta-v-borisovata-gradina-shte-badat-premahnati.html", "text": "По-малко от 5% от общия брой дървета в Борисовата градина ще бъдат премахнати. Това каза Мартин Борисов, лесовъд и преподавател в Лесотехническия университет при  старта на инициативата по маркиране на опасни, сухи и гнили дървета в Борисовата градина, предаде репортер на Агенция „Фокус“. Той уточни, че това показва, че няма да има интензивна човешка намеса. „Проверката на дърветата обаче не трябва да бъде единична, а да се случва ежегодно. Изготвен е много хубав план за инвентаризация на цялата лесопаркова територия, който дава порядъкът за намеси със санитарен характер“, каза още Борисов.\r\nТой обясни, че най-лесният начин да се определи едно дърво за опасно е то да е изцяло сухо – тогава безусловно трябва да се премахне. „Но има белези като например засъхващи водещи клони от короната и върха на короната или резки, останали от някакви наранявания – всичко това е индикатор, че в дървото протичат процеси по гниене“, каза Борисов.\r\n„Ако видите отбелязани дървета, докато се разхождате в Борисовата градина, трябва да знаете, че в периметъра има някаква опасност. Защото маркирането е сега, но премахването може да се случи да бъде някъде напред във времето“, посъветва Борисов.\r\nЦветилена СИМЕОНОВА", "date": "2017.08.22", "title": "Мартин Борисов, лесовъд: По-малко от 5% от общия брой дървета в Борисовата градина ще бъдат премахнати"}
{"url": "http://www.focus-news.net/news/2017/08/22/2428052/tanya-maksheva-rzok-burgas-7-500-dushi-sa-dispansirizirani-ot-belodrobni-zabolyavaniya-v-oblastta.html", "text": "7 500 души са диспансеризирани от белодробни заболявания в област Бургас. Това каза на пресконференция директорът на РЗОК – Бургас д-р Таня Макшева, предаде кореспондент на Радио „Фокус“. „Това са всички болни с белодробни заболявания, тъй като диспансеризацията е по желание на пациента“, обясни д-р Макшева. По думите й, за 2016 година Здравната каса е реимбурсирала 4 258 407 лева. „Това, което е договорено НЗОК да плаща като лекарства за белодробно болните, сме го осъществили на база на рамковия договор“, каза още д-р Макшева. По думите й, има няколко деца със сезонно изписване на медикаменти за лечение на астма. Почти всички клинични пътеки в областта на белодробните болести са договорени. Едно от лечението е кислородотерапия. Тя се практикува от дълги години, но сега тя се прилага само в болнични условия. Терапията не се заплаща от Здравната каса.\r\nВ пресконференцията взе участие и управителят на Специализираната болница за активно лечение по пневмо-фтизиатрични заболявания – Бургас д-р Евелина Трошанова. Тя заяви, че над 50% от пациентите в болницата им страдат от хронична обструктивна белодробна болест, хроничен бронхит и астма. Хроничната обструктивна белодробна болест (ХОББ) е хронично запушване на дихателните пътища, при което не може да се възстанови нормалното количество въздух, което влиза в белия дроб. При астмата има временно запушване на дихателните пътища. Факторите за ХОББ са замърсяването на околната среда, тютюнопушене, неправилно лекуване, липсата на спорт. Лекарствата за астмата и за ХОББ се покриват от Здравната каса. „Хронично обструктивна белодробна болест е социално заболяване. Започва бавно, постепенно, с кашлица, храчки, затруднено дишане“, обясни д-р Трошанова.\r\nМария РУСЕВА", "date": "2017.08.22", "title": "Таня Макшева, РЗОК – Бургас: 7 500 души са диспансиризирани от белодробни заболявания в областта"}
{"url": "http://www.focus-news.net/news/2017/08/22/2428053/die-sueddeutsche-zeitung-yohanes-han-prizova-za-promyana-v-kursa-na-es-kam-ankara.html", "text": "Комисарят по европейска политика за съседство и преговори за разширяване Йоханес Хан настоява за промяна на курса на ЕС по отношение на турското членство в Общността, съобщава баварският вестник Die Sueddeutsche Zeitung.\r\nХан оправдава искането си с намесата на турския президент Реджеп Тайип Ердоган в предизборната кампания на Бундестага, както и с искането за екстрадиране на германския писател от турски произход Доган Акханли.\r\n„Вярвам, че е време държавите-членки да обсъдят стратегическите последици от това поведение\", подчерта еврокомисарят, допълвайки, че фокусирането на усилията единствено върху случая с Акханлъ „не е политическа стратегия в дългосрочен план“.\r\n„Вмешателството на президента Реджеп Тайип Ердоган в национална предизборна кампания, както и исканията за екстрадиция по отношение на предполагаеми политически опоненти са неприемливи\", критикува  австрийският политик.Тереза Герова", "date": "2017.08.22", "title": "Die Sueddeutsche Zeitung: Йоханес Хан призова за промяна в курса на ЕС към Анкара"}
{"url": "http://www.focus-news.net/news/2017/08/22/2428054/sofiya-vavezhda-se-vremenna-organizatsiya-na-dvizhenieto-po-ul-solunska-vav-vrazka-s-rekonstruktsiya-na-ulichen-kanal.html", "text": "Въвежда се временна организация на движението във връзка с реконструкция на уличен канал по ул. „Солунска“. Това съобщиха от пресцентъра на Столична община. До 24.00 часа на 25 август се забранява влизането на пътни превозни средства в двете посоки по ул. „Солунска“  в западната половина между ул. „Цар Самуил“ и ул. „Княз Борис I“.\r\nОт 8.00 часа на 26 август до 24.00 на 15 септември се забранява влизането на пътни превозни средства в двете посоки по ул. „Солунска“ в източната половина между ул. „Цар Самуил“ и ул. „Княз Борис I“. Закриват се местата за почасово паркиране  за времето и мястото посочени по горе. Промяната в организацията на движение се налага във връзка с реконструкция на уличен канал по ул. „Солунска“ в участъка от ул. „Цар Самуил“ до ул. „Княз Борис I“.", "date": "2017.08.22", "title": "София: Въвежда се временна организация на движението по ул. „Солунска“ във връзка с реконструкция на уличен канал"}
{"url": "http://www.focus-news.net/news/2017/08/22/2428055/vratsa-dvizhenieto-po-pat-montana-botevgrad-v-uchastaka-vratsa-ruska-bela-se-izvarshva-v-edna-lenta-poradi-polagane-na-patna-markirovka.html", "text": "Движението по път I-1 Монтана-Ботевград, в участъка Враца - Руска бела, се извършва в една лента, поради полагане на пътна маркировка. Това съобщиха от пресцентъра на Агенция „Пътна инфраструктура“.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bgи по всяко време от денонощието на тел. 0700 130 20 в АПИ.   В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.22", "title": "Враца: Движението по път Монтана-Ботевград, в участъка Враца - Руска бела, се извършва в една лента, поради полагане на пътна маркировка"}
{"url": "http://www.focus-news.net/news/2017/08/22/2428056/inzh-svetla-danailova-pgit-prof-d-r-asen-zlatarov-petrich-imame-shirok-spektar-ot-spetsialnosti-koito-udovletvoryavat-zhelaniyata-na-uchenitsite-i-pazara-na-truda.html", "text": "В Професионална гимназия по икономика и туризъм „Проф. д-р Асен Златаров“ имаме широк спектър от специалности, които удовлетворяват желанията на учениците, но и на пазара на труда. Това каза в интервю за предаването „Петрич – древен и вековечен“ на Радио „Фокус“ – Пирин инж. Светла Данаилова, директор на училището. Учебното заведение е създадено през учебната 1959 – 1960 година. „Това е първото професионално училище на територията на Петрич. Започва като Професионално техническо училище по обществено хранен и облекло, но през 1975 година е преобразувано в Средно професионално техническо училище. През 1991 година се въвеждат и паралелки с четиригодишен курс на обучение в направление „Икономика“ и училището се преименува и преобразува в Техникум по търговия и туризъм, а от 2003 година и съгласно новите разпоредби сме Професионална гимназия по икономика и туризъм“, каза още Данаилова. \r\nУчилището тръгва от една паралелка по обществено хранене и облекло, но с течение на годините се разширява обхватът на паралелките и специалностите по направление „Икономика“. „Към днешна дата можем да кажем, че ако училището е тръгнало от една паралелка по направление „Обществено хранене“ до днешния режим на няколко стълба със специалности от няколко направления: „Икономика“; „Туризъм“; „Хотелиерство“; „Ресторантьорство и кетъринг“ и „Приложна информатика“, с което осигуряваме и даваме възможност за една широка палитра от професии и специалности. Всичко това е съчетано с търсенето на пазара на труда на професиите, по които ние правим план-приема“, заяви Данаилова. По този начин се отчита и желанието на учениците и родителите от Община Петрич.", "date": "2017.08.22", "title": "Инж. Светла Данаилова, ПГИТ „Проф. д-р Асен Златаров“ – Петрич: Имаме широк спектър от специалности, които удовлетворяват желанията на учениците и пазара на труда"}
{"url": "http://www.focus-news.net/news/2017/08/22/2428057/borislav-zamfirov-zam-kmet-na-svishtov-nay-golyamata-mezhdunarodna-regata-s-lodki-v-sveta-premina-otnovo-prez-grada.html", "text": "62-рата Международна туристическа регата премина през Свищов. В нея участват състезатели от 11 страни, сред които и България, каза в предаването „Добре дошли в Свищов“ на Радио „Фокус“ – Велико Търново Борислав Замфиров, зам.-кмет на Община Свищов. Освен от нашата страна, участниците са от Австрия, Германия, Дания, Румъния, Словакия, Сърбия, Унгария, Франция, Холандия и Швейцария. Българските лодки са 4. „Тази година регатата тръгва от Германия и ще приключи в делтата на река Дунав в България. Преминаването на участниците през нашата страна е около 10-дневно. Община Свищов бе отредила удобно място на брега на река Дунав за пребиваване и нощуване. Става въпрос за местността Паметниците. Като цяло това, с което Общината се включва, е окосяване и обезпаразитяване на мястото за нощувка на участниците. Монтирани бяха душове, чешми и тоалетни. Освен това подсигурихме денонощна храна на бивака, за да запазим имуществото на състезателите“, обясни Борислав Замфиров. Той уточни, че тези условия се създават ежегодно. След Свищов участниците в състезанието с лодки са отплавали за Русе.\r\nЛуиза ТРАНЧЕВА", "date": "2017.08.22", "title": "Борислав Замфиров, зам.-кмет на Свищов: Най-голямата международна регата с лодки в света премина отново през града"}
{"url": "http://www.focus-news.net/news/2017/08/22/2428058/lyubomir-hristov-kmet-na-shumen-nyama-da-se-pozvolyava-parkirane-po-bul-madara-pred-uchilishtata-sled-rekonstruktsiyata-na-chast-ot-bul-preslav.html", "text": "След реконструкцията на част от бул. „Преслав“ в Шумен няма да се позволява паркиране по бул. „Мадара“ пред училищата. Това каза на брифинг кметът на община Шумен Любомир Христов, предаде репортер на Радио „Фокус“ – Шумен. Проведена е обществена поръчка за дейностите, които ще обхванат частта от бул. „Мадара“ до тенискортовете. Средствата, които ще бъдат дадени са 200 000 лв. без ДДС. Предстои изграждане на паркоместа, тротоар, непосредствено до оградата на учебните заведения, които са в близост, зелена част и улично осветление от нов тип, посочи Христов. \r\n„Изграждането на паркоместа по бул. „Преслав“ е с цел ограничаване спирането на автомобили по бул. „Мадара“, подчерта кметът на Шумен. Очаква се до края на седмицата фирмата, спечелила обществената поръчка, да представи всички необходими документи и договорът за ремонта да бъде подписан. „След това те имат 20 дни за инженеринг, а един месец е времето за изпълнение“, заяви Любомир Христов. Той посочи, че паркоместа ще бъдат изградени и по продължението на ул. „Добруджа“, а тротоарът до Базовото училище ще бъде ремонтиран. По думите му, на освободения терен до големия хранителен магазин в кв. „Тракия“ също е предвидено изграждане на паркоместа.\r\nИвелина ИВАНОВА", "date": "2017.08.22", "title": "Любомир Христов, кмет на Шумен: Няма да се позволява паркиране по бул. „Мадара“ пред училищата след реконструкцията на част от бул. „Преслав“"}
{"url": "http://www.focus-news.net/news/2017/08/22/2428059/blagoevgrad-zapochna-osvezhavaneto-na-patnata-markirovka-v-obshtina-petrich.html", "text": "Започна освежаването на пътната маркировка в Петрич, съобщиха от пресцентъра на Общината. Изпълнител на поръчката е фирма „Трафик пътна сигнализация” ЕООД София. С цел да не се пречи на движението процесът се извършва през нощта. Приоритетно се освежава маркировката по натоварените улици и кръстовища. Ще бъдат обхванати в града всички осеви линии, пешеходни пътеки и изкуствени пътни препятствия тип „легнал полицай”. \r\nОбщина Петрич прави подготовка пешеходните пътеки по най-натоварените и рискови кръстовища да бъдат „покрити” с така наречения студен пластик, чийто период на експлоатация е между 12 и 36 месеца. За началото на новата учебна година пред училищата и детските градини пътната маркировка също ще бъде напълно завършена, за да се гарантира спокойствието на родителите и безопасността на подрастващите. Всички пешеходни пътеки ще бъдат изпълнени съгласно новите изисквания с допълнителна маркировка с надпис „Погледни” и стрелки наляво и надясно. Освен това в град Петрич ще се обозначат допълнително още 30 паркоместа за хора с увреждания. Поетапно ще бъде освежена и маркировката в село Първомай, както и в селата на район Подгорие, където също ще се наблегне на изкуствените препятствия и пешеходните пътеки.", "date": "2017.08.22", "title": "Благоевград: Започна освежаването на пътната маркировка в община Петрич"}
{"url": "http://www.focus-news.net/news/2017/08/22/2428060/veliko-tarnovo-dvizhenieto-po-pat-i-4-sheremetya-razklon-lyaskovets-se-izvarshva-v-edna-lenta-poradi-paten-intsident.html", "text": "Движението по път I-4 Шереметя - разклон Лясковец, се извършва в една лента поради пътен инцидент. Това съобщиха от пресцентъра на Агенция „Пътна инфраструктура”.", "date": "2017.08.22", "title": "Велико Търново: Движението по път I-4 Шереметя - разклон Лясковец, се извършва в една лента поради пътен инцидент"}
{"url": "http://www.focus-news.net/news/2017/08/22/2428061/d-r-anastasiya-stoycheva-nimh-prez-sledvashtite-5-7-dni-temperaturite-shte-se-povishavat-i-otnovo-shte-dostignat-30-a-v-ravninnite-chasti-do-35.html", "text": "Очакваме през следващите 5-7 дни температурите да се повишават и отново да достигнат 30°, а в равнинните части на страната - до 35°. Това каза д-р Анастасия Стойчева, оперативен синоптик в Националния институт по метеорология и хидрология (НИМХ) към Българската академия на науките (БАН) и ръководител сектор „Метеорологични прогнози“, в интервю за Агенция „Фокус“. По думите ѝ в Горнотракийската низина и в Дунавската равнина се очаква да има пак температури, които са характерни за лятото. „Все пак все още е лято“, коментира д-р Стойчева. Тя обясни, че в предстоящата седмица и в началото на следващата времето в страната ще е слънчево. „Включително и по Черноморското крайбрежие температурите ще се повишават. От петък вятърът по Черноморието вече ще се обърне от изток и това ще задържа малко по-ниски температурите по крайбрежието до 26-28 градуса. В останалите райони от страната през следващите почивни дни в събота и неделя и в началото на следващата седмица максималните температури отново ще са в порядъка на 30-35 градуса“, допълни синоптикът. \r\nПо отношение на евентуални бури и градушки, тя поясни, че при спокойно време, вероятността за такива явления е малка. „Трябва да отбележим, че прогнозите за такива екстремни явления касаят следващите два-три дни. Далечни прогнози за бури и градушки не могат да бъдат направени. Отсега изглежда, че следващата седмица такива явления не очакваме“, каза още д-р Анастасия Стойчева.  \r\nДеница КИТАНОВА", "date": "2017.08.22", "title": "Д-р Анастасия Стойчева, НИМХ: През следващите 5-7 дни температурите ще се повишават и отново ще достигнат 30°, а в равнинните части - до 35°"}
{"url": "http://www.focus-news.net/news/2017/08/22/2428062/sport-vav-vtornik-shte-se-igrayat-revanshite-ot-pleyofite-na-shampionska-liga.html", "text": "Тази вечер ще се играе първата серия реванши от плейофната фаза на Шампионската лига, след което ще станат ясни имената на първите пет отбора, които ще влязат в групите на турнира.\r\nПърви на терена излизат отборите на Астана и Селтик, които ще играят на „Астана Арена“ в столицата на Казахстан от 18.30 часа (българско време).\r\nОстаналите четири срещи са от 21.45 часа.", "date": "2017.08.22", "title": "Спорт: Във вторник ще се играят реваншите от плейофите на Шампионска лига"}
{"url": "http://www.focus-news.net/news/2017/08/22/2428063/sofiya-vavedena-e-vremenna-organizatsiya-na-dvizhenieto-za-rekonstruktsiya-na-krastovishteto-mezhdu-bul-knyaz-al-dondukov-i-ul-g-s-rakovski.html", "text": "Въведена е временна организация на движението за реконструкция на кръстовището между бул. „Княз Ал. Дондуков” и ул. „Г. С. Раковски”, съобщиха от пресцентъра на Столична община. От днес до 2 септември се забранява влизането на пътни превозни средства през западната част на кръстовище бул. „Княз Ал. Дондуков” – ул. „Г. С. Раковски”. \r\nЗа същия период от време се променя маршрутът на тролейбусна линия №9 - от надлез „Надежда“ по действащия временен маршрут до кръстовище бул. „Сливница” – ул. „Г.С. Раковски“, надясно по бул. „Сливница“, надясно по бул. „Васил Левски“, по бул. „Патриарх Евтимий“ и по действащия временен маршрут до надлез „Надежда“; \r\nЗакриват се спирки с кодове: 2205 ул. „Тимок“, 1941 „ул. Дунав“, 1318 „пл. Сточна гара“; 2122 „Ул. Поп Богомил“, 1962 „ул. Искър“, 1265 „пл. Ал. Невски“, 1502 „Сатиричен театър“; 1422 „Първа градска болница“. Тролейбусите ще спират на всички съществуващи спирки в променения участък.", "date": "2017.08.22", "title": "София: Въведена е временна организация на движението за реконструкция на кръстовището между бул. „Княз Ал. Дондуков” и ул. „Г. С. Раковски”"}
{"url": "http://www.focus-news.net/news/2017/08/22/2428064/pregled-na-mezhdunarodnite-novini-do-13-chasa-agentsiya-fokus.html", "text": "Паметник, издигнат от евреи в България в знак на благодарност към град Видин за предотвратяването на депортациите по време на Холокоста, бе осквернен в понеделник, съобщава израелският вестник Arutz Sheva. \r\nПаметникът, издигнат през 2003 г., е издраскан с думите „Аллах\", „Палестина\", „Хамас\" и символа на исляма - звезда и полумесец, съобщи еврейска организация, която публикува в социалната мрежа „Фейсбук“ снимки на вандалската проява.\r\nКметът на община Видин Огнян Ценков нарече вандализма „скандален и неприемлив\" акт“. Според съобщенията той е наредил незабавно почистване на паметника.\r\nТова не е първият подобен акт в страната. През 2014 г. Синагогата в София бе издраскана с графити, които гласяха „Смърт на евреите“. По случая бяха арестувани четирима души, припомнят от редакцията.\r\n*** Талибаните предупредиха във вторник, че Афганистан ще се превърне в „гробище\" за САЩ, след като президентът Доналд Тръмп даде „зелена светлина“ за изпращането на  още хиляди американски войници в страната.\r\n„Ако Америка не изтегли войските си от Афганистан, скоро страната ще се превърне в още едно гробище за тази суперсила\", предупреди говорителят на талибаните Забихулла Муджахед в изявление.\r\n*** Най-малко 42-ма цивилни са убити в понеделник при въздушни удари в сирийската провинция Ракка, нанесени от самолети на водената от САЩ международна коалиция срещу близкоизточната радикална групировка „Ислямска държава“, сочат на данни от Сирийската обсерватория за човешките права.\r\nДеветнадесет деца и 12 жени бяха сред убитите при бомбардировките, които са засегнали няколко квартала в град Ракка, сочат данни на базираната в Лондон правозащитна организация.\r\n*** Генерелният секретар на НАТО Йенс Столтенберг приветства решението на американския президент Доналд Тръмп за изпращането на допълнителни сили в Афганистан, уверявайки, че Алиансът няма да позволи страната да се превърне в „рай за терористите“.\r\n„Нашата цел остава гарантирането на това Афганистан никога вече да не се превръща в сигурен рай за терористите, които атакуват нашите страни“, се казва в изявление на норвежкия политик.\r\n*** Комисарят по европейска политика за съседство и преговори за разширяване Йоханес Хан настоява за промяна на курса на ЕС по отношение на турското членство в Общността.\r\nХан оправдава искането си с намесата на турския президент Реджеп Тайип Ердоган в предизборната кампания на Бундестага, както и с искането за екстрадиране на германския писател от турски произход Доган Акханли.\r\n„Вярвам, че е време държавите-членки да обсъдят стратегическите последици от това поведение\", подчерта еврокомисарят, допълвайки, че фокусирането на усилията единствено върху случая с Акханлъ „не е политическа стратегия в дългосрочен план“.\r\n„Вмешателството на президента Реджеп Тайип Ердоган в национална предизборна кампания, както и исканията за екстрадиция по отношение на предполагаеми политически опоненти са неприемливи\", критикува  австрийският политик.\r\n*** Жертви на земетресението, което разтърси италианския остров Иския със сила от четвърта степен по скалата на Рихтер, са станали най-малко двама души.\r\nЗагиналите са жени, поясниха властите.\r\nНай-малко пет души вероятно са извадени от руини в особено тежко засегнатото градче Касамикиола. Сред тях и бебе, съобщават италианските служби за гражданска защита. То е предадено на майка му под аплодисментите на насъбралите се хора.\r\n*** Следователи задържаха известния руски режисьор Кирил Серебреников по подозрение за измама на стойност 68 млн. рубли.\r\n„Главното управление за разследвания по особено важни дела към Следствения комитет на Русия, по подозрение в организирането на кражба на най-малко 68 млн. рубли, разпределени в периода 2011-2014 г. за изпълнението на проекта „Платформа“, е задържан художественият ръководител на Московкия театър\r\n\"Основната дирекция за разследване на особено важни случаи на Обединеното кралство за подозрение за организиране на кражба на най-малко 68 милиона рубли, разпределени през 2011-2014 г. за изпълнението на проекта\" Платформа \", задържан художествен ръководител на московския театър „Гогол Център“ - Кирил Серебреников\", информира Светлана Петренко, говорител на Следствения комитет на Руската федерация.\r\n*** В началото на месец август лидерът на Пхенян Ким Чен-ун е направил тайна визита във военна база, разположена в централната част на границата с Южна Корея.\r\nСевернокорейският лидер е направил инспекция на силите, които охраняват вътрешната граница на Корейския полуостров. Те са разположени в пункт на едва километър от позиции на южнокорейските войници. \r\nНе е известно каква дейност е извършил лидерът на Севера, но военните от Южна Корея разглеждат инспекцията като необичаен, прикрит ход, подкрепящ възможните тактически провокации на Северна Корея, твърдят източниците. Инспекцията е направени преди 14 август. \r\nВ периода от 30 юли до 14 август Ким Чен-ун не се е появявал публично, с изключение на банкет, на който е отпразнувано изстрелването на междуконтинентална балистична ракета.\r\n***", "date": "2017.08.22", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/08/22/2428065/agentsiya-fokus-izlachva-na-zhivo-vav-feysbuk-preskonferentsiya-na-lidera-na-bsp-korneliya-ninova-sled-zasedanie-na-izpalnitelnoto-byuro-na-partiyata.html", "text": "Агенция „Фокус“ излъчва на живо във „Фейсбук“ пресконференция на лидера на БСП Корнелия Нинова след заседание на Изпълнителното бюро на партията.Пресконференцията може да гледате на живо в страницата на ИА „Фокус“ във „Фейсбук“ .", "date": "2017.08.22", "title": "Агенция „Фокус“ излъчва на живо във „Фейсбук“ пресконференция на лидера на БСП Корнелия Нинова след заседание на Изпълнителното бюро на партията"}
{"url": "http://www.focus-news.net/news/2017/08/22/2428066/veliko-tarnovo-svishtovski-lekari-shte-obmenyat-opit-sas-svoi-kolegi-ot-bolnitsata-v-rumanskiya-grad-zimnich.html", "text": "Свищовски лекари ще обменят опит със свои колеги от болницата в град Зимнич. Те ще се включат в съвместно обучение, чието провеждане е част от проект, финансиран чрез програмата за трансгранично сътрудническо „Interrеg V-А Romania-Bulgaria 2014-2020“. Това каза за Радио „Фокус“ – Велико Търново Даниела Станкова, координатор на проекта от българска страна. В МБАЛ „Димитър Павлович” – Свищов ще бъде доставен нов компютърен томограф, както и нова линейка. Болницата в Зимнич ще получи оборудване за четири отделения. „В края на проекта е предвидено и обучение между персонала на болницата в град Зимнич и персонала на болницата в Свищов. То ще се проведе в рамките на три дни и в него ще се включат 20 души от персонала на двете болници. Медицинските специалисти от Свищов ще посетят Зимнич и съответно обратното“, обясни Станкова.  Тя допълни, че информационната кампания, която е сред изискванията за изпълнение на проекта, вече е започнала. Тя ще помогне за това повече хора да се запознаят с дейностите и да се възползват от новото оборудване.\r\nЛуиза ТРАНЧЕВА", "date": "2017.08.22", "title": "Велико Търново: Свищовски лекари ще обменят опит със свои колеги от болницата в румънския град Зимнич"}
{"url": "http://www.focus-news.net/news/2017/08/22/2428067/dimitar-danchev-zelena-sistema-inventarizatsiyata-na-lesoparkovata-chast-na-borisovata-gradina-shte-se-izvarshi-ot-obshtinsko-predpriyatie.html", "text": "За прозрачност и по-голяма сигурност на изпълнението премахването на опасните и гнили дървета в Борисовата градина ще се извърши от общинско предприятие – Управление на общински земи и гори. Това каза директорът на Дирекция „Зелена система“ Димитър Данчев предаде репортер на Агенция „Фокус“. „Тази инвентаризация трябва да се изпълни в период от 10 години. Сключихме договор с научно-изследователския сектор на Лесотехническия университет, който направи инвентаризация – огледа дърветата и прецени кои са опасни и кои не. След което трябва да влезе лесовъд-инженер, който да маркира сухите и опасни дървета. След това ще мине комисия, която да приеме тази маркировка. И чак след това премахването ще бъде възложено на общинското предприятие“, обясни Данчев. Той уточни, че все още не може да се каже колко ще струва цялата дейност. \r\n„Не можем да се обвържем със срок, в който ще бъдат премахнати тези дървета, но процесът ще започне най-късно до месец-месец и половина. Съобразяваме се както с климатичните условия, така и с гнезденето на птиците, тъй като в Борисовата градина има голямо биоразнообразие. Ще бъдат оставени биотопни дървета, които служат за гнездене и за храна на птиците“, обясни Данчев.\r\nЦветилена СИМЕОНОВА", "date": "2017.08.22", "title": "Димитър Данчев, „Зелена система“: Инвентаризацията на лесопарковата част на Борисовата градина ще се извърши от общинско предприятие"}
{"url": "http://www.focus-news.net/news/2017/08/22/2428068/aleksandar-aleksandrov-sayuz-na-zarnoproizvoditelite-vidin-s-niski-dobivi-i-niski-izkupni-tseni-zapochna-zhatvata-na-slanchogled-v-regiona.html", "text": "С ниски добиви и ниски изкупни цени започна жътвата на слънчоглед в региона, каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че заради малкото количество валежи в региона и високите температури жътвата на слънчоглед е започнала много рано – още в началото на месец август. „Близо 20% от площите със слънчоглед във Видинска област са прибрани. Но добивите са много ниски – около 200 кг от декар. Във Видинския регион количеството на валежите през юли и август е много малко, това предизвика и необичайно ранното начало на жътвата на слънчоглед“, обясни Александров. \r\nИзкупната цена тази година е 520 лв. за тон слънчоглед. „През миналата година цената бе 670 - 680 лв. за тон слънчоглед. Ниските добиви и ниските изкупни цени ще формират загуби около 120 лв. за декар слънчоглед“, каза Александър Александров.\r\nАнна ЛОЗАНОВА", "date": "2017.08.22", "title": "Александър Александров, Съюз на зърнопроизводителите – Видин: С ниски добиви и ниски изкупни цени започна жътвата на слънчоглед в региона"}
{"url": "http://www.focus-news.net/news/2017/08/22/2428069/korneliya-ninova-bsp-glavniyat-prokuror-me-uvedomi-che-nyamam-obshto-s-tsankov-kamak-vsichki-pozvolili-si-da-svarzhat-imeto-mi-s-proekta-i-s-koruptsiya-otivat-na-sad.html", "text": "Главният прокурор ме уведоми, че нямам общо с проекта „Цанков камък“ – всички, позволили си да свържат името ми с проекта и с корупция, отиват на съд. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. По думите на Нинова обвинения за връзка между БСП и „Цанков камък“ са с цел да се омаловажат усилията на партията за справяне с паралелната държава. „Да ни се отнеме правото да претендираме, че автентично и истински искаме да се справим с нея“, каза Нинова. Тя посочи, че е изпратила писмо до главния прокурор, в което пита във връзка с всички направени досега предварителни проверки за „Цанков камък“, досъдебни производства, експертизи на документи, разпити на свидетели, по какъвто и да е повод, по какъвто и да е начин, някъде дали излиза нейното име. „Получих отговор от главния прокурор, за което му благодаря“, каза Нинова. По думите ѝ в него той обяснява, че тя няма нищо общо с тази работа. „Затова пристъпвам към второто действия, сега всички, които си позволиха да свържат моето име с корупция и „Цанкъв камък“ отиват на съд“, каза Нинова и подчерта, че това се отнася за всички от министър-председател до подгряващите го говорители.\r\nДеница КИТАНОВА\r\nВидео от пресконференцията може да гледате на страницата на ИА „Фокус“ във „Фейсбук“", "date": "2017.08.22", "title": "Корнелия Нинова, БСП: Главният прокурор ме уведоми, че нямам общо с „Цанков камък“ – всички, позволили си да свържат името ми с проекта и с корупция, отиват на съд"}
{"url": "http://www.focus-news.net/news/2017/08/22/2428070/mrrb-izdade-razreshenie-za-stroezh-za-parvite-6-km-na-lot-31-ot-avtomagistrala-struma-mezhdu-blagoevgrad-i-krupnik.html", "text": "Министерството на регионалното развитие и благоустройството издаде разрешение за строеж за първите 6 км на лот 3.1 от автомагистрала „Струма“ между Благоевград и Крупник. Това съобщиха от пресцентъра на Министерството на регионалното развитие и благоустройството. С подписания от министър Николай Нанков документ се дава право и за реконструкция на част от общинския път за с. Покровник и изместване на водопровода за селото.\r\nРазрешението за строеж № РС-40/21.08.2017 г. е поместено на интернет страницата на МРРБ, раздел „За потребителя“ („Регистри“) „Издадени разрешения за строеж“. Договорът за строителство на лот-а бе подписан на 30 декември 2015 г. Изпълнител на обекта е ДЗЗД „АМ СТРУМА 3.1“.\r\nУчастъкът между Благоевград и Крупник е с дължина от около 13 км, а стойността на договора за строителство е 186 млн. лв., осигурени от Оперативна програма „Транспорт и транспортна инфраструктура“ 2014-2020 г. Проектът включва строителството на 8. мостови съоръжения с обща дължина от около 850 м, 3 надлеза, 3 подлеза, 4 селскостопански подлеза и 3 пътни възел.", "date": "2017.08.22", "title": "МРРБ издаде разрешение за строеж за първите 6 км на лот 3.1 от автомагистрала „Струма“ между Благоевград и Крупник"}
{"url": "http://www.focus-news.net/news/2017/08/22/2428071/plyus-info-makedoniya-mvnr-na-makedoniya-se-podgotvya-za-vizitata-na-nikos-kodzias-nyama-saobshteniya-za-otmyanata-y.html", "text": "От Министерството на външните работи в Македония съобщиха за електронната медия „Плюс Инфо“, че е в ход подготовката за посещението на гръцкия външен министър Никос Кодзиас и няма съобщения за отмяната й. \r\n„Подготвяме срещата с министъра на външните работи Никос Кодзиас според всички протоколи и засега няма официално съобщение, че тя е отменена“, увериха от външнополитическото ведомство в Скопие. \r\nПо-рано в медиите бе разпространена информация, съгласно която първият дипломат на Атина може би ще отмени посещението си заради „последните провокации“ за Велика Македония.Тереза Герова", "date": "2017.08.22", "title": "„Плюс Инфо“ (Македония): МВнР на Македония се подготвя за визитата на Никос Кодзиас, няма съобщения за отмяната й"}
{"url": "http://www.focus-news.net/news/2017/08/22/2428072/varna-apelativniyat-sad-potvardi-postoyanniya-arest-na-rumanka-razsledvana-za-prane-na-pari.html", "text": "Състав на Варненския апелативен съд потвърди като правилно, обосновано и законосъобразно определение на Окръжен съд – Варна от миналата седмица, с което първоначално под стража е била задържана румънската гражданка Елена Апостол, обвиняема по досъдебно производство на МВР - Варна за пране на пари. Това съобщиха от пресцентъра на Апелативен съд-Варна. Апостол е била задържана във Варна на 10 август, непосредствено, след като направила опит да изтегли 3 500 евро от сметка, разкрита от нея под чужда самоличност. Разследващите установили в автомобила, с който румънката се е придвижвала в морската столица 6 документи за самоличност, издадени от няколко държави с нейна снимка и с вписани различни лични данни. Всички тези документи били фалшиви. С тях през м.юли тази година Апостол разкрила сметки в български банки. От чужбина по сметките постъпвали парични суми, които обвиняемата периодично теглила. Служители на банката установили, че лицето, което тегли пари има сходство с титуляра на друга сметка, разкрита в клон на същата банка. Едва тогава се пристъпило към действия по задържането на чужденката. По отношение на част от парите, преведени в България, от чужди банки пристигнали съобщения с искане за връщане на парите, които били от престъпна дейност. Досъдебното производство е започнало на 10 август, когато Елена Апостол е била привлечена като обвиняема за тежко престъпление.\r\nДнес Варненският апелативен съд сподели аргументите на първата съдебна инстанция, с които е била определена първоначалната мярка за неотклонение „задържане под стража“ Съвкупната преценка на материалите, събрани още в първите дни на разследването води и този съд до обоснованото предположение, че Апостол е извършител на престъплението, за което е привлечена като обвиняем. Престъпната дейност е продължила дълго време и е била извършена в съучастие с други лица, които престоят да бъдат установени. Реална е и опасността чужденката да се укрие от наказателно преследване или да извърши престъпление. Разследващите разполагали с данни, че Апостол се е придвижвала из Варна със свои сънародници, а при разкриването на сметките е посочила различни адреси.\r\nОпределението на Апелативен съд – Варна, с което се потвърждава мярката за неотклонение „задържане под стража“, определена спрямо румънската гражданка Елена Апостол, привлечена като обвиняема за пране на пари е окончателно.", "date": "2017.08.22", "title": "Варна: Апелативният съд потвърди постоянния арест на румънка, разследвана за пране на пари"}
{"url": "http://www.focus-news.net/news/2017/08/22/2428073/nikolay-chunchukov-kmet-na-rayon-iztochen-v-plovdiv-kontaktnata-troleybusna-mrezha-v-rayona-e-opasna-i-shte-bade-premahnata-vazmozhno-nay-skoro.html", "text": "Неизползваната контактна тролейбусна мрежа в район „Източен“ в Пловдив е опасна и ще бъде премахната възможно най-скоро. Това каза за Радио „Фокус“ – Пловдив районният кмет Николай Чунчуков. По думите му, след поредно падане на тролейбусни жици преди месец е била сформирана комисия, която да обследва цялата контактна мрежа на територията на район „Източен“. „Комисията установи, че мрежата е компрометирана и трябва да бъде премахната, тъй като дълги години не е поддържана, опасна е и създава предпоставки за възникване на инциденти. Констативният протокол от проверката е изпратен до синдика на обявеното във фалит дружество „Градски транспорт“ с предписание незабавно да бъдат предприети действия по премахване на опасната контактна мрежа. Очаквам обратна информация, че констативният протокол е получен, след което, ако „Градски транспорт“ не предприеме необходимите действия, ще издам заповед за премахване на контактната мрежа. Ще бъде даден срок и собственикът ще трябва да отстрани опасните жици. Ако това не се случи, ще потърся финансиране и ще възложа дейността на фирма-изпълнител. Това е процедура, по отношение на която трябва да бъдат спазени всички законово срокове – за връчване на констативни протоколи и заповед, ако те евантуално не изпълнят предписанията по констативен протокол“, обясни Чунчуков. Тролейбусната мрежа не е използвана и поддръжана години наред, като във всеки един момент е възможно да се стигне до неприятни инциденти.\r\n„Мрежата е собственост на „Градски транспорт“ и реално е чужда собственост. Няма как Общината да я премахне. Проблемът с тролейбусната мрежа не е валиден само за район „Източен“, а и в останалите райони на града. Затова трябва незабавно да бъде премахната. В район „Източен“ вече извършваме финални действия, за да финализираме процеса по отстраняването на опасната мрежа“, каза още Чунчуков.\r\nТони МИХАЙЛОВ", "date": "2017.08.22", "title": "Николай Чунчуков, кмет на район „Източен“ в Пловдив: Контактната тролейбусна мрежа в района е опасна и ще бъде премахната възможно най-скоро"}
{"url": "http://www.focus-news.net/news/2017/08/22/2428074/haskovo-okrazhnata-prokuratura-e-zapochnala-razsledvane-sled-poluchen-signal-za-pochinal-mazh-v-lechebno-zavedenie.html", "text": "На 21 август Окръжната прокуратура в Хасково е започнала разследване след получен сигнал в Районното управление за починал мъж в лечебно заведение, където му е провеждано лечение. Това съобщи за  Агенция „Фокус“ говорителят на Окръжна прокуратура-Хасково Невена Владимирова. „Делото се води срещу неизвестен извършител, който по непредпазливост е причинил смърт на български гражданин вследствие на немарливо изпълнение на правно регламентирана дейност, представляваща източник на повишена опасност - медицинска професия“, обясни тя. „Тепърва ще се установява причината за смъртта на мъжа, дали тя е вследствие на заболяването, което е довело до пролежаване в медицинско заведение, дали е вследствие на оказаната му медицинска помощ, до колко е била адекватна тя. Това са въпроси, които тепърва ще се установяват, а и не са в нашите компетенции“, уточни Невена Владимирова.\r\nБиляна ИВАНОВА", "date": "2017.08.22", "title": "Хасково: Окръжната прокуратура е започнала разследване след получен сигнал за починал мъж в лечебно заведение"}
{"url": "http://www.focus-news.net/news/2017/08/22/2428075/dimitar-danchev-zelena-sistema-prichinata-za-padalite-darveta-pri-koito-postradaha-hora-ne-e-greshka-na-stolichna-obshtina.html", "text": "Причината за падалите дървета, при които пострадаха хора, не е грешка на Столична община. Това каза директорът на Дирекция „Зелена система“ Димитър Данчев предаде репортер на Агенция „Фокус“. „Това бяха дървета, които бяха здрави и без наличие на гниене или засушаване. В тази връзка Столична община обяви процедура по избор на изпълнител, който да притежава томографски апарат, с който могат да бъдат определени загниванията на дървета, които видимо са здрави“, обясни Данчев.\r\nToй посочи, че причините за падане на дърветата са от най-различно естество. „През последните месеци например се наблюдават засилени климатични промени като високи температури, които са причина за част от заболяванията на дърветата, тъй като те са живи организми и в тях протичат определени процеси, които са невидими за човешкото око“, каза Данчев.\r\nТой обясни, че всеки гражданин може да подава сигнали за опасни дървета както в „Зелена система“, така и в районните администрации, в Столичния инспекторат и на контактния център на Столична община.\r\n„Съгласно изискванията на Наредбата за опазване и поддържане зелената система на Столична община всеки собственик на частен имот е задължен да поддържа в добър вид дърветата, които са на неговия терен, и при наличие на сухи и опасни такива да предприема своевременни действия по тяхното премахване. Няма санкции, но, както видяхме в последния месец, може да се стигне до инциденти с фатален край“, уточни директорът на Дирекция „Зелена система“.\r\nДанчев обясни, че когато собственик на имот има колебания за това, е необходимо да се обърне към Районната администрация и кметът да му издаде разрешение, след което експерт да бъде изпратен на място, за да прецени дали дърветата са опасни или не. „За премахването или окастрянето заплаща собственикът на имота. Цените на отрязване на едно опасно дърво варират в зависимост от вида на дървото и фирмата, която ще извърши процедурата“, обясни той.\r\nЦветилена СИМЕОНОВА", "date": "2017.08.22", "title": "Димитър Данчев, \"Зелена система\": Причината за падалите дървета, при които пострадаха хора, не е грешка на Столична община"}
{"url": "http://www.focus-news.net/news/2017/08/22/2428076/korneliya-ninova-bsp-ochevidno-posrednicheskata-rolya-na-boyko-borisov-mezhdu-turtsiya-i-germaniya-se-provali.html", "text": "Очевидно посредническата роля на Бойко Борисов между Турция и Германия се провали. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на  Агенция „Фокус“. Според Корнелия Нинова този диалог между Турция и Германия е недопустим в 21 век. „Очевидно е ,че посредническата роля на г-н Борисов се провали щом лидерите на двете страни си говорят по този начин“, каза Нинова. По думите ѝ трябва да се разговаря спокойно, а не да се разменят заплахи. \r\nЛидерът на БСП коментира и предстоящата визита на френския президент Еманюел Макрон у нас. Според него при посещението му в България би трябвало да се обсъжда бъдещето на ЕС и вариантите в Бялата книга. „Смятам, че би трябвало да се обсъжда бъдещето на ЕС и предвидените варианти на Бялата книга и други възможности. Това е изключително важна тема в момента и с оглед на председателството на България. На второ място - националният интерес на България да бъде защитен по теми, важни за нас“, коментира лидерът на БСП. \r\nДеница КИТАНОВА\r\nВидео от пресконференцията може да гледате на страницата на ИА „Фокус“ във „Фейсбук“", "date": "2017.08.22", "title": "Корнелия Нинова, БСП: Очевидно посредническата роля на Бойко Борисов между Турция и Германия се провали"}
{"url": "http://www.focus-news.net/news/2017/08/22/2428077/sliven-politsiyata-zadarzha-mazh-i-izze-muzikalna-uredba-pri-proverki-na-signali-za-silna-muzika.html", "text": "Полицията задържа мъж и иззе музикална уредба при проверки на сигнали за силна музика, съобщиха Областната дирекция на МВР – Сливен. През изминалата седмица служители на Районно управление „Полиция” – Сливен за посетили 44 сигнала за нарушаване на тишина, като 23 от тях са в квартал „Надежда”. Съставени са 3 акта, 4 протокола за предупреждения, иззета е 1 уредба и един е задържан за неизпълнение на полицейско разпореждане. \r\n20 са сигналите, посетени от служители на група „Охрана на обществения ред” към Районно управление „Полиция” – Сливен в останалите жилищни райони на града. Сигналите са предимно в кварталите „Комлука”, „Дружба” и „Сини камъни”. Съставени са 4 акта и 8 протокола за предупреждение. \r\nПолицията в Сливен контролира използването на пиротехническите изделия. Всички фирми и граждани, които използват пиротехнически изделия от категория 2 и 3, определени в ЗОБВВПИ, за тържества, уведомяват началника на Районно управление „Полиция” – Сливен, като се задължават да ги използват съгласно реда, определен в ЗОБВВПИ и НОбС. Препоръчителният час е до 22,30 часа.\r\nПолицейските служителите в Сливен използват всички законови сили и средства, както и наличния ресурс, за да се осигури спокойствието на гражданите и спазването на Наредба за обществения ред на територията на община Сливен.", "date": "2017.08.22", "title": "Сливен: Полицията задържа мъж и иззе музикална уредба при проверки на сигнали за силна музика"}
{"url": "http://www.focus-news.net/news/2017/08/22/2428078/kurir-makedoniya-sarbiya-obvini-makedoniya-v-nezakonno-podslushvane-zoran-zaev-malchi.html", "text": "Сърбия отправи тежки обвинения към Македония, която според Белград подслушва незаконно дипломатите й в Скопие. В същото време правителството на премиера Зоран Заев запазва мълчание, коментира електронното издание „Курир“.\r\nДипломатическият скандал се разраства, но правителството на СДСМ изглежда няма потребност да обсъди този въпрос. На правителственото заседание във вторник инцидентът с Белград не бе засегнат – министрите разговаряха за създаването и оказването на помощ на земеделските общности, но не и за скандала, който разтърси целия регион.\r\nЕдинственото казано по темата бе следното: \r\n„Република Македония развива приятелски отношения с всички съседни страни. По отношение на конкретния случай, без прибързани заключения, приветстваме съобщенията на официалния Белград за защитата на приятелските отношения и възстановяването на ситуацията в обичайната рамка\".Тереза Герова", "date": "2017.08.22", "title": "„Курир“ (Македония): Сърбия обвини Македония в незаконно подслушване, Зоран Заев мълчи"}
{"url": "http://www.focus-news.net/news/2017/08/22/2428079/inzh-svetla-danailova-pgit-prof-d-r-asen-zlatarov-petrich-rabotim-po-nay-razlichni-proekti-za-obogatyavane-materialnata-baza-na-gimnaziyata.html", "text": "Професионална гимназия по икономика и туризъм „Проф. д-р Асен Златаров“ – Петрич работи по най-различни проекти и програми, чрез които се обогатява материалната база, създавайки по-добри условия за професионалното обучение на учениците. Това каза в интервю за предаването „Петрич – древен и вековечен“  на Радио „Фокус“ – Пирин инж. Светла Данаилова, директор на училището. „Първият проект, в който нашето учебно заведение взе участие, бе с европейско финансиране – „Училището – символ и традиции“. След това работим по национални програми от Министерството на образованието и науката. Спечелили сме проект от Национална програма „Професионално образование“ – проект „Успех“; проект „Ученически практики“, каза още инж. Данаилова.\r\nВ момента гимназията работи по проект „Твоят част“. „Всички тези проекти са свързани както с модернизация на материално-техническата база, така и с осигуряване на възможности за личностното развитие на нашите ученици. По този начин целим нашето училище да стане място, където учениците да идват с радост, с желание, което ще допринася и за мотивацията им да учат“, посочи инж. Данаилова. \r\nВ момента е в ход проектът „Региони в растеж“, който е насочен изключително към материално-техническата база, енергоспестяващи мерки, ремонтни дейности и подновяване на оборудването в гимназията, с което ще се създадат  условия за по-добра среда, както и условия за обогатяване на базата, свързана с професионалното обучение на учениците.", "date": "2017.08.22", "title": "Инж. Светла Данаилова, ПГИТ „Проф. д-р Асен Златаров“ – Петрич: Работим по най-различни проекти за обогатяване материалната база на гимназията"}
{"url": "http://www.focus-news.net/news/2017/08/22/2428080/pazardzhik-obshtina-peshtera-zapochna-protsedura-za-podbor-na-potrebiteli-vav-vrazka-s-realizatsiyata-na-proekt-poday-raka.html", "text": "Oбщина Пещера започна процедура за подбор на потребители във връзка с реализацията на проект „Подай ръка” по Оперативна програма „Осигуряване на топъл обяд-2016-2019“, съобщиха за Радио „Фокус“ – Пазарджик от Общината. За социалната услуга „Обществена трапезария“ могат да кандидатстват социално слаби лица, като основен критерий са доходите им през предходния месец. Условието е да нямат сключен договор за предоставяне на собственост срещу задължение за издръжка и/или гледане. Това изискване не се прилага в случаите, когато поелите задължения за издръжка и/или гледане са учащи се, безработни, в нетрудоспособна възраст или хора с увреждания, както и да не са прехвърляли жилищен, вилен, селскостопански или горски имот и/или идеални части от тях срещу заплащане през последните 5 години. \r\nДокументите се подават лично в Община Пещера за проект „Подай ръка” до 23.08.2017 г. включително. Списъкът с класирането на кандидат-потребителитесе обявява на интернет страницата на Община Пещера и на информационното табло на служебния вход на сградата на Община Пещера до 25 август 2017 г. В списъка се посочват основанията за отказ за ползване на социалната услуга на кандидати, които не са класирани.\r\nАлбена ЖИЛЕКОВА", "date": "2017.08.22", "title": "Пазарджик: Oбщина Пещера започна процедура за подбор на потребители във връзка с реализацията на проект “Подай ръка”"}
{"url": "http://www.focus-news.net/news/2017/08/22/2428081/korneliya-ninova-bsp-utre-vnasyam-pismo-do-spetsializiraniya-nakazatelen-sad-da-badat-oglaseni-polititsite-finansirani-ot-ktb.html", "text": "Утре внасям писмо до Специализирания наказателен съд да бъдат огласени политиците, финансирани от КТБ. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на  Агенция „Фокус“. „Ако си спомняте Иван Гешев обяви, че има политици, които са взимали пари. Ние поискахме официално от прокуратурата да дадат този списък, да го огласят. Искаме публичност, прозрачност и политиците да си понесат отговорността. По този въпрос получих отговор също от Специализираната прокуратура – да имам предвид, че досъдебното дело е изпратено на Специализирания наказателен съд, поради което всички искания следва да бъдат адресирани до разглеждащия делото съд“, каза Нинова. На въпрос дали президентът е надхвърлил правомощията си, след като е обещал закрила на Цветан Василев, Нинова коментира, че по-интересно около случая КТБ е кой политик е финансиран от банката. „Случаят КТБ е много по-интересен за нас и за мен от тази гледна точка, отколкото позицията на президента за Цветан Василев“, посочи Нинова. \r\nНа въпрос дали държавният глава не е надхвърлил правомощията си с коментара за това какви самолети трябва да закупи България, , Нинова отговори: „Да припомня за първия КСНС, което е в правомощията на президента. Да припомня записите там, където пише в срокове, които отдавна изтекоха, че правителството ще представи план за закупуване на самолети, кой тип - откъде“, каза Нинова. Според нея държавният глава се придържа към протокола на КСНС.    \r\nДеница КИТАНОВА\r\nВидео от пресконференцията може да гледате на страницата на ИА „Фокус“ във „Фейсбук“", "date": "2017.08.22", "title": "Корнелия Нинова, БСП: Утре внасям писмо до Специализирания наказателен съд да бъдат огласени политиците, финансирани от КТБ"}
{"url": "http://www.focus-news.net/news/2017/08/22/2428082/plovdiv-vazrastna-zhena-ot-asenovgrad-e-stanala-zhertva-na-telefonna-izmama.html", "text": "Възрастна жена от Асеновград е станала жертва на телефонна измама. Това съобщиха от Областната дирекция на МВР – Пловдив. Вчера около 12.00 часа 82-годишната пенсионерка е предала на измамниците  2 000 долара. Жената е получила телефонно обаждане от непознат, представител се за медицинско лице, който я въвел в заблуждение. \r\nСлучаят се разследва в Районно управление „Полиция” – Асеновград. Образувано е досъдебно производство.", "date": "2017.08.22", "title": "Пловдив: Възрастна жена от Асеновград е станала жертва на телефонна измама"}
{"url": "http://www.focus-news.net/news/2017/08/22/2428083/borislav-borisov-abs-2017-g-e-izklyuchitelno-silna-za-razvitieto-na-selskiya-turizam-rastat-mu-e-okolo-15-20.html", "text": "2017 г. до края на месец юни е изключително силна за развитието на селския туризъм. Това каза в интервю за Агенция „Фокус“ председателят на Асоциацията на българските села (АБС) Борислав Борисов. „Селският туризъм е един от основните източници на доходи на населението в селските райони като алтернатива на земеделието. По принцип сам по себе си селският туризъм не е достатъчен за осигуряване на пълна доходност, но е една добра добавка за доходи на населението в селата. В началото на годината прогнозирахме ръст от около 10-15%, който реално се реализира 15-20%. Данните за август-септември са много добри и може би този ръст от 20% на места ще бъде надминат“, коментира Борисов. По думите му за това има 3 основни причини. „Първо, това е сравнително големият отлив на туристи по направление Гърция. Големият трафик, пренасищането и до известна степен омръзването на тази дестинация, е причина хората да се обърнат към нашите села. Другият отлив е по отношение на големите хотелски комплекси по конвенционалните курорти, където хората не получават персонално и достатъчно качествено обслужване, а напротив, в селата те получават едно лично отношение и качествена храна и услуги“, обясни Борисов. Той посочи и друга причина - хората се отказват от почивки и екскурзии в Европа и съседна Турция заради опасността от тероризъм. \r\nВсе пак Борисов открои и някои недостатъци за селския туризъм. На първо място той постави недостатъчната леглова база, тъй като по-големи групи трудно могат да се настаняват в селата. „Също така има и недостатъчна реклама в чужбина. Нашите данни показват, че едва около 5% са чуждестранните туристи в сферата на селския туризъм. Естествено, както и през всички години е било, стои проблемът с инфраструктурата. Това са спънките пред селския туризъм, но като цяло за четвърта поредна година имаме много добри резултати в настаняването“, каза още Борислав Борисов. \r\nЛюба АЛЕКСИЕВА", "date": "2017.08.22", "title": "Борислав Борисов, АБС: 2017 г. е изключително силна за развитието на селския туризъм, ръстът му е около 15-20%"}
{"url": "http://www.focus-news.net/news/2017/08/22/2428084/lyubomir-hristov-kmet-na-shumen-do-vsichki-firmi-po-chiito-infrastrukturni-proekti-ima-losho-kachestvo-i-defekti-sa-izprateni-uvedomitelni-pisma.html", "text": "До всички фирми, по чиито стари проекти има лошо качество и дефекти, са изпратени уведомителни писма, каза на брифинг кметът на Шумен Любомир Христов, предаде репортер на Радио „Фокус“ – Шумен. „Вече част от тротоарите в централната зона бяха ремонтирани и не от фирма на общината, а от тези, които са изпълнявали съответния проект, т.е. някои от фирмите започнаха да ремонтират получените дефекти“, обясни Христов. \r\nТой посочи, че уведомително писмо е изпратено и до фирма „Барс“ във връзка със състоянието на цветния асфалт, като има уверение, че ще започнат ремонт и в частта на Градската градина.\r\nИвелина ИВАНОВА", "date": "2017.08.22", "title": "Любомир Христов, кмет на Шумен: До всички фирми, по чиито инфраструктурни проекти има лошо качество и дефекти, са изпратени уведомителни писма"}
{"url": "http://www.focus-news.net/news/2017/08/22/2428085/afp-vodenata-ot-sasht-mezhdunarodna-koalitsiya-e-nanesla-250-vazdushni-udara-v-rakka-samo-za-sedmitsa.html", "text": "Водената от САЩ международна коалиция срещу „Ислямска държава“ е нанесла 250 въздушни удара срещу позиции на джихадистите в и около северния сирийски град Ракка – при това само за една седмица, предава AFP, като се позовава на американски военен говорител.\r\nСирийски активисти и неправителствени организации алармираха, че засилването на бомбардировките през последните дни е струвало живота на десетки цивилни граждани..Тереза Герова", "date": "2017.08.22", "title": "AFP: Водената от САЩ международна коалиция е нанесла 250 въздушни удара в Ракка само за седмица"}
{"url": "http://www.focus-news.net/news/2017/08/22/2428086/tass-shestnadeset-dushi-sa-postradali-pri-sblasatsi-mezhdu-migranti-v-severna-frantsiya.html", "text": "Шестнадесет мигранти са пострадали в резултат на сблъсъци в град Кале, Северна Франция, предава ТАСС, като се позовава на местни медии.\r\nСъгласно разпространената информация, сблъсъците са избухнали в нощта срещу вторник между мигранти от Афганистан и Еритрея. По данни на полицията в безредиците са участвали около 200 души, мнозина от които въоръжени с палки и прътове. Тереза Герова", "date": "2017.08.22", "title": "ТАСС: Шестнадесет души са пострадали при сблъсъци между мигранти в Северна Франция"}
{"url": "http://www.focus-news.net/news/2017/08/22/2428087/korneliya-ninova-bsp-boyko-borisov-da-kazhe-sega-kakvo-i-kogo-imashe-predvid-kogato-govoreshe-za-koruptsiya-v-tsankov-kamak.html", "text": "Бойко Борисов да излиза сега и да каже какво и кого имаше предвид, когато говореше за корупция за „Цанков камък“. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. „Не може в политиката, за да отклоняваш вниманието от себе си, за да омаловажаваш политическия опонент да хвърляш димки и след това по някакви причини мълчат. Защо мълчат сега? Надявам се сега министър-председателят да отговоря на въпроси. Какво имаше предвид, кого имаше предвид, когато говореше за корупция на „Цанков камък“, каза още Нинова. Според нея политиката на прехода - да хвърляш кал и да няма резултат от това, е довело до чувство на несправедливост у всеки български гражданин. „Е, сега да покажем, че искаме да променим този стил. Хайде да започнем от „Цанков камък“ - искаме цялата истина“, заяви лидерът на БСП. Тя припомни, че е написала писмо до австрийския посланик в България. „Припомних фактите, че проектът е финансиран от австрийски банки, проектиран от австрийски фирми, строен от австрийски фирми и го помолих за съдействие да се произнесе по твърдението на българския министър-председател - участвали ли са австрийски фирми в корупционни сделки в България и с кои политици, като декларирах, че ние от БСП се обявяваме за борба с паралелната държава и настояваме за пълната истина по този проект“, заяви Нинова. Тя поясни, че е получила отговор от него, че следствените дейности по съдебно-наказателни деяния в Австрия се извършват от прокуратурата по компетентност и последващо коректно правораздаване и е  информирал австрийските служби по въпроса.\r\nДеница КИТАНОВА\r\nВидео от пресконференцията може да гледате на страницата на ИА „Фокус“ във „Фейсбук“", "date": "2017.08.22", "title": "Корнелия Нинова, БСП: Бойко Борисов да каже сега какво и кого имаше предвид, когато говореше за корупция в „Цанков камък“"}
{"url": "http://www.focus-news.net/news/2017/08/22/2428088/stara-zagora-dvamata-mazhe-izvarshili-vaorazhen-grabezh-v-kvartalen-magazin-sa-s-myarka-zadarzhane-pod-strazha.html", "text": "По искане на Районна прокуратура - Стара Загора съдът определи мярка за неотклонение „задържане под стража” спрямо 21-годишните Диан Т. и Павел К., привлечени като обвиняеми по досъдебно производство за това, че в съучастие помежду си, отнели чужди движими вещи – пари, без съгласието на собственика, с намерението противозаконно да ги присвоят, като употребили заплашване с оръжие – пистолет - престъпление по чл.198, ал.1, във връзка с чл.20, ал.2 от Наказателния кодекс. Това съобщиха от пресцентъра на Апелативна прокуратура – Пловдив.\r\nВ хода на воденото срещу Диан Т. и Павел К. досъдебно производство е установено, че същите решили да извършат грабеж от квартален магазин в гр. Стара Загора. На 17.08.2017 г. обвиняемият Диан Т. влязъл в магазина, като бил с маска на лицето и заплашил с пистолет продавачката, която по това време била на работа. Поискал парите от оборота. Провадачката му дала наличните в касата пари – сумата от 740 лева, след което Диан Т. напуснал магазина. През това време другият обвинеям Павел К. го чакал пред магазина с лек автомобил, установен по делото. Двамата напуснали местопроизшествието и се укрили. На 18.08.2017 г. извършителите били задържани от органите на полицията. В резултат на проведените процесуално – следствени действия от органите на полицията, под ръководството на Районна прокуратура – Стара Загора, са били събрани достатъчно доказателства за виновността на Диан Т. и Павел К. в извършване на процесния грабеж. Извършени са множество претърсвания и изземвания, оглед на местопроизшествието, иззети са веществени доказателства, включително използавните пистолет и маска, установени и разпитани са очевидци на деянието. Назначени са експертизи. Обвиняемият Диан Т. е криминално проявен и осъждан за престъпление от общ характер през 2015 г. Обвиняемият Павел К. е неосъждан. Районен съд - Стара Загора е преценил, че от събраните по делото доказателства може да се направи обосновано предположение, че Диан Т. и Павел К. са извършили деянието, за което са привлечени като обвиняеми и съществува реална опасност да се укрият или да извършат друго престъпление. Взетата спрямо тях мярка за неотклонение “задържане под стража” може да се обжалва пред Окръжен съд - Стара Загора.", "date": "2017.08.22", "title": "Стара Загора: Двамата мъже, извършили въоръжен грабеж в квартален магазин, са с мярка „задържане под стража”"}
{"url": "http://www.focus-news.net/news/2017/08/22/2428089/aktsenti-v-predavaneto-chasat-na-karlovo-na-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив ще ви информираме за постигнатото от Община Карлово от началото до 2017 година до месец август по отношение на собствени приходи, реализирани и планувани проекти, както и за намаляване на безработицата. Отчет за вече свършеното и план за предстоящите дейности ще представи кметът д-р Емил Кабаиванов. От него ще научим дали Община Карлово запазва своята финансова стабилност и какви инфраструктурни проекти попадат в графа „Предстоящи за изпълнение“. Във връзка с предстоящото начало на новата учебна 2017/2018 година ще разберем дали се извършват ремонтни дейности по учебните заведения на територията на Карлово и как образованието приема приоритетна роля в общината за пореден път.\r\nС празнична програма Баня ще отбележи 15 години от обявяването си за град. Тържествата започват още на 24 август и ще продължат до 3 септември. Град Баня е известен още и като Карловски минерални бани, което представлява старо и разговорно наименование. Населеното място е туристически център, благодарение на минералните басейни и красивия си парк. Още за предстоящия празник и за развитието на град Баня като туристическа дестинация ще научим от кметът Стамен Гешев. С него ще коментираме също състоянието на спортната база на територията на града.\r\nПредаването „Часът на Карлово” се излъчва всеки вторник от 15.00 до 16.00 часа. Телефонът за връзка с нас е 032/65 25 65. Водещ е Тони Михайлов.", "date": "2017.08.22", "title": "Акценти в предаването „Часът на Карлово” на Радио „Фокус” – Пловдив"}
{"url": "http://www.focus-news.net/news/2017/08/22/2428090/burgas-prokuraturata-iska-postoyanen-arest-za-15-godishnoto-momche-obvineno-za-ubiystvoto-na-11-godishno-momiche.html", "text": "Окръжна прокуратура – Бургас внесе в съда искане за определяне на постоянна мярка „задържане под стража“ спрямо И. И. (на 15 г. от гр. Бургас), съобщиха от пресцентъра на Окръжните прокуратури - Бургас. Той е обвинен за това, че на 20 август около 17.30 часа в гр. Бургас, ж.к. „Меден рудник“, блок 108, в асансьорна кабина, умишлено умъртвил малолетно момиче, чрез нанасяне на прободно-прорезна рана с нож в областта на шията, като макар и непълнолетен, е разбирал свойството и значението  на извършеното от него деяние  и е могъл да ръководи постъпките си.\r\nОкръжен съд – Бургас е насрочил заседанието си за днес от 14.30 часа (при закрити врати).", "date": "2017.08.22", "title": "Бургас: Прокуратурата иска постоянен арест за 15-годишното момче, обвинено за убийството на 11-годишно момиче"}
{"url": "http://www.focus-news.net/news/2017/08/22/2428091/plovdiv-rabotna-grupa-podgotvya-obshti-pravila-i-normi-za-uednakvyavane-na-fasadite-na-sgradite-v-tyutyuneviya-grad.html", "text": "Работна група подготвя общи правила и норми за уеднаквяване на фасадите на сградите в Тютюневия град. Това съобщи за Радио „Фокус“ – Пловдив кметът на Община Пловдив Иван Тотев. По думите му, в работната група участват представители от Министерството на културата и Националния институт за недвижимо културно наследство (НИНКН). „Продължава укрепването на опожарените складове в Тютюневия град. Внесен е проект за възстановяване сградата на Кудоглу. За нас е важно да се отпуши инвестиционния процес до края на 2017 г.“, заяви Тотев. \r\nТече процедура и за сградата на тютюневата фабрика, която се намира на кръстовището ул. „Авксентий Велешки“ с ул. „Иван Вазов“. Тя от средата на 20 век и целта е до средата на септември да се внесат всички набелязани правила в НИНКН. Всяка фасада ще бъде визуализирана и всеки, който иска да направи нещо, ще трябва да следва плана, каза още Иван Тотев.\r\nКристиян ГАРОВ", "date": "2017.08.22", "title": "Пловдив: Работна група подготвя общи правила и норми за уеднаквяване на фасадите на сградите в Тютюневия град"}
{"url": "http://www.focus-news.net/news/2017/08/22/2428092/sarbiya-mitropolit-amfilohiy-zakleymi-vlastite-na-cherna-gora-che-sa-prodali-dushite-i-predtsite-si-na-nato-i-es.html", "text": "Черногорско-приморският митрополит Амфилохий заяви, че властите в Черна Гора са продали душите и предците си за влизането на страната в НАТО, и за ускоряване на европейската й интеграция, предава сръбското електронно издание \"Правда\".\r\nСпоред \"Правда\" владиката Амфилохий е препоръчал \"в Черна Гора да не остане нито един непросветен православен\".\r\n\"Най-напред трябва да прекръстят болните от тумори, които властват от 70 години насам. Тези, които преди се кланяха на Ленин, сега се кланят на \"Златния телец\", на Брюксел и на Европа. Тръгнали сме на запад, където знаем, че слънцето залязва, въпреки че добре знаем, че светлината идва винаги от изток\", заявява митрополит Амфилохий.Тереза Герова", "date": "2017.08.22", "title": "Сърбия: Митрополит Амфилохий заклейми властите на Черна Гора, че са продали душите и предците си на НАТО и ЕС"}
{"url": "http://www.focus-news.net/news/2017/08/22/2428093/korneliya-ninova-bsp-natsionalniyat-savet-na-partiyata-v-nachaloto-na-septemvri-okonchatelno-tryabva-da-odobri-proekta-za-antikoruptsionen-zakon.html", "text": "Националният съвет на партията в  началото на септември окончателно трябва да одобри проекта за Антикорупционен закон. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на Агенция „Фокус“. Нинова заяви, че Антикорупционният закон на БСП е изпратен първо до партийни структури за обсъждане и становища и предложения за допълнения и промени. „След това го предоставихме за обществено обсъждане, достъпен на сайта на партията. Сега започваме обсъжданията с професионалните гилдии“, заяви лидерът на БСП. Тя уточни, че на 24 август ще се проведе обсъждане със Съюза на съдиите, а на 28 август с Висшия адвокатски съвет, на 30 август с Върховния административен съд, на 31 август с главния прокурор и прокуратурата. Нинова уточни, че чака датите с Касационния съд и с академичната общност на юридическите факултети. По думите ѝ предстои финална среща с президента Румен Радев по закона и след това в началото на септември заседание на Националния съвет на БСП, на който окончателно трябва да се одобри проекта и да го внасят в Народното събрание. „За нас важно е да има алтернатива. Само критика не е достатъчна в политиката“, коментира Нинова. \r\nДеница КИТАНОВА  \r\nВидео от пресконференцията може да гледате на страницата на ИА „Фокус“ във „Фейсбук“", "date": "2017.08.22", "title": "Корнелия Нинова, БСП: Националният съвет на партията в началото на септември окончателно трябва да одобри проекта за Антикорупционен закон"}
{"url": "http://www.focus-news.net/news/2017/08/22/2428094/gerb-shte-dade-izvanredna-preskonferentsiya.html", "text": "ГЕРБ ще даде извънредна пресконференция, съобщиха от пресцентъра на партията. Събитието ще се проведе днес от 15:30 часа. Брифингът ще се състои в централата на партията (пл. \"България\" 1, НДК, Административна сграда, ет. 17).", "date": "2017.08.22", "title": "ГЕРБ ще даде извънредна пресконференция"}
{"url": "http://www.focus-news.net/news/2017/08/22/2428095/borislav-borisov-abs-bumat-v-tarseneto-na-imoti-v-selata-ot-strana-na-chuzhdentsi-e-na-pat-otnovo-da-se-vazrodi.html", "text": "Бумът в търсенето на имоти в селата от страна на чужденци, който беше в периода 2004-2006 г., е на път отново да се възроди. Това каза в интервю за Агенция „Фокус“ председателят на Асоциацията на българските села (АБС) Борислав Борисов. „Все повече се търсят къщи в селата, както и земеделска земя. Информацията, която имаме по места от кметове, различни хора, които са по селата и са членове на асоциацията, е че това са предимно чужденци от Великобритания, както беше при първия бум на търсенето на имоти по селата. Вече има и от Германия, Австрия. Като цяло при къщите няма проблем в намирането на имоти, тъй като има достатъчно предлагане, както и изоставени имоти“, коментира Борисов. По думите му при търсенето на земеделска земя, площи за инвестиции и парцели ситуацията е по-различна. „За разлика от преди 10 години, когато можеше спокойно за сравнително ниска сума да бъдат купени и земи, и парцели с инвестиционно предназначение, в момента ситуацията е сериозно по-различна т.е. пазарът на такъв тип бизнес имоти вече е силно ограничен, тъй като и родни инвеститори, и фермери през последните години изкупиха всички атрактивни имоти. Въпреки това в сравнение със средните цени за Западна Европа дори и инвестиционните имоти в селата все още са много по-евтини от тези там“, добави той. Борисов заяви, че продължава обаче постоянно да има силен интерес най-вече към земеделски земи и изоставени ферми. \r\nСпоред него там, където има села с подем, растеж и значително подобряване на качеството на живот, това се дължи на частните инвестиции. „Въпреки че много години много хора говореха как трябва да има държавна политика за стимулиране на развитието на селските райони, то тези, които в момента са в добро състояние, предимно се дължи на частната инициатива. Не можем да отречем, че в някои региони за това много спомогна подобрената инфраструктура, нови пътища, магистрали, които са от основно значение за привличането на инвестициите, тъй като това е свързано с логистиката“, обясни той и уточни, че за съжаление, няма все още допълнителни механизми и стимули от страната на държавата, които да подкрепят тази частна инициатива. \r\nЛюба АЛЕКСИЕВА", "date": "2017.08.22", "title": "Борислав Борисов, АБС: Бумът в търсенето на имоти в селата от страна на чужденци е на път отново да се възроди"}
{"url": "http://www.focus-news.net/news/2017/08/22/2428096/lyubomir-hristov-kmet-na-shumen-shte-bade-obyavena-obshtestvena-porachka-za-preasfaltirane-na-nastilkata-mezhdu-kragovi-krastovishta-na-bul-simeon-veliki.html", "text": "Новите кръгови кръстовища на бул. „Симеон Велики“ са проектирани от специалисти с над 20 години опит в бранша, съобразени са с местността и с разположението на пътя. Това заяви на брифинг кметът на Шумен Любомир Христов, предаде репортер на Радио „Фокус“ – Шумен. Христов обясни, че диаметърът на кръга е съобразен с възможността крайните ленти да бъдат свободни за движение направо за пътуващите от и към кв. „Тракия“. „Целта е да се повиши пропускателната способност към и от кв. „Тракия“. Предстои изграждането на осветителните тела на кръстовищата, които ще носят и съответни рекламни фирмени знаци. \r\n„Нивото на повдигане на кръговото кръстовище е в съответствие с нормативните изисквания“, подчерта Христов. Той посочи, че ще бъде обявена обществена поръчка за преасфалтирането на силно амортизираната настилка между двете кръгови кръстовища, а след ремонта ще се постави и хоризонтална маркировка. „Маркировката ще се направи с релефна боя, която е скъпа и не си струва сега да я нанасяме върху дупките. Съобразяваме се и със строежа на строителния хипермарект“, каза още Любомир Христов.  \r\nИвелина ИВАНОВА", "date": "2017.08.22", "title": "Любомир Христов, кмет на Шумен: Ще бъде обявена обществена поръчка за преасфалтиране на настилката между кръгови кръстовища на бул. „Симеон Велики“"}
{"url": "http://www.focus-news.net/news/2017/08/22/2428097/dobrich-kontserti-na-balgarski-pop-i-rok-zvezdi-shte-se-provedat-v-kavarna-na-25-i-26-avgust.html", "text": "Български поп и рок звезди за първи път ще се съберат в Каварна на 25 и 26 август, съобщиха от пресцентъра на Община Каварна. В концертите ще вземат участие Д2, Прея и Вензи, Михаела Маринова, Акага, Диана Експрес, Деси Добрева, Дани Милев Бенд. Водещ ще е Ненчо Балабанов. „Да подкрепим българската музика“, призовават от Общината. Концертите са от 21.00 часа в морска зона.", "date": "2017.08.22", "title": "Добрич: Концерти на български поп и рок звезди ще се проведат в Каварна на 25 и 26 август"}
{"url": "http://www.focus-news.net/news/2017/08/22/2428098/veliko-tarnovo-skulptura-na-lav-shte-bade-postavena-pred-pametnika-na-vasil-levski.html", "text": "Масивна скулптура на лъв ще бъде поставена пред паметника на Васил Левски във Велико Търново, съобщиха от пресцентъра на Община Велико Търново. Така ще бъде подобрена архитектурната среда край монумента на Дякона. \r\nОт днес временно на постамента е разположен макет на бъдещата фигура. Моделът не е детайлизиран и има за цел да даде представа за размерите и пространствената ориентация на фигурата. \r\nСлед обсъждане на събраните мнения проектът на архитект Лъчезар Лалев и проф. Константин Денев ще бъде допълнен и при необходимост - коригиран. Реалната фигура ще е изработена с всички детайли.", "date": "2017.08.22", "title": "Велико Търново: Скулптура на лъв ще бъде поставена пред паметника на Васил Левски"}
{"url": "http://www.focus-news.net/news/2017/08/22/2428099/blic-sarbiya-v-otnosheniyata-s-makedoniya-vsichko-gori.html", "text": "\"В отношенията ни с Македония всичко гори - искри между лидерите, шпионски афери и прием на Косово в ЮНЕСКО. Това са само част от темите по които днес между двете страни се трошат копия в отношения, влошени още в края на миналата година\". Така белградското електронно издание Blic коментира последното развитие на събитията между Сърбия и Македония след изтеглянето на целия дипломатически персонал на сръбското посолство в македонската столица.\r\nСпоред изданието \"именно спешното изтегляне на дипломатите и на всички, работещи в посолството, е най-сигурното доказателство, че отношенията между двете държави никога не са били на по-ниско ниво\".\r\nBlic смята, че влошаването на двустранните отношения е настъпило след последните парламентарни избори в Македония, след избирането на лидера на СДСМ, Зоран Заев, за премиер, и след приемането на т.нар. Тиранска платформа, която е гарантирала присъствието на партиите на етническите албанци във властта, и която е гарантирала антисръбските настроения.\r\nПравейки преглед на събитията през последните месеци, белградската медия припомня за задържаните от контраразузнавателните служби големи количества оръжия в Южна Сърбия, които нелегално е трябвало да бъдат прехвърлени в Македония. Именно след този случай Вучич е предупредил за опитите на външни сили да приложат \"македонския сценарий\" в Сърбия, а лидерът на СДСМ, Зоран Заев, го е нарекъл \"националист\".\r\nBlic отбелязва и щурма на македонския парламент, както и проблема, предизвикан от присъствието на служителя на сръбската Агенция за разузнаване и контраразузнаване (БИА), Горан Живавиевич, в сградата, превзета от протестиращите привърженици на ВМРО-ДПМНЕ.\r\nИзданието цитира мнението на политическия анализатор Драгомир Ангелкович, според когото \"правителството на Никола Груевски правеше същото, макар и не до такава степен. Македония като малка страна се опитва да засегне Белград, а самият факт, че всичко това се случва, означава, че в Скопие не са заинтересовани от развитие на добросъседски отношения\".\r\nАнализаторът определя последните действия на сръбското правителство като \"предупреждение към Македония, че Сърбия няма да стои безучастна\".Тереза Герова", "date": "2017.08.22", "title": "Blic (Сърбия): В отношенията с Македония всичко гори"}
{"url": "http://www.focus-news.net/news/2017/08/22/2428100/prof-tencho-cholakov-institut-po-rastitelni-genetichni-resursi-k-malkov-sadovo-muzeyat-na-instituta-razpolaga-s-bogat-fond.html", "text": "Музеят на Института по растителни генетични ресурси „К. Малков“ е основан в началото на 20-ти век и разполага с богат фонд. Това съобщи за Радио „Фокус“ – Пловдив директорът на института проф. Тенчо Чолаков. В него се съхраняват почти всички творби на патрона Константин Малков. „Благодарение на него България може да се гордее, че е на пето място в света по организиране на земеделска наука“, подчерта проф. Чолаков. \r\nЗа краткия си живот Константин Малкове е написал 273 публикации, които са публикувани в най-авторитетните аграрни списания във всички европейски страни. „Построен е негов паметник в нашия музей и се пазят като реликви наградите по време на земеделската опитна станция, когато той е бил директор и са участвали в международни изложения в Рим, Париж и други европейски градове“, каза още проф. Чолаков. Директорът на института посочи още, че в музея се съхранява и по-новата история научната институция, като са изложени наградите на учените и исторически факти от развитието на института.\r\nКристиян ГАРОВ", "date": "2017.08.22", "title": "Проф. Тенчо Чолаков, Институт по растителни генетични ресурси „К. Малков“ – Садово: Музеят на института разполага с богат фонд"}
{"url": "http://www.focus-news.net/news/2017/08/22/2428101/sport-viktoriya-tomova-zapochva-kvalifikatsiite-na-otkritoto-parvenstvo-na-sasht.html", "text": "Поставената под номер 164 в световната ранглиста Виктория Томова започва участието си на квалификациите за Откритото първенство на САЩ. В първия кръг българската тенисистка ще играе срещу американката Ирина Фалкони.\r\nМачът между двете е първи на корт №17 и трябва да започне след 18 часа българско време. \r\nДо този момент Томова и Фалкони имат една среща помеджу си – на квалификациите в Маями, която завърши с победа на американката.", "date": "2017.08.22", "title": "Спорт: Виктория Томова започва квалификациите на Откритото първенство на САЩ"}
{"url": "http://www.focus-news.net/news/2017/08/22/2428102/veliko-tarnovo-dva-leki-avtomobila-sa-se-udarili-chelno-na-patya-i-4-pri-razklona-za-lyaskovets-nyama-tezhko-postradali.html", "text": "Няма тежко пострадали при катастрофата на главен път I-4 при разклона за Лясковец. Това съобщиха за Радио „Фокус“ – Велико Търново от Областна дирекция на МВР – Велико Търново. Инцидентът е станал между два леки автомобила. Единият е бил с великотърновска регистрация и се е движил в посока София, а другият – със софийска регистрация, движещ се в посока Варна. По неизяснени причини водачът на софийския автомобил навлиза в лентата за насрещно движение и следва челен удар. \r\nВодачът на колата с великотърновската регистрация е без наранявания. В болница е откаран мъж, пътувал в другия автомобил. По първоначални данни той е без опасност за живота. Пожарната е оказала съдействие при изваждането на шофьорите от автомобилите.\r\nЛуиза ТРАНЧЕВА", "date": "2017.08.22", "title": "Велико Търново: Два леки автомобила са се ударили челно на пътя I-4 при разклона за Лясковец, няма тежко пострадали"}
{"url": "http://www.focus-news.net/news/2017/08/22/2428103/blagoevgrad-neizvesten-izvarshitel-e-nanesal-shteti-po-bankomat-ne-sa-ustanoveni-lipsi.html", "text": "Служители на благоевградското Второ РУ разследват увреждане на АТМ устройство, съобщиха от пресцентъра на ОДМВР - Благоевград. Сигналът постъпил в полицията към 4.50 часа на 21 август. Според информацията, десетина минути по-рано, след увреждане на входната врата на магазин за хранителни стоки в ж.к. „Струмско“ в Благоевград, са били нанесени щети по банкомат. Не са установени липси от касетата на устройството. Работата по случая продължава.", "date": "2017.08.22", "title": "Благоевград: Неизвестен извършител е нанесъл щети по банкомат, не са установени липси"}
{"url": "http://www.focus-news.net/news/2017/08/22/2428104/afp-irakskite-sili-prevzeha-parvite-dva-kvartala-na-tal-afar.html", "text": "Иракските сили, подкрепени от водената от САЩ международна коалиция, обявиха във вторник, че са превзели от „Ислямска държава“ два квартала на град Тал Афар, джихадистки бастион на терористичната групировка в северната част на страната, предава AFP.\r\nСъгласно разпространената информация, иракската армия, полицията и паравоенна коалиция са установили „пълен контрол“ над кварталите, превзети от екстремистите през 2014 г..Тереза Герова", "date": "2017.08.22", "title": "AFP: Иракските сили превзеха първите два квартала на Тал Афар"}
{"url": "http://www.focus-news.net/news/2017/08/22/2428105/vanya-koleva-zam-ministar-na-mladezhta-i-sporta-shte-zapomnim-velichko-cholakov-kato-zhelezniya-chovek-s-golyamoto-sartse.html", "text": "Ще запомним Величко Чолаков като Железния човек с голямото сърце. Това каза пред журналисти в Смолян зам.-министър на младежта и спорта Ваня Колева пред Спортната зала в града, където се извършва поклонението пред олимпийския медалист от Атина тежкоатлетът Величко Чолаков, предаде репортер на Радио „Фокус“ – Смолян. „Трудно се говори в такъв момент. Той е единственият български щангист, донесъл медал в най-тежката категория. Много може да се говори, но в такива моменти казвам само: „Поклон пред паметта на този велик българин“. България изгуби още един голям спортист, който направи своя собствена школа, за да може в нея да се раждат още таланти. Надявам се, те да продължат неговия път и да са следващите български шампиони“, каза зам.-министър Колева. \r\nЛекоатлетката Йорданка Благоева заяви, че внезапната смърт на Величко Чолаков е трагедия не само за спорта, а за всички българи, защото си отива един млад човек. „Имах честта да присъствам в Атина, когато той спечели бронзовия си медал – бяхме толкова щастливи. Някак си съзнанието ти отказва да приеме, че е възможно един такъв млад човек да си отиде, а за съжаление, той не е първият който си отива. Отиде си и Добрев. Величко оставя две деца, семейство, всички нас – приятелите, хората, които го обичат. Но аз вярвам, че младите ще продължат неговия път и ще имаме нови шампиони в негова чест. Вярвам, че и Купа ще има. Разбрах, че и залата ще носи неговото име“, каза Йорданка Благоева. \r\nХиляди са хората, които се стичат към спортната зала да отдадат почит на Величко.\r\nДаниела БОЙКОВА", "date": "2017.08.22", "title": "Ваня Колева, зам.-министър на младежта и спорта: Ще запомним Величко Чолаков като Железния човек с голямото сърце"}
{"url": "http://www.focus-news.net/news/2017/08/22/2428106/veliko-tarnovo-75-balgari-se-vklyuchiha-v-62-roto-izdanie-na-mezhdunarodnata-regata-tid.html", "text": "75 българи, от които петима свищовлии, се включиха в 62-рото издание на Международната регата „TID“. Гребният поход, който е най-големият по рода си в света, премина през Свищов на 20 и 21 август. Това каза в предаването „Добре дошли в Свищов“ на Радио „Фокус“ – Велико Търново Йордан Герчев от Туристическо дружество „Алеко“. Той обясни, че името на Международната гребна регата „TID“ идва от немски език, който е официалния за състезанието. „Съкращението е от „Tour International Danubien“. То се провежда ежегодно от 1956 година. В България влиза през 1962 година. Организира се от членските организации, развиващи кану-каяк и туристически спортове в страните участнички по река Дунав. Това са Германия, Австрия, Словакия, Унгария, Хърватия, Сърбия, България и Румъния“, обясни Герчев. Той уточни, че сред тазгодишните участници е имало 75 българи, 30 германци, 32-ма австрийци, и по трима сърби, румънци и унгарци. „Имаше и  представители на Словакия, Франция и Швейцария“, допълни Герчев. В последните 15 – 20 години броят на състезателите намалява, но те винаги са над 100-150 души.\r\nТази година „TID“ е започнал на 24 юни и приключва на 6 септември.\r\nЛуиза ТРАНЧЕВА", "date": "2017.08.22", "title": "Велико Търново: 75 българи се включиха в 62-рото издание на Международната регата „TID“"}
{"url": "http://www.focus-news.net/news/2017/08/22/2428107/narodniyat-predstavitel-plamen-nunev-ima-izklyuchitelno-golyama-neobhodimost-ot-dunav-most-3-mezhdu-ruse-i-gyurgevo.html", "text": "Има изключително голяма необходимост от \"Дунав мост 3\" и той да е между Русе и Гюргево, каза народният представител от ГЕРБ в 19-и МИР – Русе Пламен Нунев, който с колегата си д-р Андриан Райков участва днес в българо-румънска работна среща, организирана от Областна администрация – Русе, съобщиха от пресцентъра на ПП ГЕРБ. Тя бе посветена на ситуирането и изграждането на бъдещ мост над река Дунав в района на градовете Русе и Гюргево.\r\n„Очакванията, че със завършването на \"Дунав мост 2\" в района на Видин – Калафат трафикът ще се подобри не са се оправдали“, подчерта народният представител. Напротив, трафикът по \"Дунав мост 1\" се увеличи. Средно 45 000 тежкотоварни моторни превозни средства преминават по тази единствена връзка над реката в Североизточна България, даде пример Пламен Нунев.\r\nГорното означава, че натоварването е от 1500 камиона на ден. В добавка, през летния туристически сезон броят на преминаващите леките автомобили надвишава 4000 броя на ден. Това създава изключителни затруднения за представителите на териториалните поделения на държавните структури, които обслужват моста от двете страни.\r\nБългария взема мерки за подобряване дейността на държавните органи и пропускателната способност на моста, построен преди повече от 60 години. \r\nМонтирана е съвременна рентгенова система за контрол на камиони в размер на 3 млн. лева. Съвсем скоро предстои въвеждане в експлоатация зона „Изток“ на моста. Така ще се обособят отделни вход и изход на пункта в България, съобщи Пламен Нунев.\r\n„Трябва да бъдем реалисти по отношение на обсъжданото днес. Виждаме, че между местната и изпълнителната власт мисленето е в една посока“, посочи още Нунев. Той призова присъстващите народни представители, представители на териториални структури на държавната администрация от България и Румъния и местна власт да положат максимални усилия, за да се осъществи с подкрепата на правителствата на двете държави строителството на важното пътно и железопътно съоръжение над голямата европейска река. Трябва да лобираме за решаването на проблема с увеличеното движение на граждани, МПС и товари, посочи още Нунев. \r\nНие, като народни представители, даваме пълна подкрепа за решаването на този важен проблем, завърши Пламен Нунев.\r\nПредстоят още срещи по темата, по време на които ще бъдат формулирани конкретни решения, които на свой ред ще се предложат на изпълнителната власт. В този контекст ще се потърси подкрепа на еврокомисари в лицето на Корина Крецу, евродепутати и др. Наред с това стана ясно, че министрите на транспорта и енергетиката също са родом от Гюргево, което означава, че биха лобирали активно.", "date": "2017.08.22", "title": "Народният представител Пламен Нунев: Има изключително голяма необходимост от \"Дунав мост 3\" между Русе и Гюргево"}
{"url": "http://www.focus-news.net/news/2017/08/22/2428108/pazardzhik-otmenen-e-vodniyat-rezhim-v-grad-strelcha.html", "text": "Управителят на ВиК – Стрелча със своя заповед от днес отменя въвеждането на воден режим в град Стрелча, съобщиха за Радио „Фокус“ – Пазарджик от водоснабдителното дружество. Причината е увеличеният приток на вода вследствие на паднали валежи в района на водосбора на река Меде дере, а също и в понижаването на температурите. В заповедта се посочва също, че при необходимост режим на водоподаване отново ще бъде въведен и се определя график по квартали и по часове, в които ще се подава вода. \r\nС друга заповед кметът на Община Стрелча Стойно Чачов забранява ползването на питейна вода за поливане на дворове и градини, а също за миене на автомобили. Забраната важи за всички населени места от общината.\r\nВаня НИКОЛОВА", "date": "2017.08.22", "title": "Пазарджик: Отменен е водният режим в град Стрелча"}
{"url": "http://www.focus-news.net/news/2017/08/22/2428109/afp-spasitelite-izvadiha-zhivo-poslednoto-dete-zatrupano-pod-ruini-sled-zemetresenieto-v-iskiya.html", "text": "Спасителите на италианския остров Иския изтеглиха живо и последното дете, затрупано под руини, след като земетресение с магнитуд 4,0 по скалата на Рихтер разтърси района около 21 часа в понеделник, предава AFP.\r\nЕдинайсетгодишният Чиро бе изваден жив почти 16 часа след труса. По-рано пожарникарите спасиха по-малкия му брат Матиас и бебе на седем месеца. Тереза Герова", "date": "2017.08.22", "title": "AFP: Спасителите извадиха живо последното дете, затрупано под руини след земетресението в Иския"}
{"url": "http://www.focus-news.net/news/2017/08/22/2428110/burgas-zam-kmetat-yordanka-ananieva-vrachi-nagradata-nestinarka-na-severnyashkiya-ansambal-na-otkrivaneto-na-mezhdunarodniya-folkloren-festival.html", "text": "Фолклорни ритми от 3 континента звучаха по бургаските улици по повод откриването на 45-то издание на Международния фолколорен фестивал. По традиция пъстрото дефиле бе част от официалната церемония по откриването на престижния международен форум в Летния театър. Това съобщиха от пресцентъра на Община Бургас. В първата фестивална вечер бе връчена и Националната награда за народно песенно и танцово творчество „Нестинарка“. Тазгодишния носител на престижния приз е Северняшкия ансамбъл от град Плевен. Ръководителят на ансамбъла Иван Вълев получи наградата от зам.-кметът по култура и образования Йорданка Ананиева.\r\nВ тазгодишното издание на фестивала ще вземат участие групи от 12 държави – Виетнам, Гърция, Германия, Грузия,Индия, Полша, Румъния, Русия, Словакия, Сърбия, Судан и България, които ще представят своя бит и култура. С песни и танци от своя роден край, представителите на съответните страни ще накарат публиката максимално да се потопи в атмосферата на фестивала.\r\nОсвен на сцената на Летния театър в Бургас, концерти ще има и на открити сцени в града, празнични дефилета и изложба-базар на традиционни сувенири.\r\nСъс спектакъл на 25 август, в който ще се включат всички участници, ще бъде закрито 45-то издание на МФФ Бургас.", "date": "2017.08.22", "title": "Бургас: Зам.-кметът Йорданка Ананиева връчи наградата „Нестинарка“ на Северняшкия ансамбъл на откриването на Международния фолклорен фестивал"}
{"url": "http://www.focus-news.net/news/2017/08/22/2428111/aktsenti-v-predavaneto-panagyurishte-stolitsa-na-svobodata-na-radio-fokus.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Панагюрище днес“ ще чуете повече за започналите ремонти и благоустрояване на улици в общинския център. Ще продължим с разговор с кметове на различни населени места в община Панагюрище за ремонтите, които се извършват при тях. От кмета на село Оборище Милко Ангелов ще чуете в какви срокове трябва да бъде обновен площадът в селото, а от кмета на село Панагюрски колонии Петко Стоев ще научите кога в селото ще е готов новият тенис корт. \r\nВъв втората част на предаването в рубриката ни „Минало славно“ ще ви разкажем за живота и революционната дейност на един от известните жители на община Панагюрище – Орчо войвода. Иван Парпулов, е освен хайдутин и участник в Априлското и Кресненско-Разложкото въстание. За най-интересните моменти от неговата биография ще чуем повече от историка Георги Керкеняков. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.08.22", "title": "Акценти в предаването „Панагюрище – столица на свободата“ на Радио „Фокус”"}
{"url": "http://www.focus-news.net/news/2017/08/22/2428112/vangeliya-treneva-narodno-chitalishte-bratya-miladinovi-petrich-festivalat-zlaten-kesten-ima-konkursen-harakter-uchastie-mozhe-da-vzeme-vseki-navarshil-18-godini.html", "text": "Фестивалът „Златен кестен“ има конкурсен характер. Това каза в интервю за предаването „Петрич – древен и вековечен“ на Радио „Фокус“ – Пирин Вангелия Тренева, секретар на Народно читалище „Братя Миладинови“ – Петрич. В миналогодишното издание на международният музикален форум са раздадени три парични награди. „Първа награда бе в размер на 1000 лв., втората 700 лв. и третата 500 лв. Освен това бяха раздадени и много допълнителни награди“, подчерта Тренева. Според нея изданието на „Златен кестен 2016“ е било много успешно. В миналогодишното издание са се представили 12 участници. „Толкова допусна и селекционната комисия в конкурса за „Нова песен“, като първо място и голямата награда бяха връчени на македонската изпълнителка Лена. Второ място отиде при талантливата Божидара Симеонова, а третото място си поделиха Дороти Такев и група „Reflection”, отбеляза Тренева. \r\nВъв фестивала тази година могат да участват всички, които имат талант, като задължително условие е да имат навършени 18 години или да ги навършват през 2017 година. „Всички, които проявяват интерес към конкурса, могат да влязат в сайта на фестивала. От може да се изтегли регламентът, заявката за участие и декларацията, която трябва да се попълни. Важен момент е, че песните, с които смятат да се явят, трябва да са създадени през тази година или най-много една година преди конкурса. Има доста условия, които е добре желаещите да погледат в регламента за участие в конкурса“, подчерта Тренева. \r\nВсяка година журито, което оценява участниците е различно. „Миналогодишното жури се състоеше от петима души. Това бяха Григор Копров – композитор и носител на много международни награди, Красимир Гюлмезов – композитор, аранжор и инструменталист, Петко Петков – ръководител на ВГ „Трамвай №5 ”, Мая Дакова – дългогодишен вокалист на ВГ „Трамвай №5” и Илияна Попова – зам.-кмет с ресор „Хуманитарни дейности” на Община Петрич“, каза още Вангелия Тренева.", "date": "2017.08.22", "title": "Вангелия Тренева, Народно читалище „Братя Миладинови“ – Петрич: Фестивалът „Златен кестен“ има конкурсен характер, участие може да вземе всеки, навършил 18 години"}
{"url": "http://www.focus-news.net/news/2017/08/22/2428113/telegraf-sarbiya-zashto-zoran-zaev-reshi-da-predade-sarbite-albantsite-sa-po-silni-ot-dadenata-duma.html", "text": "През май тази година министър председателят на Македония Зоран Заев увери, че страната ще бъде „неутрална\" при гласуването за членството на Косово в ЮНЕСКО. Сега обаче в позицията на Скопие настъпи промяна и тя със сигурност не е знак за добросъседската политика, обещана на Белград и на сръбското правителство, коментира изданието \tTelegraf.\r\nИзвестно е, че Заев получи премиерски пост с подкрепата на албанските партии и че цената за многобройните направените отстъпки е в ущърб на македонския народ, а сега – и на сръбско-македонски отношения.\r\nАлбанското изнудване е по-силно от елементарните интереси на Македония. Когато Заев се съгласява в името на албанците да работи срещу Сърбия, той на практика копае собствения си гроб, тъй като Македония може да оцелее само с помощта на Сърбия. \r\nВ дългосрочен план обръщането на Заев срещу Сърбия е равностойно на самоунищожение, коментира политическият анализатор Драгомир Анджелкович.Тереза Герова", "date": "2017.08.22", "title": "Telegraf (Сърбия): Защо Зоран Заев реши да предаде сърбите - албанците са по-силни от дадената дума"}
{"url": "http://www.focus-news.net/news/2017/08/22/2428114/plovdiv-zapochva-remont-na-chast-ot-bul-hadzhi-dimitar-v-rayon-zapaden.html", "text": "Започва ремонт на част от булевард „Хаджи Димитър“ в пловдивския район „Западен“. Това съобщи за Радио „Фокус“ – Пловдив районният кмет Димитър Колев. По думите муЮ преасфалтирането на важната отсечка е част от рехабилитацията на пътната мрежа, която е предприела районната администрация през лятото. „Бул. „Хаджи Димитър“ е един от най-натоварените в района. Специално за платното, което води към район „Южен“, имахме множество постъпили в кметството жалби. Тук не просто ще запълним дупките, а ще преасфалтираме голям участък от пътното платно“, обясни Колев. В Община Пловдив вече има и готово техническо задание за премахване на паветата и асфалтиране на целия бул. „Хаджи Димитър“.\r\nДо момента са запълнени дупките по части от улиците „Явор”, „Пепелаша“ и „Копривките” в район „Западен“. „Предстои да бъдат ремонтирани и неравностите по продължението на улица „Царевец“. Отсечката е изключително важна, тъй като именно тук се намира и спешния център на УМБАЛ „Свети Георги“ в Пловдив“, каза още Димитър Колев.\r\nТони МИХАЙЛОВ", "date": "2017.08.22", "title": "Пловдив: Започва ремонт на част от бул. „Хаджи Димитър“ в район „Западен“"}
{"url": "http://www.focus-news.net/news/2017/08/22/2428115/sofiya-ustanovena-e-samolichnostta-na-blasnatata-ot-vlak-zhena-v-rayona-na-spirka-kv-kumaritsa-v-blizost-do-kv-iliyantsi.html", "text": "Установена е самоличността на блъснатата от влак жена в района на спирка „кв. Кумарица“ в близост до кв. „Илиянци“. Това съобщиха за Агенция „Фокус“ от пресцентъра на СДВР. Загиналата жена е на 54 години. От СДВР уточниха, че в процеса на разследването по досъдебното производство ще се установи дали става въпрос за самоубийство или инцидент.Агенция „Фокус“ припомня: Жена загина, след като бе блъсната от влак след спирка „кв. Кумарица“ в близост до гара Курило и кв. „Илиянци“. От БДЖ уточниха, че инцидентът е станал в 5.20 часа, като на мястото на произшествието не е имало регламентиран прелез. До 8.24 часа в участъка не е имало движение заради извършване на следствени действия. Вследствие на това 9 влака са пътували със закъснение. Повечето от тях са били пътнически. В МВР сигналът за инцидента е получен около 5.40 часа, като от там поясниха, че жената е била блъсната от бързия влак Мездра-София. \r\nЛюба АЛЕКСИЕВА", "date": "2017.08.22", "title": "София: Установена е самоличността на блъснатата от влак жена в района на спирка „кв. Кумарица“ в близост до кв. „Илиянци“"}
{"url": "http://www.focus-news.net/news/2017/08/22/2428116/remontni-deynosti-nalagat-spirane-na-vodata-v-chast-ot-yuzhnite-i-zapadni-kvartali-na-sofiya-na-23-avgust.html", "text": "Ремонтни дейности налагат спиране на водата в част от южните и западни квартали на София, съобщиха от пресцентъра на„Софийска вода”. На 23 август (сряда), във връзка с подмяна на спирателни кранове нa стратегически водопровод се налага спиране на водоподаването от 9:00 до 21:00 часа на част от клиентите на „Софийска вода”, живеещи в райони от жк „Бъкстон“, кв. „Княжево“, кв. „Овча купел“, кв. „Горна баня“, кв. „Красна поляна“, жк „Люлин“ 4, жк „Люлин“ 5, жк „Люлин“ 3, кв. „Филиповци“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване.\r\nВажно! Спирането няма да засегне целите квартали, а само определени части от тях. Точна информация за засегнатите райони може да получите на (http://www.sofiyskavoda.bg) или на 0800 121 21.", "date": "2017.08.22", "title": "Ремонтни дейности налагат спиране на водата в част от южните и западни квартали на София на 23 август"}
{"url": "http://www.focus-news.net/news/2017/08/22/2428117/sport-kimi-raykonen-prodalzhi-dogovora-si-s-ferari.html", "text": "Финландският пилот от Формула 1 Кими Райконен продължи договора си с „Ферари“, се казва в съобщение, публикувано на официалната интернет страница на италианския тим.\r\nОт разпространения текст става ясно, че финландецът ще се състезава в най-престижния автомобилен шампионат и през 2018 г.\r\nСлед 11 от общо 20 състезания в настоящия сезон Райконен заема пето място с 116 точки.", "date": "2017.08.22", "title": "Спорт: Кими Райконен продължи договора си с „Ферари“"}
{"url": "http://www.focus-news.net/news/2017/08/22/2428118/nikolay-melemov-kmet-na-smolyan-velichko-cholakov-be-s-golyamo-sartse-i-obichashe-vsichki.html", "text": "Днес за всички нас е един тъжен и черен ден, ден на траур, защото изпращаме големия Величко. Това каза пред близките и пълната зала с почитатели, приятели, спортисти и съграждани на Величко Чолаков, дошли да му отдадат последна почит, предаде репортер на Радио „Фокус“ – Смолян. Мелемов обясни, че като е казал големия Величко, не е имал в предвид само големите му спортни успехи. „Имам предвид не само неговите медали, титли и рекорди, защото той е влязъл в спортната история. Аз имам предвид преди всичко големия човек, с голямо сърце, където имаше място за семейството, за многото приятели и за децата, които той тренираше и гледаше като свои. Винаги усмихнат и винаги добродушен. Той беше човек, който за никого не е казал лоша дума и който обичаше всички“, каза Мелемов.\r\nКметът на Смолян ще предложи на Общинския съвет спортната зала в града да носи името на Величко Чолаков, да остане за поколенията, за да знаят какъв човек е живял в Смолян и е тренирал в тази зала. На траурната церемония в залата присъстваха и депутатите от Смолянска област д-р Даниела Дариткова и д-р Красимир Събев от ПП ГЕРБ, Дора Янкова от БСП, Неделчо Колев – президент на Българската федерация по вдигане на тежести и цялото ръководство на федерацията, приятелите и съотборниците на Величко Чолаков от националния отбор. Шампионът ще бъде погребан в Гробищен парк „Беклийца“.\r\nДаниела БОЙКОВА", "date": "2017.08.22", "title": "Николай Мелемов, кмет на Смолян: Величко Чолаков бе с голямо сърце и обичаше всички"}
{"url": "http://www.focus-news.net/news/2017/08/22/2428119/smolyan-tyaloto-na-64-godishen-mazh-e-bilo-otkrito-v-koritoto-na-reka-cherna-v-kvartal-raykovo.html", "text": "Тялото на 64-годишен мъж е било открито в коритото на река Черна е смолянския квартал „Райково“. Това съобщиха за Агенция „Фокус“ от ОДМВР-Смолян. Сигнал за случая е подаден около 12.20 часа на тел. 112. На място са пристигнали полицаи и пожарникари. Тялото е приведено за аутопсия в болницата в Смолян.\r\nЦветилена СИМЕОНОВА", "date": "2017.08.22", "title": "Смолян: Тялото на 64-годишен мъж е било открито в коритото на река Черна в квартал „Райково“"}
{"url": "http://www.focus-news.net/news/2017/08/22/2428120/nikolay-nikolov-bsp-upravlyavashtite-v-so-izpolzvat-vakantsionniya-avgust-za-da-izpalnyat-nay-skandalnite-si-resheniya.html", "text": "Ваканционният месец август се оказва доста удобно време за управляващите в Столична община, които се опитват да реализират тихомълком и зад гърба на гражданите най-скандалните си решения в кварталите. Това коментира общинският съветник от групата на \"БСП Лява България\" в СОС Николай Николов, съобщиха от пресцентъра на ГС на БСП - София. Той визира най-пресния летен скандал в столичния квартал \"Бъкстон\". Там, без знанието на гражданите, беше направен опит да бъде изградена временна улица, която щеше да минава на по-малко от метър от жилищните блокове.\r\n\"Гражданите реагираха много бързо, събраха се, потърсиха ме за помощ и заедно спряхме това безумие, коментира Николай Николов. - Работниците от общината бяха разкопали зелената площ и пътеката в междублоковото пространство и бяха отрязали дърво, без да имат съответните разрешения. Поисках от тях документ, с който от Дирекция \"Зелени системи\" разрешават да бъде отрязано дървото. Те не разполагаха с такъв. Освен това, живеещите там не са били уведомени за изграждането на временна улица, нито пък е правено обществено обсъждане с тях дали са съгласни точно под прозорците им да има път, без да са спазени задължителните отстояния\".\r\nИзобщо не е случайно също, че точно в началото на август инвеститорът, който иска да строи 43-етажен небостъргач в зелената площ в кв. \"Стрелбище\" на кръстовището на бул. \"България\" и бул. \"Петко Тодоров\" загради имота и разкопа улицата, която попада в него, коментира още Николай Николов. \"Вероятно разчитаха, че хората са във ваканция извън София и няма да има протести и съпротива, каза общинският съветник от \"БСП Лява България\". - Но постигнаха точно обратното. Гражданите се активизираха още повече, събраха се и дори блокираха бул. \"България\" за 25 минути. Опитите за прокарване на безумни решения зад гърба на хората и без тяхното съгласие, вече няма как да успеят!\".", "date": "2017.08.22", "title": "Николай Николов, БСП: Управляващите в СО използват ваканционния август, за да изпълнят най-скандалните си решения"}
{"url": "http://www.focus-news.net/news/2017/08/22/2428121/agentsiya-fokus-izlachva-na-zhivo-vav-feysbuk-izvanrednata-preskonferentsiya-na-pp-gerb.html", "text": "Агенция „Фокус“ излъчва на живо във „Фейсбук“ извънредната пресконференция на ПП ГЕРБ. Пресконференцията може да гледате на живо в страницата на ИА „Фокус“ във „Фейсбук“ .", "date": "2017.08.22", "title": "Агенция „Фокус“ излъчва на живо във „Фейсбук“ извънредната пресконференция на ПП ГЕРБ"}
{"url": "http://www.focus-news.net/news/2017/08/22/2428122/blagoevgrad-dvizhenieto-po-pat-ii-19-gotse-delchev-bansko-v-rayona-na-s-gospodintsi-e-v-edna-lenta-poradi-ptp.html", "text": "Движението по път II-19 Гоце Делчев-Банско, в района на с. Господинци, е в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.22", "title": "Благоевград: Движението по път II-19 Гоце Делчев-Банско, в района на с. Господинци, е в една лента поради ПТП"}
{"url": "http://www.focus-news.net/news/2017/08/22/2428124/tsvetan-tsvetanov-ne-moga-da-si-predstavya-che-korneliya-ninova-se-pripoznava-vav-vsichko-koeto-gerb-kazva.html", "text": "Не мога да си представя, че председателят на най-голямата опозиционна партия се припознава във всичко, което ГЕРБ казва. Това каза заместник-председателят на ПП ГЕРБ и председател на парламентарната група на партията Цветан Цветанов по време на извънредна пресконференция, предаде репортер на Агенция „Фокус“. \"Днешната пресконференция, която беше дадена от страна на БСП е доста учудваща за нас“, каза Цветанов. \r\nДеница КИТАНОВА\r\nПресконференцията може да гледате на живо на страницата на ИА „Фокус“ във „Фейсбук“", "date": "2017.08.22", "title": "Цветан Цветанов: Не мога да си представя, че Корнелия Нинова се припознава във всичко, което ГЕРБ казва"}
{"url": "http://www.focus-news.net/news/2017/08/22/2428125/blagoevgrad-obshtinata-vavede-virtualen-pos-terminal-s-tsel-ulesnenie-na-grazhdanite.html", "text": "Община Благоевград въведе услуга за плащане на местни данъци и такси чрез виртуален пос терминал за картови разплащания, съобщиха от пресцентъра на Общината. Целта е собствениците на движимо и недвижимо имущество на територията на общината да бъдат улеснени и да имат възможност да погасят своите задължения дистанционно. Платформата е  изцяло общинска и работи без посредници. Системата е опростена и е изключително лесна за ползване. Данъчно задължените лица могат да направят справка и да пристъпят към плащане на сайта www.blgmun.com, в раздел „Електронни услуги“, „Справки и плащане на задължения плащане на задължения за местни данъци и такси“, влизайки в меню \"Потребител\". Следва да бъде въведено ЕГН/ЕИК на физическо/юридическо лице, както и входящ номер и дата на документ, подаден  в Дирекция \"Местни данъци и такси\". \r\nУслугата е напълно безплатна за данъчно задължените лица. Виртуалният пос терминал в Община Благоевград работи от няколко месеца, като до този момент бе в тестов период. Услугата е въведена във връзка със Закона за ограничаване на плащанията в брой. Освен чрез виртуалния пос терминал, данъчно задължените лица могат да погасят своите задължения чрез плащане на касите и пос терминал, работещ с дебитни и кредитни карти.\r\nПредоставяните възможности за ползването на административни услуги в по-широк спектър е сред приоритетите на кмета на Благоевград д-р Атанас Камбитов.", "date": "2017.08.22", "title": "Благоевград: Общината въведе виртуален пос терминал с цел улеснение на гражданите"}
{"url": "http://www.focus-news.net/news/2017/08/22/2428126/ivan-bozhilov-kmet-na-rayon-ilinden-nad-20-sa-saborenite-nezakonni-postroyki-v-kv-zaharna-fabrika.html", "text": "За днес приключи събарянето на незаконните постройки в кв. „Захарна фабрика“. Над 20 са съборените сгради. Това съобщи за Агенция „Фокус“ кметът на район „Илинден“ Иван Божилов във връзка с премахването на незаконни постройки в кв. „Захарна фабрика“. Божилов уточни, че при събарянето не е имало никакви проблеми. „Хората, които ни потърсиха, са настанени в домове, а тези, които не го направиха, са при роднини или при приятели. Когато имаме възможност, пак ще продължим със събарянето на незаконните постройки. В рамките на този мандат сме си заложили да бъде премахнато всичко. Да се надяваме, че това ще се случи до края на годината. Сега продължаваме с разчистването на бутнатите сгради. Разговаряме спокойно с хората, като дори самите те ни съдействат“, коментира Божилов. Той отправи специални благодарности към органите на реда за перфектната работа и организация, която са направили, за да не се стигне до конфликти и районната му администрация да може да си свърши работата. „Повече от 2 години работим, за да стигнем днес дотук“, каза още Иван Божилов.\r\nЛюба АЛЕКСИЕВА", "date": "2017.08.22", "title": "Иван Божилов, кмет на район „Илинден“: Над 20 са съборените незаконни постройки в кв. „Захарна фабрика“"}
{"url": "http://www.focus-news.net/news/2017/08/22/2428127/aleksandar-nenkov-gerb-ne-sme-komentirali-dali-korneliya-ninova-e-vinovna-za-tsankov-kamak-ili-ne-ne-ni-pritesnyava-faktat-che-shte-ni-dava-na-sad.html", "text": "Не сме коментирали дали Корнелия Нинова е виновна за „Цанков камък“, или не -  не ни притеснява фактът, че ще ни дава на съд. Това каза народният представител от ПГ на ГЕРБ Александър Ненков  по време на извънредна пресконференция в централата на партията, предаде репортер на Агенция „Фокус“. Във връзка с казаното от лидера на БСП, че ще даде на съд министър-председателя и говорителите му, затова че я обвиняват за „Цанков камък“, Ненков заяви, че тя вече три пъти дава пресконференции, за да каже, че няма нищо общо с този проект.  „Ние никога не сме коментирали дали тя е виновна, или не, ние сме казали единствено и само, че тя е участвала в кабинета, в който проектът се е бил реализирал. Не ни притеснява фактът, че ще ни дава на съд. Наше право е и сме си изпълнили конституционния дълг да сезираме прокуратурата“, посочи депутатът. \r\nДеница КИТАНОВА\r\nВидео от пресконференцията може да гледате на страницата на ИА „Фокус“ във „Фейсбук“", "date": "2017.08.22", "title": "Александър Ненков, ГЕРБ: Не сме коментирали дали Корнелия Нинова е виновна за „Цанков камък“, или не -  не ни притеснява фактът, че ще ни дава на съд"}
{"url": "http://www.focus-news.net/news/2017/08/22/2428128/danas-sarbiya-belgrad-i-skopie-v-spor-zaradi-natoi.html", "text": "Действията на сръбската държава са разбираеми, защото присъединяването на Косово към ЮНЕСКО е един от най-големите процеси на „изграждане на държавата\" в Прищина. Това заяви за белградския вестник Danas  Сейд Ризванович, редактор на македонската \"ТВ 24\".\r\nИзтеглянето на персонала на сръбското посолство в Македония е безпрецедентна криза в македонско-сръбските отношения, твърди Ризванович. На въпрос дали с решението си Белград цели да окаже натиск на Македония за гласуването на косовското членство в ЮНЕСКО, Ризванович коментира:\r\n„Приемането на Косово в ЮНЕСКО е един от въпросите, които обременява отношенията между Сърбия и Македония, и въпреки че нито една от страните не го признава официално, това води до дипломатически и политически битки. Официален Белград казва, че оттеглянето на персонала на посолството се случва, заради причини, свързани с разузнавателна дейност. Ролята на Македония в допускането на Косово в ЮНЕСКО определено е причина за влошаването на отношенията между двете страни и за увеличаване на активността на Сърбия, която се опитва да предотврати този процес. Действията на сръбската държава, са разбираеми, тъй като приемането на Косово към ЮНЕСКО един от най-големите процеси за \"изграждане на държавата\" в Прищина, и една от най-сериозните стъпки към международно призната независимост, така че Белград няма друг избор, освен да се опита да предотврати или поне да забави процеса“.\r\nСпоред Ризванович, отношенията между Белград и Скопие са влошени заради „руско-американския сблъсък за члентсвото на Македония в НАТО“ и ролята на сръбското правителство, което официално подкрепя позицията на Вашингтон, а в действителност реализира интересите на Москва. \r\nНякои източници, пожелали анонимност, твърдят, че не може да се изключи хипотезата, че оттеглянето на сръбски служители от посолството в Скопие е част от стратегия с „руско вдъхновение за заплаха за Сърбия от албански тероризъм\". Тереза Герова", "date": "2017.08.22", "title": "Danas (Сърбия): Белград и Скопие в спор заради НАТО?"}
{"url": "http://www.focus-news.net/news/2017/08/22/2428129/afp-pakistan-uveri-che-iska-mir-v-afganistan.html", "text": "След изявление на американския президент Доналд Тръмп, в което обвини Пакистан в подкрепа на „агентите на хаоса\", във вторник Исламабад призова за мир в съседен Афганистан и обеща да работи за изкореняване на тероризма, предава AFP.\r\nВъв внимателно формулирано изявление на Министерството на външните работи се призовава за „мир и стабилност в Афганистан\" и се подчертава „продължаващото желание на Пакистан да работи с Международната общност за изкореняване на заплахата от тероризъм\".Тереза Герова", "date": "2017.08.22", "title": "AFP: Пакистан увери, че иска мир в Афганистан"}
{"url": "http://www.focus-news.net/news/2017/08/22/2428130/inzh-svetla-danailova-pgit-prof-d-r-asen-zlatarov-petrich-zalagame-i-na-obuchenie-na-vazrastni-v-samostoyatelna-i-zadochna-forma-na-obuchenie.html", "text": "Професионална гимназия по икономика и туризъм „Проф. д-р Асен Златаров“ – Петрич разполага с учебно-тренировъчен център, който е предназначен за обучението на учениците от икономическото направление. Това каза в интервю за предаването „Петрич – древен и вековечен“ на Радио „Фокус“ – Пирин инж. Светла Данаилова, директор на училището. Там се провеждат часовете за работа в „Учебно предприятие“, който метод е иновативен и създава среда, която е много близка до реалната фирмена. „Имаме и учебни работилници по технология на кулинарната продукция, кабинет по сервиране, които пък са предназначени за учениците от другото направление. Четирите компютърни кабинета спомагат за осигуреността с интернет в цялата учебна сграда и спомагат за развитието на дигиталните компетенции на учениците“, каза още инж. Данаилова.\r\nПрез учебната 2017 – 2018 учебна година в гимназията ще се обучават 520 ученици в дневна форма на обучение и около 50 ученици в самостоятелна и задочна форма на обучение. „Освен обучение на ученици в дневна форма на обучение, ние залагаме и на обучение на възрастни в самостоятелна и задочна форма на обучение, както и валидираме компетентности, придобити по неформален път в производството, с което разрешаваме още един проблем на хората, работещи, но нямащи необходимия документ за квалификация“, посочи инж. Данаилова. \r\nВ училището в момента работят 36 правоспособни учители и 10 души непедагогически персонал. „Тази година приемаме ученици от два випуска: след завършен 7-ми клас и след завършен 8-ми клас, затова предполагам, че ще се наложи да обявим още 3 свободни места, така че нашите учители ще се увеличат до 39 – 40 души“, заяви инж. Данаилова.", "date": "2017.08.22", "title": "Инж. Светла Данаилова, ПГИТ „Проф. д-р Асен Златаров“ – Петрич: Залагаме и на обучение на възрастни в самостоятелна и задочна форма на обучение"}
{"url": "http://www.focus-news.net/news/2017/08/22/2428131/haskovo-kontsert-chast-ot-natsionalnata-kampaniya-izpey-obicham-te-na-balgarski-shte-se-provede-na-6-septemvri-v-grada.html", "text": "Националната кампания „Изпей „Обичам те“ на български“ ще достигне и Хасково. Концертът на група „Хоризонт“ е насрочен за 6 септември от 19,30 часа на площадка „Спартак“. Проявата е част от празничните прояви по повод деня на Хасково - 8 септември. Това съобщиха от пресцентъра на Община Хасково.\r\nВ края на 2016-та година група \"Хоризонт\" стартира мащабна национална кампания за подкрепа на българския език в българската музика. Тя продължава и с концерти в цялата страна и през 2017 година.  \r\nВсички концерти, независимо дали са на открито или закрито, с кого, къде и как са организирани, са безплатни за публиката. Така всеки желаещ, обичащ музиката, изпята на български език, може да присъства на тях. Целта е кампанията да се развива и да си остане само и единствено постоянен проект с идеална цел, подкрепящ българската музика, изпята на български език.  Едва 16% от излъчваната музика в родния ефир е българска. До този извод са стигнали организаторите на националната кампанията \"Изпей \"Обичам те\" – на български\".\r\nВалери Славчев, фронтменът на група \"Хоризонт\" и организатор на кампанията споделя, че по официална извадка на събираните от дружествата за управление на авторските права \"Музикаутор\" и \"Профон\" на година у нас се заплащат около шест милиона за авторите. Но едва около 800 хиляди лева остават в България и са за български автори. \r\nНационална кампания \"Изпей \"Обичам те\" на български\" 2017 г. е най-мащабната кампания в България в подкрепа на българската музика. Чрез нея се дава сцена на млади талантливи български изпълнители. Единственото условие да се участва е песните да са на български език. Досега подкрепа за каузите на кампанията са дали много от любимите български музиканти - Мери Мутафчиева, групите - \"Сигнал\", \"Фантанго\", \"Атлас\", \"Спринт\".", "date": "2017.08.22", "title": "Хасково: Концерт, част от националната кампания „Изпей „Обичам те“ на български“, ще се проведе на 6 септември в града"}
{"url": "http://www.focus-news.net/news/2017/08/22/2428132/politika-sarbiya-pravitelstvoto-v-skopie-ne-pozhala-da-obsadi-krizata-s-belgrad.html", "text": "Във вторник правителството на Македония не пожела да обсъди кризата в двустранните отношения с Белград, която настъпи след решението на управляващите в Сърбия да изтеглят дипломатите от мисията в Скопие, коментира вестник „Политика“.\r\nИзострянето на тона между двете държави не влезе в дневния ред на заседанието, след което стана ясно, че Скопие няма да направи ново изявление за ситуацията. „Остава на позицията, която правителството обяви вчера (понеделник), бе единственото направено изявление по темата. Тереза Герова", "date": "2017.08.22", "title": "„Политика“ (Сърбия): Правителството в Скопие не пожала да обсъди кризата с Белград"}
{"url": "http://www.focus-news.net/news/2017/08/22/2428133/anton-todorov-gerb-zagovoryat-li-bsp-za-istina-i-spravedlivost-znachi-nyakoy-nyakade-se-gotvi-ili-veche-krade-v-partiyata-im.html", "text": "Заговорят ли БСП за истина и справедливост, значи някой някъде се готви или вече краде в партията им. Това каза народният представил представител от ПГ на ГЕРБ Антон Тодоров  по време на извънредна пресконференция, предаде репортер на Агенция „Фокус“. „Мълвата, която Корнелия Нинова вече ежеседмично пръска в България трябва да бъде разсеяна с факти“, заяви Тодоров. Той обърна внимание, че на днешната пресконференция на БСП Корнелия Нинова е казала, че нейното име не протича, не фигурира в прокурорска проверка за „Цанков камък“. „Не протича вероятно в тези прокурорски проверки“, обясни той. Тодоров заяви, че се сеща за 1000 страници, където името й протича. \r\nТой попита, когато човек се изправя и твърди, че е морален стожер дали има памет, за това което е вършил преди 10 години. Тодоров попита и дали лидерът на БСП има памет, че през 1997 г. е живеела на квартира,  а през 1999 г. декларира огромен апартамент , а след него още един. Според Антон Тодоров Нинова трови атмосферата и поставя под съмнение търпението на ГЕРБ и милиони българи.\r\nДеница КИТАНОВА", "date": "2017.08.22", "title": "Антон Тодоров, ГЕРБ: Заговорят ли БСП за истина и справедливост, значи някой някъде се готви или вече краде в партията им"}
{"url": "http://www.focus-news.net/news/2017/08/22/2428134/sofiya-ot-1-septemvri-shte-bade-pusnato-dvizhenieto-po-yuzhnoto-lokalno-platno-na-severna-skorostna-tangenta.html", "text": "От 1 септември ще бъде пуснато движението по южното локално платно на Северна скоростна тангента в участъка от бул.\"Рожен\" до бъдещия пробив \"Рожен\", съобщиха от пресцентъра на Столична община. Днес кметът на София Йорданка Фандъкова провери изпълнението на обекта заедно със заместник-кмета по направление транспорт Евгени Крусев. \r\nИзграждат се нови пътни платна с циментова стабилизация, нови бордюри, тротоари и осветление. След 1 септември работата ще продължи в следващите планирани участъци. Локалното платно на Северната тангента осигурява връзка със северните територии на София като кв.\"Требич\", с.Мрамор. \r\nКметът Фандъкова провери и изпълнението на бул.\"Монтевидео\" в кв.\"Овча купел\". Продължава изграждането на 1.3 км нов булевард, като се изпълнява канализация и водопровод, както и сградни отклонения за ВиК мрежата.\r\nЕдновременно с това се работи и по изграждане на ново улично осветление, тръбна мрежа за подземни комуникации. Ще се изграждат нови пътни платна, тротоари и велоалея. Обекткът се изпълнява по график и се очаква да завърши до средата на ноември. Кметът Фандъкова поиска от изпълнителя да осигури пешеходен достъп до спирката на градския транспорт.", "date": "2017.08.22", "title": "София: От 1 септември ще бъде пуснато движението по южното локално платно на Северна скоростна тангента"}
{"url": "http://www.focus-news.net/news/2017/08/22/2428135/tsvetan-tsvetanov-gerb-bsp-da-badat-aktivni-na-obsazhdaneto-na-antikoruptsionnoto-zakonodatelstvo-nie-shte-badem-s-protegnata-raka-zashtoto-e-neobhodim-konsensus.html", "text": "БСП да бъдат активни на обсъждането на антикорупционното законодателство – ГЕРБ ще бъде с протегната ръка, защото е необходим консенсус. Това каза заместник-председателят на ПП ГЕРБ и председател на парламентарната група на партията Цветан Цветанов по време на извънредна пресконференция, предаде репортер на Агенция „Фокус“ „Нека на 1-ви септември, когато ще се обсъжда законодателството, което се предлага от изпълнителната власт - те да бъдат активни. Ние ще бъдем с протегната ръка, защото знаем, че едно законодателство да бъде устойчиво и стабилно, трябва да намерим политическия консенсус“, коментира Цветанов. Той призова Корнелия Нинова, когато става въпрос за кореспонденцията й с австрийската държава и прокуратурата да не забравя за други случаи, свързани с нейната партия.  „Нека г-жа Нинова да бъде обективна във фактите и всичко, което изнася в публичното пространство, да бъде кореспондиращо с реалните факти“, заяви Цветанов. Той призова да не се говорят лъжи и да не се създават условия за разделяне и противопоставяне. \r\nДеница КИТАНОВА", "date": "2017.08.22", "title": "Цветан Цветанов, ГЕРБ: БСП да бъдат активни на обсъждането на антикорупционното законодателство – ние ще бъдем с протегната ръка, защото е необходим консенсус"}
{"url": "http://www.focus-news.net/news/2017/08/22/2428136/hristina-georgieva-opitna-stantsiya-po-polivno-zemedelie-pazardzhik-sushata-zabavya-podgotovkata-za-esennata-oran-i-seitba.html", "text": "Приключи прибирането на зърнените култури в Пазарджишки регион, каза за Радио „Фокус“ – Пазарджик Христина Георгиева, директор на Опитна станция по поливно земеделие в Пазарджик. Тя обясни, че сушата и високите температури през последните месеци в региона създават проблеми, защото забавят подготовката за есенната сеитба. „В по-голямата част от областта е затруднена подготовката на почвата за есенната оран. Стопаните изчакват валежи, за да могат да изорат стърнищата“, обясни Георгиева. Ако се извърши само дисковане, останалата растителна маса ще пречи на уплътняването на почвата, което от своя страна ще затрудни сеитбата. Според Георгиева, агротехническите мероприятия, свързани с предсеитбената подготовка, ще се забавят. Част от стопаните ще имат възможност при валежи да наваксат, но това може да стане само при достатъчно количество валеж и при по-висока сеитбена норма.\r\nВаня НИКОЛОВА", "date": "2017.08.22", "title": "Христина Георгиева, Опитна станция по поливно земеделие – Пазарджик: Сушата забавя подготовката за есенната оран и сеитба"}
{"url": "http://www.focus-news.net/news/2017/08/22/2428137/afp-ek-zapochva-razsledvane-za-kupuvaneto-na-monsantoot-bayer.html", "text": "Европейската комисия заяви, че започва разследване относно сделката за 66 милиарда долара, с която германската фармацевтична компания „Байер“ купува американската „Монсанто“, предава AFP.\r\n„Трябва да гарантираме ефективна конкуренция, за да могат земеделците да имат достъп до иновативни продукти, по-добро качество, както и да купуват продукция на конкурентни цени“, заяви европейският комисар за конкуренцията Маргрете Вестагер. Симеон Миланов", "date": "2017.08.22", "title": "AFP: ЕК започва разследване за купуването на „Монсанто“от „Байер“"}
{"url": "http://www.focus-news.net/news/2017/08/22/2428138/stoyana-dimitrova-obshtina-blagoevgrad-nyama-opredelen-srok-za-podavane-zayavleniya-za-priemni-roditeli-za-oblastta.html", "text": "Няма определен срок за подаване заявления за приемни родители за областта. Това каза за Радио „Фокус“ – Пирин Стояна Димитрова, експерт в Община Благоевград. По думите й, трябва да бъдат изпълнени индикаторите, които са заложени спрямо плана за развитие на социалната услуга „Приемна грижа“ за 2017 - 2018 г. „Направен е анализ за потребността от развитието на социалната услуга „Приемна грижа“, който анализ ни дава конкретни насоки за работа, към които ние трябва да се придържаме“, обясни Димитрова. \r\nЗа община Благоевград според изготвения анализ има потребност да наберат нови 8 кандидати за приемни семейства. „5 броя ще бъдат за деца на възраст от 0 до 15 години и 3 семейства, които ще се грижат за деца с увреждане. Съобразно изготвения анализ за развитието на социалната услуга „Приемна грижа“ за община Гоце Делчев сме заложили, че имаме потребност от едно ново приемно семейство, което да полага грижи да дете с профил увреждане от 0 до 15 години“, каза още Димитрова. За община Петрич има потребност от едно ново утвърдено приемно семейство, което да полага грижи за дете от 0 до 3 години. За община Сандански са заложили нови трима кандидати за приемни родители, които да полагат грижи за деца до 3 години.\r\nЛора КАЛЧЕВА", "date": "2017.08.22", "title": "Стояна Димитрова, Община Благоевград: Няма определен срок за подаване заявления за приемни родители за областта"}
{"url": "http://www.focus-news.net/news/2017/08/22/2428139/tsvetan-tsvetanov-gerb-v-tipichniya-si-stil-korneliya-ninova-sazdava-naprezhenie-i-razdelenie-praveyki-zaklyucheniya-za-razgovora-mezhdu-liderite-na-germaniya-i-turtsiya.html", "text": "В типичния си стил Корнелия Нинова създава напрежение и разделение, правейки заключения за разговора между лидерите на Германия и Турция. Това каза заместник-председателят на ПП ГЕРБ и председател на парламентарната група на партията Цветан Цветанов по време на извънредна пресконференция във връзка с казаното от лидера на БСП Корнелия Нинова, че посредническата роля на Бойко Борисов между  Германия и Турция се е провалила, предаде репортер на Агенция „Фокус“ . Според Цветанов е показателен начинът, по който лидерът на БСП Корнелия Нинова прави заключения от разговора на външния министър на Германия и президента на Турция. „Лидерската роля на Борисов е безспорна, не само в страната ни, но и в ЕС“, заяви Цветан Цветанов. \r\nЦветанов обърна внимание на оценката след подписване на декларацията за  договора за добросъседство с Македония. В тази връзка той благодари на БСП, че са подкрепили тази декларация и отчете, че тогава от опозицията пак са спекулирали, че Бойко Борисов не желае да присъства на дебатите в Народното събрание. „Всъщност развенчахме поредния лъжлив сигнал, който се даде от парламентарната им група“, заяви Цветанов. \r\nДеница КИТАНОВА", "date": "2017.08.22", "title": "Цветан Цветанов, ГЕРБ: В типичния си стил Корнелия Нинова създава напрежение и разделение, правейки заключения за разговора между лидерите на Германия и Турция"}
{"url": "http://www.focus-news.net/news/2017/08/22/2428140/diplomaticheskiyat-skandal-mezhdu-belgrad-i-skopie-se-razrastva-komentari-v-srabskite-i-makedonskite-medii-agentsiya-fokus.html", "text": "Дипломатическият скандал между Белград и Скопие, който избухна след изненадващото решение на Сърбия да изтегли служителите си от посолството в съседна Македония заради предполагаема разузнавателна дейност срещу тях, се разраства. \r\nВ понеделник министърът на външните работи на Сърбия Ивица Дачич направи изявление, в което поясни, че е констатирана разузнавателна дейност спрямо сръбското дипломатическо представителство в Скопие, в която – съгласно думите му, не липсва чуждестранен фактор. Дачич увери, че държавата ще предприеме всички мерки за защита на сръбските интереси в Македония и същевременно ще преосмисли възможностите и капацитета си за извършване на работата при сегашните условия в страната.\r\nДен по-късно градусът на напрежението продължава да се покачва, а в сръбските медии „заваляха“ десетки публикации, уличаващи разузнавателните служби на Македония в незаконно подслушване и дори сплашване на дипломатите на Белград в Скопие. Не липсват и твърдения, съгласно които държавният глава Александър Вучич е бил обект на шпионаж от страна на македонски служби.\r\n\"В отношенията ни с Македония всичко гори - искри между лидерите, шпионски афери и прием на Косово в ЮНЕСКО. Това са само част от темите по които днес между двете страни се трошат копия в отношения, влошени още в края на миналата година\". Така белградското електронно издание Blic коментира последното развитие на събитията между Сърбия и Македония след изтеглянето на целия дипломатически персонал на сръбското посолство в македонската столица.\r\nСпоред изданието „именно спешното изтегляне на дипломатите и на всички, работещи в посолството, е най-сигурното доказателство, че отношенията между двете държави никога не са били на по-ниско ниво\".\r\nBlic смята, че влошаването на двустранните отношения е настъпило след последните парламентарни избори в Македония, след избирането на лидера на СДСМ, Зоран Заев, за премиер, и след приемането на т.нар. Тиранска платформа, която е гарантирала присъствието на партиите на етническите албанци във властта, и която е гарантирала антисръбските настроения.\r\nПравейки преглед на събитията през последните месеци, белградската медия припомня за задържаните от контраразузнавателните служби големи количества оръжия в Южна Сърбия, които нелегално е трябвало да бъдат прехвърлени в Македония. Именно след този случай Вучич е предупредил за опитите на външни сили да приложат \"македонския сценарий\" в Сърбия, а лидерът на СДСМ, Зоран Заев, го е нарекъл „националист\".\r\nBlic отбелязва и щурма на македонския парламент, както и проблема, предизвикан от присъствието на служителя на сръбската Агенция за разузнаване и контраразузнаване (БИА), Горан Живавиевич, в сградата, превзета от протестиращите привърженици на ВМРО-ДПМНЕ.\r\nИзданието цитира мнението на политическия анализатор Драгомир Ангелкович, според когото \"правителството на Никола Груевски правеше същото, макар и не до такава степен. Македония като малка страна се опитва да засегне Белград, а самият факт, че всичко това се случва, означава, че в Скопие не са заинтересовани от развитие на добросъседски отношения\".\r\nАнализаторът определя последните действия на сръбското правителство като \"предупреждение към Македония, че Сърбия няма да стои безучастна\".\r\nВестник Telegraf публикува статия със заглавие: „Защо Заев реши да предаде сърбите: Албанците са по-силни от дадената дума“.\r\nОт редакцията припомнят, че през май тази година министър председателят на Македония Зоран Заев увери, че страната ще бъде „неутрална\" при гласуването за членството на Косово в ЮНЕСКО. Сега обаче в позицията на Скопие настъпи промяна и тя със сигурност не е знак за добросъседската политика, обещана на Белград и на сръбското правителство, коментира изданието.\r\nИзвестно е, че Заев получи премиерски пост с подкрепата на албанските партии и че цената за многобройните направените отстъпки е в ущърб на македонския народ, а сега – и на сръбско-македонски отношения.\r\nАлбанското изнудване е по-силно от елементарните интереси на Македония. Когато Заев се съгласява в името на албанците да работи срещу Сърбия, той на практика копае собствения си гроб, тъй като Македония може да оцелее само с помощта на Сърбия. \r\nВ дългосрочен план обръщането на Заев срещу Сърбия е равностойно на самоунищожение, коментира политическият анализатор Драгомир Анджелкович.\r\nВестник Danas публикува коментар на Сеид Ризванович, редактор на македонската \"ТВ 24\", по темата за усложнението в двустранните отношения. \r\nДействията на сръбската държава са разбираеми, защото присъединяването на Косово към ЮНЕСКО е един от най-големите процеси на „изграждане на държавата\" в Прищина. Това заяви за белградския вестник Ризванович.\r\nИзтеглянето на персонала на сръбското посолство в Македония е безпрецедентна криза в македонско-сръбските отношения, твърди Ризванович. На въпрос дали с решението си Белград цели да окаже натиск на Македония за гласуването на косовското членство в ЮНЕСКО, Ризванович коментира:\r\n„Приемането на Косово в ЮНЕСКО е един от въпросите, които обременява отношенията между Сърбия и Македония, и въпреки че нито една от страните не го признава официално, това води до дипломатически и политически битки. Официален Белград казва, че оттеглянето на персонала на посолството се случва, заради причини, свързани с разузнавателна дейност. Ролята на Македония в допускането на Косово в ЮНЕСКО определено е причина за влошаването на отношенията между двете страни и за увеличаване на активността на Сърбия, която се опитва да предотврати този процес. Действията на сръбската държава, са разбираеми, тъй като приемането на Косово към ЮНЕСКО един от най-големите процеси за \"изграждане на държавата\" в Прищина, и една от най-сериозните стъпки към международно призната независимост, така че Белград няма друг избор, освен да се опита да предотврати или поне да забави процеса“.\r\nСпоред Ризванович, отношенията между Белград и Скопие са влошени заради „руско-американския сблъсък за члентсвото на Македония в НАТО“ и ролята на сръбското правителство, което официално подкрепя позицията на Вашингтон, а в действителност реализира интересите на Москва. \r\nНякои източници, пожелали анонимност, твърдят, че не може да се изключи хипотезата, че оттеглянето на сръбски служители от посолството в Скопие е част от стратегия с „руско вдъхновение за заплаха за Сърбия от албански тероризъм\". \r\n\"Заев шпионира сърбите, а Косово влиза в ЮНЕСКО\" пише в уводна статия сръбското електронно издание Alo, според което \"президентът Вучич разполага с достатъчно доказателства за невижданата офанзива провеждана в Македония против органите и институциите на Сърбия\".\r\nИзданието твърди, че \"Сърбия и Македония са на ръба на разпадане на дипломатическите отношения, като основна вина има новия македонски премиер Зоран Заев, който започна да шпионира нашите дипломати в Скопие и обеща на албанците подкрепа за членството на Косово в ЮНЕСКО.\" \r\nAlo се позовава на добре информирани, но неназовани източници, според които \"на посолството на Сърбия в Скопие щял да бъде отреден статут подобен на този на посолството на Иран и на други страни, смятани от Запада за терористи\".\r\nИзданието смята, че Македония се е съгласила да подкрепи четвъртия опит на Косово да стане член на ЮНЕСКО, като ангажимента е бил поет от премиера Заев по време на среща в британското посолство, на която е присъствал и посланика на Албания. \r\nКакво конкретно означава това, обяснява Любан Каран, пенсиониран подполковник от Контролната разузнавателна служба: \"Ако нашето посолство е поставено в ранг на Иран и подобни държави, то това означава, че приемащата държава смята, че това е опасна точка, от която се извършват операции срещу него. Това обаче е в противоречие със здравата логика и международните конвенции. С промените в управлението в Македония отношенията ни с тази страна се превърнаха от приятелски настроени към враждебни и това беше коварен опит да се постави Сърбия под един знаменател с държави, финансиращи тероризма\".\r\nВестник „Политика“ обръща внимание, че във вторник правителството на Македония не пожела да обсъди кризата в двустранните отношения с Белград, която настъпи след решението на управляващите в Сърбия да изтеглят дипломатите от мисията в Скопие.\r\nИзострянето на тона между двете държави не влезе в дневния ред на заседанието, след което стана ясно, че Скопие няма да направи ново изявление за ситуацията. „Остава на позицията, която правителството обяви вчера (понеделник), бе единственото направено изявление по темата.\r\nНа свой ред македонските медии  реагират с възмущение на публикациите на сръбските им колеги. Управляващите в Скопие запазват самообладание, подчертавайки единствено, че правителството на Македония се стреми към развиването на приятелски отношения с всички съседни държави.„Нова ТВ“ публикува статия, в която са представени основните моменти, довели до изострянето на тона между двете съседни държави. \r\n„На 3 юни 2013 г. в Белград се проведе първото съвместно правителствено заседание на представители на Република Македония и Република Сърбия. Македония върна жеста на гостоприемството през февруари 2015 г., когато Скопие бе домакин на друго подобно събитие. По всичко изглеждаше, че отношенията между двете съседни страни просто не може да бъдат по-добри“, припомнят от редакцията. \r\n\"Сърбия има от кого да се учи!\", бяха думите, които тогавашният сръбски министър-председател Александър Вучич изрече в Скопие, като добави, че Белград ще копира македонския модел, за да привлече повече инвестиции в страната, и дори определи второто заседание като много по-успешно от първото, организирано в Сърбия. Но ако тогава премиерът Вучич разговаря с колегата си Никола Груевски за евроинтеграционните процеси, реформите и западни инвестиции, то днес - вече в качеството си на президент, Вучич говори за вражески действия срещу Сърбия - при това няколко часа след среща с посланика на Руската федерация в Белград, на която бяха обявени нови планове за привличане на чуждестранни инвестиции.\r\nНо след последните събития на дневен ред излиза въпросът кога от партньор и добър съсед Македония се превърна в страната, от която Сърбия изтегля дипломатите си. Хронологически погледнато, проблемите в двустранните отношения започват с промените във властта в Скопие. След предсрочните парламентарни избори в Македония, които се проведоха през декември миналата година, Александър Вучич от позицията на премиер се стараеше в своите публични изяви да остави впечатление на въздържан политик по отношение на вътрешната криза в Македония. Но медиите, близки до Вучич, водеха истинска информационна война, в която местната редакция на руската информационна агенция \"Спутник\" бе техен верен съюзник. \r\nСърбия отправи тежки обвинения към Македония, която според Белград подслушва незаконно дипломатите й в Скопие. В същото време правителството на премиера Зоран Заев запазва мълчание, коментира свързаният с кръговете на ВМРО-ДПМНЕ вестник „Курир“.\r\nДипломатическият скандал се разраства, но правителството на СДСМ изглежда няма потребност да обсъди този въпрос. На правителственото заседание във вторник инцидентът с Белград не бе засегнат – министрите разговаряха за създаването и оказването на помощ на земеделските общности, но не и за скандала, който разтърси целия регион.\r\nЕдинственото казано по темата бе следното: \r\n„Република Македония развива приятелски отношения с всички съседни страни. По отношение на конкретния случай, без прибързани заключения, приветстваме съобщенията на официалния Белград за защитата на приятелските отношения и възстановяването на ситуацията в обичайната рамка\", привежда изданието разпространения текст.\r\nТемата за внезапното охлаждане в отношенията между Белград и Скопие е централна както за медиите в Македония, така и за тези в Сърбия, като всяка публикация се следи внимателно от журналистите и в двете държави за ответен коментар. Тереза Герова", "date": "2017.08.22", "title": "Дипломатическият скандал между Белград и Скопие се разраства - коментари в сръбските и македонските медии (Агенция „Фокус“)"}
{"url": "http://www.focus-news.net/news/2017/08/22/2428141/mo-pravata-na-zastrahovanite-v-zk-nadezhda-ad-voennosluzheshti-i-tsivilni-sluzhiteli-nyama-da-badat-zasegnati-ot-otnemaneto-na-litsenza-na-kompaniyata.html", "text": "Отнемането на лиценза на застрахователна компания „Надежда“ АД, с която Министерството на отбраната има сключени договори  не освобождава дружеството от задълженията по вече сключени договори. Няма да бъдат засегнати правата на застрахованите лица (военнослужещи и цивилни служители на Министерството на отбраната, структурите на пряко подчинение на министъра на отбраната и Българската армия), тъй като те се ползват с всички средства за защита съгласно българското законодателство. Това съобщиха от пресцентъра на Министерството на отбраната.\r\nОт министерството предоставят следната информация:\r\nМинистерството на отбраната е сключило пет застрахователни договора със ЗК „Надежда“ АД: договор с предмет „Застраховане със застраховка „Професионална отговорност“ на служители на МО при изпълнение на служебните им задължения по кадастъра“, сключен на 13 февруари 2017 г., на стойност 97,92 лева; договор  с предмет „Застраховане със застраховка „Щети на имущество“ на геодезически инструменти, собственост на МО“, сключен 22 февруари 2017 г. на стойност 2 326,17 лева; договор с предмет „Застраховане със застраховка „Гражданска отговорност“ на длъжностите за военнослужещи и цивилни служители от МО, БА и структурите на пряко подчинение на министъра на отбраната за причинени при или по повод изпълнение имуществени и неимуществени вреди и щети на трети лица“, сключен на 22 февруари 2017 г. на стойност 7222,11 лева; договор с предмет „Застраховане със застраховка „Злополука“, настъпила при или по повод изпълнение на служебните задължения, на цивилните служители от МО, БА и структурите на пряко подчинение на министъра на отбраната“, сключен на 9 юни 2017 г. на стойност 8133,81 лева и договор с предмет „Застраховане със застраховка „Злополука“, настъпила при или по повод изпълнение на служебните задължения, на военнослужещите от МО, БА и структурите на пряко подчинение на министъра на отбраната“, на стойност 75000,00 лева. И петте договора са със срок на изпълнение до края на февруари 2018 г. Действащите застрахователните договори са сключени след проведени открити процедури за възлагане на обществени поръчки по Закона за обществени поръчки.\r\nСъс свое решение от 17 август 2017г., Комисията за финансов надзор отнема лиценза на ЗК „Надежда“ АД за срок от 6 месеца като възлага в този период да се извършват плащания към ползватели на застрахователни услуги за договори, сключени от ЗК „Надежда“ АД до 16 юни 2017 г. \r\nЗа случаите, в които Застрахователна компания  „Надежда“ отказва да изплати дължимото обезщетение за временна загуба на трудоспособност на застраховани лица  поради „подценяване на опасността“ и „проявяване на невнимание“, Министерството на отбраната е сигнализирало Комисията за финансов надзор с писмо от 17 юли 2017 г., с молба за съдействие за детайлно разглеждане на всички откази, касаещи застраховани лица от Министерството на отбраната, структурите на пряко подчинение на министъра на отбраната и Българската армия.\r\nДокументите по проведените процедури за сключените от Министерството на отбраната договори са публикувани в интернет страницата на Министерството на отбраната, в рубриката „Профил на купувача“.", "date": "2017.08.22", "title": "МО: Правата на застрахованите в ЗК „Надежда“ АД военнослужещи и цивилни служители няма да бъдат засегнати от отнемането на лиценза на компанията"}
{"url": "http://www.focus-news.net/news/2017/08/22/2428142/reuters-dzheyms-matis-vse-oshte-ne-e-pretsenil-kolko-amerikanski-voynitsi-shte-badat-prateni-v-afganistan.html", "text": "Американският министър на отбраната Джеймс Матис заяви, че очаква план от началник-щаба на САЩ, който е в съзвучие с южноазиатската стратегия на САЩ, преди да реши колко войници ще бъдат пратени допълнително в Афганистан, предава Reuters.\r\n„Когато ми го представи, ще преценя колко още трябва да пратим. Може, а може и да не бъде броят, за който се спомена вече“, заяви Матис пред репортери в Багдад.\r\nАмерикански представители казаха, че президентът Тръмп е дал на Джеймс Матис властта да прати до четири хиляди войници в Афганистан. Симеон Миланов", "date": "2017.08.22", "title": "Reuters: Джеймс Матис все още не е преценил колко американски войници ще бъдат пратени в Афганистан"}
{"url": "http://www.focus-news.net/news/2017/08/22/2428143/anton-todorov-gerb-tryabva-da-se-vidi-registratsionnata-kniga-na-ktb-za-da-stane-yasno-kolko-pati-kiril-dobrev-e-imal-sreshti-s-tsvetan-vasilev-i-kolko-nie.html", "text": "Погледнете регистрационната книга на КТБ и вижте колко пъти Кирил Добрев е имал срещи с Цветан Василев и колко пъти от ГЕРБ сме имали. Това каза народният представител от ПГ на ГЕРБ Антон Тодоров по време на извънредна пресконференция във връзка с КТБ, предаде репортер на Агенция „Фокус“. Според Антон Тодоров в БСП има голям познавач на темата с КТБ. „Той може да изнася лекции за Цветан Василев и се казва Кирил Добрев“, коментира Тодоров. Според Цветан Цветанов може би затова Корнелия Нинова иска да излезе истината кой политик е финансиран от КТБ. На въпрос превишил ли е президентът Румен Радев правомощията си заради Цветан Василев, Цветан Цветанов отговори, че не би искал да коментира изказванията на президента Радев. „Въпреки че от време на време президентът дава лични оценки и нападки, не смятам, че трябва да се придържаме към този тон“, каза още той. \r\nДеница КИТАНОВА", "date": "2017.08.22", "title": "Антон Тодоров, ГЕРБ: Трябва да се види регистрационната книга на КТБ, за да стане ясно колко пъти Кирил Добрев е имал срещи с Цветан Василев и колко ние"}
{"url": "http://www.focus-news.net/news/2017/08/22/2428144/vasil-katsarov-im-panagyurishte-prouchena-e-samo-13-ot-krepostta-krasen-ostanalata-chast-predstoi-da-se-prouchi.html", "text": "Крепостта „Красен” е доста солидно и голямо за района на Панагюрище съоръжение, каза за Радио „Фокус“ – Пазарджик Васил Кацаров, завеждаш отдел „Археология“ в Исторически музей – Панагюрище. Много малко от останалите крепости притежават толкова добре изразена фортификация – бойна крепостна стена с голяма петоъгълна кула, която е разположена в северната част. „От там площта, която до този момент е нанесена на плановете, обхваща около 30 дка застроена площ. От нея много малка част е проучена – около 1/3, останалата част предстои да се проучи“, подчерта Кацаров. \r\nОсвен в централната част на крепостта и в подградието, са открити две църкви и некропол, който съвпада с периода на Втората българска държава – ХІІ-ХІV век. „В подградието са разкрити още два некропола, които са разположени в централната част на крепостта. Те са по-ранни и показват, че началото на изграждането на крепостта съвпадат с първия период края на ІV и началото на V век, както и една от църквите. При нея материалите, които се откриват, доказват, че това е една от първите раннохристиянски базилики на територията на община Панагюрище. Това е и свидетелство, че християнството е навлязло тук веднага, след приемането му като официална религия от Византийската империя след 313 година“, каза още Васил Кацаров.\r\nВаня НИКОЛОВА", "date": "2017.08.22", "title": "Васил Кацаров, ИМ – Панагюрище: Проучена е само 1/3 от крепостта „Красен”, останалата част предстои да се проучи"}
{"url": "http://www.focus-news.net/news/2017/08/22/2428145/veliko-tarnovo-vazstanoveno-e-dvizhenieto-v-posoka-varna-po-pat-i-4-sheremetya-razklon-lyaskovets.html", "text": "Възстановено е движението в посока Варна по път I-4 Шереметя-разклон Лясковец. Това съобщиха от пресцентъра на Агенция \"Пътна инфраструктура\".", "date": "2017.08.22", "title": "Велико Търново: Възстановено е движението в посока Варна по път I-4 Шереметя-разклон Лясковец"}
{"url": "http://www.focus-news.net/news/2017/08/22/2428146/plovdiv-riosv-proveryava-signal-za-zamarsyavane-na-reka-chaya-v-rayona-na-selo-yagodovo.html", "text": "След сигнал на „зеления“ телефон на РИОСВ – Пловдив за замърсяване на река Чая (Чепеларска) в района на с. Ягодово бе извършена спешна проверка от експерти на РИОСВ, Басейнова дирекция „Източнобеломорски район“ и Регионална лаборатория – Пловдив към ИАОС. Това съобщиха за Радио „Фокус“ – Пловдив от екоинспекцията. Подателят е алармирал за оцветяване на водите на реката в бяло, като от вар. Извършен е обход по течението на Чая от жп моста на село Катуница до производствения канал на две производствени предприятия. Дейността на едното е свързана с производството на препарати за растителна защита, а другото се занимава с производство на цветни метали. Взети са проби за анализ от точките на заустване на промишления поток. Констатираните проби от изхода на пречиствателните съоръжения на първото предприятие са рН – 7,81 и електропроводимост – 3 900 µS/сm. При жп моста на село Катуница данните за рН и електропроводимост са 7,88 и 1227 µS/сm.\r\nИзмерени са електропроводимост и рН. Отчетеното рН за смесен поток промишлени и битови води на завода за цветни метали е 9,46, а електропроводимостта – 4 283 µS/сm. Констатираните проби от изхода на пречиствателните съоръжения на първото предприятие са рН – 7,81 и електропроводимост – 3 900 µS/сm. При жп моста на село Катуница данните за рН и електропроводимост са 7,88 и 1227 µS/сm.\r\nОчакват се резултатите от лабораторните изследвания на взетите при проверките проби да покажат каква е причината за замърсяванията на реката. При установяване на нарушения ще бъдат наложени имуществени санкции съгласно екологичното законодателство.\r\nКристиян ГАРОВ", "date": "2017.08.22", "title": "Пловдив: РИОСВ проверява сигнал за замърсяване на река Чая в района на село Ягодово"}
{"url": "http://www.focus-news.net/news/2017/08/22/2428147/sport-aleksandar-lazarov-zapochna-s-pobeda-na-turnira-v-subotitsa.html", "text": "Българският национал за „Купа Дейвис“ Александър Лазаров достигна до втория кръг на турнира по тенис на червени кортове, който се провежда в Суботица. Лазаров победи узбека Джурабек Каримов с 6:3,6:3 в мач, който продължи 82 минути.", "date": "2017.08.22", "title": "Спорт: Александър Лазаров започна с победа на турнира в Суботица"}
{"url": "http://www.focus-news.net/news/2017/08/22/2428148/blagoevgrad-verizhna-katastrofa-e-stanala-v-rayona-na-selo-gospodintsi.html", "text": "Верижна катастрофа между два микробуса и два леки автомобила е станала в района на село Господинци. При инцидента няма пострадали, нанесени са само материални щети. Това съобщи за Радио „Фокус“- Пирин дежурният служител в Областно пътно управление - Благоевград. Първоначално челно са се ударили двата микробуса, а вследствие на сблъсъка са катастрофирали и движещите се след тях превозни средства. Движението по път II-19 Гоце Делчев-Банско, в района на с. Господинци се извършва в една лента, като се регулира от полицейски служители. \r\nЛора КАЛЧЕВА", "date": "2017.08.22", "title": "Благоевград: Верижна катастрофа е станала в района на село Господинци"}
{"url": "http://www.focus-news.net/news/2017/08/22/2428149/tsvetan-tsvetanov-gerb-pismoto-v-koeto-se-kazva-che-korneliya-ninova-nyama-obshto-s-tsankov-kamak-ne-e-podpisano-ot-glavniya-prokuror-kakto-tya-tvardi.html", "text": "Писмото, в което се казва, че Корнелия Нинова няма общо с „Цанков камък“ не е подписано от главния прокурор, както тя твърди. Това каза заместник-председателят на ПП  ГЕРБ и председател на парламентарната група Цветан Цветанов по време на извънредна пресконференция в централата на партията, предаде репортер на Агенция „Фокус“. „Доколкото разбирам в медиите вече има писмото до г-жа Корнелия Нинова. Това е писмото, което всъщност е с подпис, но не от главния прокурор“, коментира той и отчете, че то е подписано от наблюдаващия прокурор.  По думите му по време на пресконференцията на БСП Корнелия Нинова не говори за наблюдаващия прокурор, а за главния. „Днес това, което ви показа като писмо беше точно това, което си е качила във „Фейсбук“ страницата, защото знае, че ще се зададат въпросите дали има използване на думичката лъжа в начина, по който се предлагат и представят на медиите дадени писма като кореспонденция между съответните институции и дадените политически централи. Това писмо е от прокуратурата на Република България, това е верен факт“, заяви Цветанов.  Според него, тук следва да се зададе въпросът дали когато Корнелия Нинова изнася факти те отговарят на казаното от нея.   „Не бих искал да кажа, че тя е излъгала, но съм убеден, че е направила умишлено подвеждане на журналистите, цитирайки, че е получила днес отговор от главния прокурор“, коментира Цветанов. Според него в тази политическа интрига, БСП искат да въвлекат всички представители на институциите, в това число и президента на България, за когото по думите на Цветанов Нинова постоянно говори. „Виждате, че в законодателството си, те предлагат президентът да е този, който да назначава съответния председател или заместник-председател на антикорупционния орган“, каза Цветанов. Според него оттук нататък не си заслужава да се отговаря ежедневно на Корнелия Нинова. „Ние сме длъжни да го правим, за да показваме истината, защото ние от ПГ на ГЕРБ, ПП ГЕРБ и днешното управление искаме нещата да са прозрачни. Когато се говорят неистини, ние трябва да ги опровергаваме“, заяви зам.-председателят на ГЕРБ и посочи, че във връзка с предстоящото председателство тонът, който задава БСП не е добър. Цветанов призова БСП да казват истината. \r\nДеница КИТАНОВА", "date": "2017.08.22", "title": "Цветан Цветанов, ГЕРБ: Писмото, в което се казва, че Корнелия Нинова няма общо с „Цанков камък“ не е подписано от главния прокурор, както тя твърди"}
{"url": "http://www.focus-news.net/news/2017/08/22/2428150/stara-zagora-spetsialna-animatsiya-shte-zapoznava-detsata-s-korenite-na-trakiyskata-tsivilizatsiya-po-vreme-na-trakiyskite-praznitsi-v-kazanlak.html", "text": "Една от проявите, с които се цели да бъдат приобщени децата към случващото се в Празници в Долината на тракийските царе тази година е анимация за деца, която нарекохме „Назад към корените на траките“, каза за Радио „Фокус“ Анна Кожухарова, директор на Библиотека „Искра“, организатор на проявата. Тя поясни, че заниманието с децата ще започне в 10.00 часа на 26 август и ще продължи през целия ден. Анимацията ще се проведе в два творчески къта – детския отдел на библиотеката и във вътрешния ѝ двор. „За тазгодишното издание са подготвени множество мултимедийни продукти, които в атрактивен вариант ще запознаят децата с корените на тракийската цивилизация“, каза Кожухарова. \r\nУчастниците ще имат възможност да участват в състезание за най-добро познаване на материята, чрез решаване на тестове и викторини, след което заедно със своите родители ще могат да вземат участие в  занимателни игри и състезания за изработването на тракийски предмети от бита, накити, нагръдници. „Ще имат възможност да си направят и „тракийско“ селфи. Организаторите подготвят и изложба от постери, която да показва най-добрите и автентични илюстрации за тракийската цивилизация на видни илюстратори, така че децата да видят през техните очи как е изглеждал светът на древните траки.\r\nСлавяна ГАЙДАРОВА", "date": "2017.08.22", "title": "Стара Загора: Специална анимация ще запознава децата с корените на тракийската цивилизация по време на Тракийските празници в Казанлък"}
{"url": "http://www.focus-news.net/news/2017/08/22/2428151/nova-tv-makedoniya-makedonskiyat-vitsepremier-buyar-osmani-zayavi-che-skopie-iska-dobrosasedski-otnosheniya-s-vsichki-strani-v-regiona.html", "text": "„Новото правителство поддържа добросъседските отношения с всички страни в региона“, заяви македонският вицепремиер по европейските въпроси Буяр Османи, цитиран от телевизионният канал „Нова ТВ“.\r\nТой заяви, че е нужно да се предприемат действия, които да разрешат проблемите със съседните на  Македония страни.\r\n„Внимателно следим състоянието и не бихме избързали с заключения. Можем да поздравим изявлението на сръбската страна относно официалната й позиция в защита на приятелските отношения и връщането на им в обичайните рамки“, заяви Буяр Османи на пресконференция в македонския парламент. Симеон Миланов", "date": "2017.08.22", "title": "Нова ТВ (Македония): Македонският вицепремиер Буяр Османи заяви, че Скопие иска добросъседски отношения с всички страни в региона"}
{"url": "http://www.focus-news.net/news/2017/08/22/2428152/burgas-naznachena-e-sadebno-psihiatrichna-ekspertiza-na-15-godishniya-ivan-obvinen-za-ubiystvo-na-momicheto-v-kv-meden-rudnik.html", "text": "Назначена е съдебно-психиатрична експертиза на 15-годишния Иван, обвинен за убийство на 11-годишното момиче в кв. „Меден рудник“. Това каза пред журналисти адвокат Камен Кънев, предаде кореспондент на Радио „Фокус“. Според защитата на Иван, момчето е проблеми, които произхождат от начина на неговото възпитание. По време на разпитите той е отговарял на конкретни въпроси с думите „не знам“.\r\n„Най-малкото самото обстоятелство, че е извършено такова престъпление говори за това, че в тази личност има нещо, което не е съвсем наред. Има нещо, което е сбъркано и то е в резултат на начина на възпитание, начина на мислене“, каза още Камен Кънев.„Фокус“ припомня:\r\n11-годишно момиче бе открито мъртво в асансьор на жилищна сграда в кв. „Меден рудник“ в Бургас на 20 август. За престъплението е задържано 15-годишният Иван. Мотивът е скарване между двамата за това къде да пушат наргиле. Заподозреният и жертвата са се познавали чрез социалните мрежи от няколко седмици, разменили са си телефонните номера, последвала е среща, като се е стигнало до това умишлено престъпление. \r\nМария РУСЕВА", "date": "2017.08.22", "title": "Бургас: Назначена е съдебно-психиатрична експертиза на 15-годишния Иван, обвинен за убийство на момичето в кв. „Меден рудник“"}
{"url": "http://www.focus-news.net/news/2017/08/22/2428153/tsvetan-tsvetanov-gerb-shte-fokusira-vnimanieto-si-varhu-tova-v-tozi-upravlenski-mandat-da-nyama-bankova-kriza-podobna-na-ktb.html", "text": "ГЕРБ ще фокусира вниманието си върху това в този управленски мандат да няма банкова криза, подобна на КТБ. Това каза заместник-председателят на ПП ГЕРБ и председател на парламентарната група Цветан Цветанов по време на извънредна пресконференция по темата за КТБ, предаде репортер на Агенция „Фокус“. Цветанов посочи, че няма нищо против искането на Корнелия Нинова да бъдат огласени имената на политиците, финансирани от КТБ.  „Що се касае до емоциите и енергията, които има г-жа Нинова, за да търси истината за политиците – да, бихме я подкрепили, но ще фокусираме вниманието си върху това, в този управленски мандат да няма подобна банкова криза, която може да бъде създадена само и единствено в управлението на БСП“, заяви заместник-председателят на ГЕРБ. Той обърна внимание, че банковата криза в периода 1995-1996 г. е била  продукт на управлението на БСП, както и КТБ.  „Ако имахме управленски мандат, нямаше да допуснем да има фалит на КТБ“, заяви Цветанов. \r\nДепутатът от ГЕРБ Антон Тодоров допълни, че има доклад за гражданска конфискация на Комисията за отнемане на незаконно придобитото имущество  в  размер на 2, 2 млрд. лв. почти. „В двуинстанционно съдебно производство съдът прие моите думи, че Цветан Василев е „гепнал“  3, 7 млрд. лв. и го осъди на две инстанции. Когато човек е уверен в своите доказателства и тези той не бяга в Белград, където може да се скрие, а идва тук и доказва тезите си с документи“, коментира Тодоров. По думите му много пъти Цветан Василев е твърдял, че разполага с архив от документи, които могат да обърнат нещата в България. Според него не бива да се забравя, че цялостното изтегляне на семейството на Цветан Василев в Белград, говори, че тези хора са гузни.\r\nДеница КИТАНОВА", "date": "2017.08.22", "title": "Цветан Цветанов: ГЕРБ ще фокусира вниманието си върху това в този управленски мандат да няма банкова криза, подобна на КТБ"}
{"url": "http://www.focus-news.net/news/2017/08/22/2428154/stara-zagora-komisiya-na-ministerstvo-na-kulturata-preporacha-prouchvaneto-na-buzovo-kale-da-prodalzhi.html", "text": "Проучването на Бузово кале да продължи. Това е главната препоръка на Комисията на Министерство на културата, която инспектира археологическите работи в местността, съобщиха от пресцентъра на Община Казанлък. Специалистите отбелязват професионално изпълнение на разкопките и високи научни и експозиционни резултати, което заедно с характера на обекта и неговото значение е накарало експертите да препоръчат продължаване на проучването. \r\nСтановището на Комисията предлага да бъде направено необходимото Бузово кале да се обяви за Паметник на културата с национално значение, съгласно всички актуални процедури.\r\nЕкспедицията до село Бузовград се проведе през месеците юни и юли по инициатива на Исторически музей \"Искра\". Неин ръководител бе доц. д-р Деян Рабовянов от Националния археологически институт с музей при Българската академия на науките. \r\nИзвършените разкопки дадоха основания на учените да направят заключението за характера на укрепленията, вътрешното застрояване и площта на Бузово кале: крепостта е била важен локален център от полуградски или градски тип както през VI в., така и по време на Второто българско царство, т. е. една от най-големите крепости в Розовата долина.\r\nГолемината, запазената архитектура и важността на Бузово кале, прекрасният изглед, който се открива от нея и близостта до Казанлък предполагат, че крепостта може да се превърне в интересен туристически обект, който в съчетание с другите паметници в непосредствената ѝ околност като мегалита, проучената раннохристиянска църква в местността Черковищата и монументалната тракийска гробница в подножието на крепостта да бъдат обединени в цялостен туристически маршрут, с атрактивни паметници от всички епохи.\r\nВ дните на Празниците в Долината на тракийските царе извършените археологически разкопки и направените научни препоръки разкриват нови хоризонти от епохата на траките по тези земи.", "date": "2017.08.22", "title": "Стара Загора: Комисия на Министерство на културата препоръча проучването на Бузово кале да продължи"}
{"url": "http://www.focus-news.net/news/2017/08/22/2428155/aleksandar-nenkov-gerb-ot-bsp-da-kazhat-v-koy-period-nosyat-otgovornost-vse-nyakoy-drug-im-e-vinoven.html", "text": "От БСП да кажат в кой период носят отговорност – все някой друг им е виновен. Това каза народният представител от ПГ на ГЕРБ Александър Ненков по време на извънредна пресконференция, предаде репортер на Агенция „Фокус“. \r\nНа въпрос защо ГЕРБ толкова се занимава с Корнелия Нинова, Ненков отговори, че го правят, защото това, което тя тиражира в публичното пространство не е вярно. „Ние като народни представители и отговорни хора, трябва да имаме възможността да отговорим на тези нападки, които са лъжливи“, коментира Ненков. Той даде пример с това, че когато се установи, че някой от ГЕРБ нарушава правилата да си поеме отговорността. „Какво се случва от отсрещната страна. За кое БСП някога са носили отговорност?“, попита Ненков. Той изрази убедеността си, че ако ГЕРБ е управлявала по време на кризата с КТБ е нямало да се стигне до фалит на банката. Според него от БСП са се чудели как да разсекретят стенограми, за да се хванат за нещо и да изкарат ГЕРБ виновни. „Няма как ГЕРБ да е виновен. ГЕРБ не е управлявала. ГЕРБ беше в опозицията“, допълни депутатът. Според него същият е случаят и с „Цанков камък“. „Добре, тя няма нищо общо. Тогава е била заместник-министър на икономиката и енергетиката. Като е била заместник-министър не е ли била наясно, че този проект многократно е завишил своята цена. Не е ли наясно, че този проект изобщо не е рентабилен? Занимава се с това, че тя няма нищо общо. Добре, няма нищо общо, но тогава като заместник-министър какво е правила? Къде е била нейната отговорност?“, коментира Ненков. Той подчерта, че от ГЕРБ никога не са казвали, че Корнелия Нинова е ограбила българския данъкоплатец. По думите му неслучайно от ГЕРБ не са внесли сигнал с конкретни имена. „Това е работа на главната прокуратура“, допълни той и посочи, че тя трябва да си свърши работата. Според него вместо да се солидализира с ГЕРБ, тя не коментира темата „Цанков камък“, а говори за себе си. \r\nДеница КИТАНОВА", "date": "2017.08.22", "title": "Александър Ненков, ГЕРБ: От БСП да кажат в кой период носят отговорност – все някой друг им е виновен"}
{"url": "http://www.focus-news.net/news/2017/08/22/2428156/veliko-tarnovo-sazdavat-park-tarnovgrad-duhat-na-hilyadoletna-istoriya.html", "text": "Във Велико Търново създават парк с миниатюри, наречен „Търновград – духът на хилядолетна история“. Той ще се намира в подножието на средновековната столична крепост \"Царевец\". Инвестицията е на украински предприемачи, които смятат, че Старата столица е най-подходящият град за създаването на първия в България туристически обект от този тип. Това съобщиха от пресцентъра на Община Велико Търново.\r\nТуристите ще могат да се докоснат до емблематични исторически и архитектурни шедьоври в страната ни. Първоначално макетите ще са над 40 на брой, в мащаб 1:25. Сред естествена растителност ще бъдат изложени миниатюри на крепостта Царевец, паметника на Асеневци във Велико Търново, храм-паметника „Александър Невски” и сградата на Народното събрание в София, катедралата „Успение Богородично” във Варна, Античния театър в Пловдив. Поставени ще бъдат също макети на крепостта Баба Вида, Асеновата крепост, Бачковския и Рилския манастир, Паметника на свободата на връх Шипка, храмове в Несебър, известни природни забележителности и др.\r\nПо оформянето на новата атракция вече се работи, а хода на дейностите провериха заместник-кметовете на Велико Търново Снежана Данева-Иванова и проф. Георги Камарашев. По инициатива на общината няколко терена в района на някогашния средновековен квартал „Френкхисар“ бяха въведени в регулация. След полученото инвестиционно намерение и с решение на Великотърновския общински съвет за пространството, където ще е паркът „Търновград – духът на хилядолетна история“, бе обявен конкурс. Инвеститорите получиха необходимите разрешения от съответните институции, я цялата процедура  бе съгласувана и одобрена от Националния институт за недвижимо културно наследство.\r\nРайонът под Балдуиновата кула вече е изчистен. Тъй като в близост бе открита археология – зидовете на средновековния Богородичен манастир, теренът няма да бъде разкопаван. Паркът ще бъде създаден върху предварително написани няколко слоя с почва, по чието валиране и подравняване се работи. Цялата дейност е под наблюдението на археолога проф. Хитко Вачев.\r\nИновативната инвестиция е предпоставка за още по-голямо увеличаване на туристическия поток във Велико Търново, както и за удължаване на престоя на гостите на града.", "date": "2017.08.22", "title": "Велико Търново: Създават парк „Търновград – духът на хилядолетна история“"}
{"url": "http://www.focus-news.net/news/2017/08/22/2428157/afp-edin-ot-obvinyaemite-po-deloto-za-napadenieto-v-barselona-prizna-pred-ispanskite-vlasti-che-ekstremistite-sa-planirali-po-golyam-atentat.html", "text": "Членът на терористичната клетка, която извърши нападението в Барселона Мохамед Хули Чемлал призна, че той и другите заподозрени са планирали по-голям атентат, заявиха от испанския съд, цитирани от AFP.\r\nМохамед Чемлал, за който се смята, че е участвал в нападенията в Барселона и Камбрилс, призна пред полицията и разпитващия го съдия, че групата му е имала намерение да извърши по-голям и мащабен атентат. Това заяви за медиите източник от испанските власти, който пожела анонимност. Симеон Миланов", "date": "2017.08.22", "title": "AFP: Един от обвиняемите по делото за нападението в Барселона призна пред испанските власти, че екстремистите са планирали по-голям атентат"}
{"url": "http://www.focus-news.net/news/2017/08/22/2428158/liderat-na-bsp-korneliya-ninova-spazvaneto-na-zakonite-li-e-falshifikatsiya-g-n-tsvetanovi.html", "text": "Да се смея ли, да плача ли? Бивш министър на МВР не знае, че съгласно Закона за защита на лични данни и становище на комисията за защита на лични данни с рег. номер П-740/02.02.2016 г. имена и подписи се заличават при публикуването им за свободен достъп в интернет, защото могат да бъдат определени като лични данни. Това написа в профила си във Фейсбук лидерът на БСП Корнелия Нинова в отговор на твърдението на Цветан Цветанов за фалшификация, съобщиха от пресцентъра на БСП. \"Това, че съм изпълнила закона и съм заличила подписа на писмото на прокуратурата до мен, г-н Цветанов определи като фалшификат. Смея се на тази некомпетентност, но плача за държавата ни, която се управлява от хора, за които спазването на закона е фалшификат!\", пише още Нинова.", "date": "2017.08.22", "title": "Лидерът на БСП Корнелия Нинова: Спазването на законите ли е фалшификация, г-н Цветанов?"}
{"url": "http://www.focus-news.net/news/2017/08/22/2428159/interfaks-na-23-avgust-sadat-shte-opredeli-myarka-za-neotklonenie-na-ruskiya-rezhisyor-kiril-serebrenikov.html", "text": "На 23 август руският съд ще определи мярка за неотклонение на режисьора Кирил Серебреников, който бе задържан по обвинения в измама, предава Интерфакс.\r\n„Съдът, както се очаква, ще наложи на Серебреников мярка за неотклонение на 23 агуст. Най-вероятно тя ще бъде свързана с лишаване от свобода“, заяви запознат със ситуацията източник, който пожела анонимност. Симеон Миланов", "date": "2017.08.22", "title": "Интерфакс: На 23 август съдът ще определи мярка за неотклонение на руския режисьор Кирил Серебреников"}
{"url": "http://www.focus-news.net/news/2017/08/22/2428160/stara-zagora-na-29-avgust-shte-se-provede-preskonferentsiya-vav-vrazka-s-provezhdaneto-na-traditsionniya-birfest.html", "text": "На 29 август (вторник), в 11:30 часа, в зала 2 на Община Стара Загора ще се проведе пресконференция на организаторите за провеждането на традиционния Бирфест тази година. Това съобщиха от пресцентъра на Общината.\r\nТази година Бирфестът в Стара Загора ще се проведе от 6 до 9 септември в централния градски парк „Пети октомври“.", "date": "2017.08.22", "title": "Стара Загора: На 29 август ще се проведе пресконференция във връзка с провеждането на традиционния Бирфест"}
{"url": "http://www.focus-news.net/news/2017/08/22/2428161/pleven-plamen-tachev-ot-gerb-shte-sadeystva-za-remont-na-patya-do-pozharnata-v-dolna-mitropoliya.html", "text": "Народният представител от ГЕРБ Пламен Тачев днес посети Долна Митрополия и разговаря с кмета Поля Цоновска по повод течащите ремонтни дейности на участъка „Пожарна безопасност и защита на населението“ за пригаждане на съществуваща сграда, съгласно изискванията, съобщиха от пресцентъра на ПП ГЕРБ. Народният представител пое ангажимент пред кмета на Община Долна Митрополия да съдейства за цялостен ремонт на пътя, който осигурява достъпа до участъка. Ходът на ремонтните дейности провери и главен комисар Николай Николов.\r\nОчаква се обновената сграда на участъка „Пожарна безопасност и защита на населението“ в Долна Митрополия да бъде открита през месец октомври.", "date": "2017.08.22", "title": "Плевен: Пламен Тачев от ГЕРБ ще съдейства за ремонт на пътя до пожарната в Долна Митрополия"}
{"url": "http://www.focus-news.net/news/2017/08/22/2428162/ministar-nikolina-angelkova-razporedi-proverka-na-zavedenie-v-harmanli-za-smetka-nishto-1-chas.html", "text": "По инициатива на министъра на туризма Николина Ангелкова започва проверка за категоризацията на заведение в град Харманли, за което клиент твърди, че е получил сметка за престой без консумация. Това съобщиха от пресцентъра на министерството. Според сигнала, подаден до Министерство на туризма, на 15 август 2017 година посетителят е платил 5.00 лв. за „нищо – 1 час“, както е отбелязано на касовата бележка, приложена към сигнала. От сметката се вижда, че от кафе-сладкарница „Оскар“ са поискали сумата в 22.25 часа. \r\nМинистерство на туризма незабавно е сезирало Комисията за защита на потребителите и Национална агенция по приходите за последваща инспекция на заведението.  \r\nМинистерство на туризма призовава гражданите да бъдат бдителни към подобни ситуации и  при нужда да сигнализират на телефон +359 2 90 46 833 или на и e-mail: control@tourism.government.bg.", "date": "2017.08.22", "title": "Министър Николина Ангелкова разпореди проверка на заведение в Харманли за сметка „нищо – 1 час“"}
{"url": "http://www.focus-news.net/news/2017/08/22/2428163/aktsenti-v-predavaneto-tova-e-balgariya-po-radio-fokus.html", "text": "Продължават празниците в Долината на тракийските царе. Защо организаторите от Община Казанлък решиха да ги удължат и с каква програма ще изненадат посетителите си? Това ще попитаме Сребра Касева, началник-кабинет на кмета на Казанлък. Защо все повече българи предпочитат селото пред града и кои са най-желаните региони? Това ще научим от Борислав Борисов, председател на Асоциацията на българските села. Защо управляващи и опозиция отново се скараха за „Цанков камък“, КТБ и антикорупционното законодателство? Очаквайте гледните точки на БСП и ГЕРБ. Тези и още теми, представени от репортерите на Агенция и Радио „Фокус“ в цялата страна, ви очакват в часовете от 18.00 до 21.00 с водещ Евелин Цанева.", "date": "2017.08.22", "title": "Акценти в предаването „Това е България“ по Радио „Фокус“"}
{"url": "http://www.focus-news.net/news/2017/08/22/2428164/reuters-severna-koreya-nyama-da-postavi-yadreniya-si-arsenal-na-masata-za-pregovori.html", "text": "Северна Корея и САЩ излязоха с взаимни обвинения за военна заплаха и застрашаване на мира, предава Reuters . Посланикът на Пхенян в ООН обяви, че Северна Корея никога няма да постави ядрения си арсенал на масата за преговори.\r\nАмериканският пратеник в ООН заяви, че един от ключовите приоритети на президента Доналд Тръмп е да се защитят САЩ и съюзниците им от „растящата заплаха“ на Северна Корея. Той добави, че Вашингтон е готов да използва „пълния набор от възможности на разположение“.\r\nАмериканският посланик за разоръжаване Робърт Ууд заяви на конференцията на ООН, че „пътят към диалога е все още опция“ за Пхенян.\r\nСевернокорейският дипломат Ю Чон Чол каза, че мерките на страната му за засилване на ядрената мощ и интерконтиненталните й ракети, са „оправдани и легитимни“.\r\n„Докато враждебната американска политика и ядрена заплаха остават непроменени, КНДР няма да постави защитния си ядрен капацитет на масата за преговори“, каза представителят на режима в Пхенян. Симеон Миланов", "date": "2017.08.22", "title": "Reuters: Северна Корея няма да постави ядрения си арсенал на масата за преговори"}
{"url": "http://www.focus-news.net/news/2017/08/22/2428165/stoyana-dimitrova-obshtina-blagoevgrad-107-sa-priemnite-semeystva-v-oblastta.html", "text": "107 са приемните семейства в област Благоевград. Това каза за Радио „Фокус“ - Пирин Стояна Димитрова, експерт в Община Благоевград. „В 68 от тези приемни семейства има настанени деца под формата на приемна грижа. За Община Благоевград в 25 професионални приемни семейства се полагат грижа за деца, в среда близка до биологичната“, каза още Димитрова. „Има хора, които се възползват от това и единственият водещ мотив като цяло при тях е финансовият аспект на услугата „Приемна грижа“. Нашата роля е социалният работник да направи едно проучване, едно мотивирано становище и съответно лицето да не бъде одобрено като такова“, обясни Димитрова. Тя каза още, че всички заинтересовани могат да получат повече информация за услугата „Приемна грижа“ в сградата на Община Благоевград в стая 515 и 514.\r\nЛора КАЛЧЕВА", "date": "2017.08.22", "title": "Стояна Димитрова, Община Благоевград: 107 са приемните семейства в областта"}
{"url": "http://www.focus-news.net/news/2017/08/22/2428166/burgas-15-godishniyat-ivan-obvinen-za-ubiystvoto-na-maloletno-momiche-ostava-v-aresta.html", "text": "15-годишният Иван, обвинен за убийството на малолетно момиче в жк „Меден рудник“, остава в ареста. Това реши Окръжният съд в Бургас, предаде кореспондент на Радио „Фокус“. Иван е обвинен за убийството на 11-годишно момиче в асансьор на жилищна сграда в кв. „Меден рудник“ в Бургас на 20 август. Престъплението е по чл. 116 от НК. За това деяние законът предвижда от 15 до 20 години лишаване от свобода, доживотен затвор или доживотен затвор без право на замяна. Тъй като момчето е непълнолетно, наказанието ще се редуцира от 3 до 10 години затвор.\r\nМария РУСЕВА", "date": "2017.08.22", "title": "Бургас: 15-годишният Иван, обвинен за убийството на малолетно момиче, остава в ареста"}
{"url": "http://www.focus-news.net/news/2017/08/22/2428167/fars-blizo-dve-hilyadi-boytsi-na-islyamska-darzhavasa-obkrazheni-v-tal-afar.html", "text": "Генералният секретар на „Хашд ал Шааби“ хади ал Амери обяви, че обкръжените в Тал Афар бойци на „Ислямска държава, са не повече от две хиляди, предава иранската информационна агенция FARS .\r\n„Данните относно броя на бойците на Даеш в Тал Афар се различават и варират от 1,600 до около две хиляди терористи. Половината от тях са чужденци“, заяви иракският командир.\r\nПо-рано премиерът на Ирак Хайдар ал Абади се обърна към бойците на „Ислямска държава“ по телевизията:\r\n„Или се предавате, или умирате.“ Симеон Миланов", "date": "2017.08.22", "title": "FARS: Близо две хиляди бойци на „Ислямска държава“са обкръжени в Тал Афар"}
{"url": "http://www.focus-news.net/news/2017/08/22/2428168/montana-lovtsi-sa-otkrili-trup-na-83-godishen-mazh-ot-medkovets-bil-v-neizvestnost-nad-10-dni.html", "text": "Ловци са открили труп на 83-годишен мъж от Медковец, каза за Радио „Фокус“ – Видин Венцислав Евгениев, кмет на Община Медковец. Възрастният мъж е бил в неизвестност повече от 10 дни. По думите на кмета, наскоро е починала съпругата на Цветан, който трудно е понасял трагедията. Дъщерите му са били около него, но въпреки това е напуснал дома си. Има вероятност мъжът да е страдал от деменция. \r\nЛовци са открили тялото му край село Крива бара и веднага са съобщили в полицията в Лом. „Търсихме го, още когато изчезна на 11 август, но беше много трудно – тревата е избуяла, а в гората от храсти е почти непроходимо и за съжаление не можехме да го открием“, каза още Венцислав Евгениев.\r\nАнна ЛОЗАНОВА", "date": "2017.08.22", "title": "Монтана: Ловци са открили труп на 83-годишен мъж от Медковец, бил в неизвестност над 10 дни"}
{"url": "http://www.focus-news.net/news/2017/08/22/2428169/mkd-makedoniya-makedonskiyat-vanshen-ministar-zayavi-che-ne-e-izdavana-zapoved-za-shpionirane-na-srabskoto-posolstvo.html", "text": "Македонското правителство нито е имало намерение, нито е давало заповед и инструкции за разузнавателни действия против съседна държава, включително и Сърбия, предава македонската медия „МКД“.\r\nТова заяви по време на пресконференция македонският външен министър Никола Димитров относно твърденията на Белград, че Македония е шпионирала сръбското посолство в Скопие.\r\n„Доколкото има неразбирателства, те трябва да се решават с диалог. В седмицата, в която получих нотата от Сърбия, се обадих на Дачич, но не успях да се свържа. Поисках телефонен разговор и вчера. Най-вероятно утре ще разговаряме с колегата Дачич“, заяви македонският външен министър.\r\n„Единствената офанзива на Македония е в разширяването на контактите на Балканите. В тази насока е Договорът за добросъседство с България, съвместното заседание с правителството на Албания, както и визитата в Гърция. Бяхме изненадани от сръбската дипломатическа нота, но все още не сме отворили официалната директна комуникация, за да разговаряме за този въпрос“, каза Димитров.\r\nТой добави, че гражданите на Македония и Сърбия не заслужават за такива теми да се говори въз основа на спекулации. Симеон Миланов", "date": "2017.08.22", "title": "МКД (Македония): Македонският външен министър заяви, че не е издавана заповед за шпиониране на сръбското посолство"}
{"url": "http://www.focus-news.net/news/2017/08/22/2428170/veliko-tarnovo-do-40-kmch-e-ogranichena-skorostta-v-uchastak-ot-patya-sevlievo-veliko-tarnovo.html", "text": "До 40 км/ч е ограничена скоростта в участък от пътя Севлиево – Велико Търново (на входа на областния града). Движението се извършва в свободната лента, а причината е изграждане на крайпътен обслужващ обект. Срокът за приключване на дейностите е до 29 август. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. \r\nУсловията за пътуване в областта са нормални. Настилките са сухи, а времето – предимно облачно. Трафикът в края на работния е интензивен. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4 – през село Леденик. Ограничено е преминаването на МПС над 3,5 тона на път Чешма – Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма – Сливовица – Горско Ново село – Джулюница – Кесарево.\r\nЛуиза ТРАНЧЕВА", "date": "2017.08.22", "title": "Велико Търново: До 40 км/ч е ограничена скоростта в участък от пътя Севлиево – Велико Търново"}
{"url": "http://www.focus-news.net/news/2017/08/22/2428171/pregled-na-mezhdunarodnite-novini-do-18-chasa-agentsiya-fokus.html", "text": "Водената от САЩ международна коалиция срещу „Ислямска държава“ е нанесла 250 въздушни удара срещу позиции на джихадистите в и около северния сирийски град Ракка – при това само за една седмица.\r\nСирийски активисти и неправителствени организации алармираха, че засилването на бомбардировките през последните дни е струвало живота на десетки цивилни граждани.\r\n*** Черногорско-приморският митрополит Амфилохий заяви, че властите в Черна Гора са продали душите и предците си за влизането на страната в НАТО, и за ускоряване на европейската й интеграция.\r\nСпоред \"Правда\" владиката Амфилохий е препоръчал \"в Черна Гора да не остане нито един непросветен православен\".\r\n\"Най-напред трябва да прекръстят болните от тумори, които властват от 70 години насам. Тези, които преди се кланяха на Ленин, сега се кланят на \"Златния телец\", на Брюксел и на Европа. Тръгнали сме на запад, където знаем, че слънцето залязва, въпреки че добре знаем, че светлината идва винаги от изток\", заявява митрополит Амфилохий.\r\n*** Иракските сили, подкрепени от водената от САЩ международна коалиция, обявиха във вторник, че са превзели от „Ислямска държава“ два квартала на град Тал Афар, джихадистки бастион на терористичната групировка в северната част на страната.\r\nСъгласно разпространената информация, иракската армия, полицията и паравоенна коалиция са установили „пълен контрол“ над кварталите, превзети от екстремистите през 2014 г.\r\n***Европейската комисия заяви, че започва разследване относно сделката за 66 милиарда долара, с която германската фармацевтична компания „Байер“ купува американската „Монсанто“.\r\n„Трябва да гарантираме ефективна конкуренция, за да могат земеделците да имат достъп до иновативни продукти, по-добро качество, както и да купуват продукция на конкурентни цени“, заяви европейският комисар за конкуренцията Маргрете Вестагер.\r\n*** Американският министър на отбраната Джеймс Матис заяви, че очаква план от началник-щаба на САЩ, който е в съзвучие с южноазиатската стратегия на САЩ, преди да реши колко войници ще бъдат пратени допълнително в Афганистан.\r\n„Когато ми го представи, ще преценя колко още трябва да пратим. Може, а може и да не бъде броят, за който се спомена вече“, заяви Матис пред репортери в Багдад.\r\nАмерикански представители казаха, че президентът Тръмп е дал на Джеймс Матис властта да прати до четири хиляди войници в Афганистан.\r\n*** Членът на терористичната клетка, която извърши нападението в Барселона Мохамед Хули Чемлал призна, че той и другите заподозрени са планирали по-голям атентат, заявиха от испанския съд.\r\nМохамед Чемлал, за който се смята, че е участвал в нападенията в Барселона и Камбрилс, призна пред полицията и разпитващия го съдия, че групата му е имала намерение да извърши по-голям и мащабен атентат. Това заяви за медиите източник от испанските власти, който пожела анонимност.\r\n*** Северна Корея и САЩ излязоха с взаимни обвинения за военна заплаха и застрашаване на мира. Посланикът на Пхенян в ООН обяви, че Северна Корея никога няма да постави ядрения си арсенал на масата за преговори.\r\nАмериканският пратеник в ООН заяви, че един от ключовите приоритети на президента Доналд Тръмп е да се защитят САЩ и съюзниците им от „растящата заплаха“ на Северна Корея. Той добави, че Вашингтон е готов да използва „пълния набор от възможности на разположение“.\r\nАмериканският посланик за разоръжаване Робърт Ууд заяви на конференцията на ООН, че „пътят към диалога е все още опция“ за Пхенян.\r\nСевернокорейският дипломат Ю Чон Чол каза, че мерките на страната му за засилване на ядрената мощ и интерконтиненталните й ракети, са „оправдани и легитимни“.\r\n„Докато враждебната американска политика и ядрена заплаха остават непроменени, КНДР няма да постави защитния си ядрен капацитет на масата за преговори“, каза представителят на режима в Пхенян.\r\n*** Генералният секретар на „Хашд ал Шааби“ хади ал Амери обяви, че обкръжените в Тал Афар бойци на „Ислямска държава, са не повече от две хиляди.\r\n„Данните относно броя на бойците на Даеш в Тал Афар се различават и варират от 1,600 до около две хиляди терористи. Половината от тях са чужденци“, заяви иракският командир.\r\nПо-рано премиерът на Ирак Хайдар ал Абади се обърна към бойците на „Ислямска държава“ по телевизията:\r\n„Или се предавате, или умирате.“\r\n*** Македонското правителство нито е имало намерение, нито е давало заповед и инструкции за разузнавателни действия против съседна държава, включително и Сърбия.\r\nТова заяви по време на пресконференция македонският външен министър Никола Димитров относно твърденията на Белград, че Македония е шпионирала сръбското посолство в Скопие.\r\n„Доколкото има неразбирателства, те трябва да се решават с диалог. В седмицата, в която получих нотата от Сърбия, се обадих на Дачич, но не успях да се свържа. Поисках телефонен разговор и вчера. Най-вероятно утре ще разговаряме с колегата Дачич“, заяви македонският външен министър.\r\n„Единствената офанзива на Македония е в разширяването на контактите на Балканите. В тази насока е Договорът за добросъседство с България, съвместното заседание с правителството на Албания, както и визитата в Гърция. Бяхме изненадани от сръбската дипломатическа нота, но все още не сме отворили официалната директна комуникация, за да разговаряме за този въпрос“, каза Димитров.\r\nТой добави, че гражданите на Македония и Сърбия не заслужават за такива теми да се говори въз основа на спекулации.", "date": "2017.08.22", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/08/22/2428172/blagoevgrad-vazstanoveno-e-dvizhenieto-po-pat-ii-19-gotse-delchev-bansko-v-rayona-na-s-gospodintsi.html", "text": "Възстановено е движението по път II-19 Гоце Делчев-Банско в района на с. Господинци. Това съобщиха от пресцентъра на Агенция \"Пътна инфраструктура\".", "date": "2017.08.22", "title": "Благоевград: Възстановено е движението по път II-19 Гоце Делчев-Банско в района на с. Господинци"}
{"url": "http://www.focus-news.net/news/2017/08/22/2428173/varna-dvizhenieto-po-pat-i-9-varna-zlatni-pyasatsi-se-izvarshva-v-edna-lenta-poradi-ptp.html", "text": "Движението по път I-9 Варна-Златни пясъци се извършва в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.22", "title": "Варна: Движението по път I-9 Варна-Златни пясъци се извършва в една лента поради ПТП"}
{"url": "http://www.focus-news.net/news/2017/08/22/2428174/iraqi-news-prezidentat-na-irakski-kyurdistan-zayavi-che-referendumat-za-nezavisimost-nyama-da-bade-otlozhen.html", "text": "Президентът на Иракски Кюрдистан Масуд Барзани заяви, че референдумът за независимост, който е насрочен за 25 септември, няма да бъде отложен „дори за минута“, предава Iraqi News.\r\n„Ще издържим всичко, но няма да отложим референдума дори за една минута“, каза Барзани пред християнски, язидски, туркменски и арменски представители Барзани.\r\n„Някои твърдят, че референдумът не служи на интересите на Ирак и Региона, ние им казваме, че отлагането му не служи на кюрдските интереси“, заяви той. Симеон Миланов", "date": "2017.08.22", "title": "Iraqi News: Президентът на Иракски Кюрдистан заяви, че референдумът за независимост няма да бъде отложен"}
{"url": "http://www.focus-news.net/news/2017/08/22/2428175/vratsa-kaso-saedinenie-opozhari-postroyka-na-ul-dospat.html", "text": "Късо съединение опожари дървена постройка, намираща се на ул. „Доспат“ във Враца. 3 автомобила на Районна служба „Пожарна и аварийна безопасност\" (РСПАБ) участват в потушаването на пламъците. Това съобщиха от пресцентъра на Община Враца.\r\nНа място пристигна и кметът Калин Каменов, който разговаря с пострадалите и пое ангажимент те да бъдат настанени временно в друга общинска постройка. В опожарения имот живеят 4 семейства, като сред членовете има и малки деца.\r\nОбщинска администрация ще съдейства и за своевременното издаване на документите за самоличност, които са изгорели при пожара.", "date": "2017.08.22", "title": "Враца: Късо съединение опожари постройка на ул. „Доспат“"}
{"url": "http://www.focus-news.net/news/2017/08/22/2428176/varna-katastrofa-mezhdu-lek-i-tovaren-avtomobil-e-stanala-na-edna-ot-otbivkite-za-svobodniya-universitet.html", "text": "Катастрофа между лек и товарен автомобил е станала на една от отбивките за Свободния университет по път I-9 Варна-Златни пясъци. Това съобщиха за Агенция „Фокус“ от пресцентъра на ОДМВР – Варна. Движението по пътя се извършва в една лента.", "date": "2017.08.22", "title": "Варна: Катастрофа между лек и товарен автомобил е станала на една от отбивките за Свободния университет"}
{"url": "http://www.focus-news.net/news/2017/08/22/2428177/anadolu-agency-oon-prizova-irak-da-zashtitava-detsata-ot-islyamska-darzhava.html", "text": "ООН призова Ирак да защитава децата,  родени на териториите контролирани от „Ислямска държава“, които често са жертви на дискриминация, тормоз и изнасилвания, предава Anadolu Agency.\r\n„Физическите, менталните и емоционални щети нанесени от ИДИЛ са отвъд разбиране“, заяви върховният комисар на ООН по човешките права Зейд Раад ал Хюсейн.\r\n„Иракското правителство трябва да гарантира, че хилядите жени и момичета, които са оцелели изнасилвания и други форми на сексуално насилие от бойците на Ислямска държава, ще получат грижи, защита и справедливост, както и че децата родени от подобно насилие няма да бъдат дискриминирани“, каза той. Симеон Миланов", "date": "2017.08.22", "title": "Anadolu Agency: ООН призова Ирак да защитава децата от „Ислямска държава“"}
{"url": "http://www.focus-news.net/news/2017/08/22/2428178/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм, съобщиха от пресцентъра на Столична община. От 08.00 до 19.00 часа на 23 и 24 август се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент” на ул. „Баба Неделя” между ул. „Д-р Христо Стамболски” и ул. „Шандор Петьофи”.", "date": "2017.08.22", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/08/22/2428179/iran-daily-iranski-voynik-zagina-sled-napadenie-sreshtu-iranska-pravitelstvena-sgrada.html", "text": "Въоръжени мъже нападнаха правителствена сграда в градче намиращо се в Югоизточен Иран, убивайки един войник, предава Iran Daily.\r\nДвама неидентифицирани нападатели откриха огън срещу общинска сграда в градчето Пишин, което се намира в провинция Систан-Белуджистан. Командирът от полицията генерал Мохамад Канбари потвърди информацията, че при нападението е загинал един войник. Не е ясно какъв е мотивът за нападението. Симеон Миланов", "date": "2017.08.22", "title": "Iran Daily: Ирански войник загина след нападение срещу иранска правителствена сграда"}
{"url": "http://www.focus-news.net/news/2017/08/22/2428180/predstoyashti-sabitiya-v-stranata-za-23-avgust-agentsiya-fokus.html", "text": "***\r\nОт 10.00 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в зала „Сердика” на София Хотел Балкан българските първокурсници във Великобритания  се събират на първа среща и ориентация преди да отпътуват за Острова. Ориентация се организира от международния проект „Световно образование“.\r\n***\r\nОт 11.00 часа в Националния пресклуб на БТА, Виктор Серов, председател на Съвета на директорите на „Ви - Веста холдинг” АД, ще даде пресконференция на тема „Защо бе отнет лицензът на ЗК „Надежда” – една просперираща застрахователна компания?“.\r\n***\r\nОт 19.00 часа на Лятната естрада в Борисовата градина ще се състои Концерт от цикъла „Остров на музиката“.\r\n***\r\nДеветото издание на фестивала „Беглика фест“ ще се проведе от 23 до 27 август в района на язовир Голям Беглик в Родопите под мотото „Пресътворение“.\r\n***\r\nВ 12.00 часа в РСПБЗН-Благоевград ще се състои официална церемония за откриването на санираната сграда на пожарната по проект „Въвеждане на мерки за енергийна ефективност и осигуряване на достъп на хора в неравностойно положение“.\r\n***\r\nОт 10.00 часа в Музейния комплекс  ще се проведе Седми семестър на Летен пленер \"Детска академия за изкуства\".\r\n***\r\nВ 10.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Реконструкция ремонт и внедряване мерки за енергийна ефективност на административни сгради (Ремонт и обновяване на административната сграда на Община Враца)“.\r\n***\r\nОт 09.00 часа във 2 зала, състав на Пловдивския окръжен съд ще заседава по делото срещу Васил Т., който е обвинен в опит за убийство.\r\n***\r\nОт 10.00 часа, 11-и състав на Пловдивския районен съд ще заседава по делото срещу Петър А. и Илия Г., на които са повдигнати обвинения за отглеждане на канабис. \r\n***\r\nОт 10.00 часа  в сградата на РИОСВ-Пловдив ще се проведе второ заседание по темата за изграждане на инсинератор край град Куклен.\r\n***\r\nОт 11.00 часа 11-и състав на Пловдивския районен съд ще заседава по делото срещу Иван С., на когото са повдигнати обвинения за уреждане на футболни мачове. \r\n***\r\nОт 20.30 часа в Античния театър Орлин Горанов ще отбележи своя 60-годишен юбилей с една от знаковите си роли – тази на Дон Кихот в мюзикъла от Бродуей „Човекът от Ла Манча”.\r\n***\r\nОт 10.00 часа пред сградата на Комплексния онкологичен център в Русе ще бъде направено дарение за болнолежащите пациенти в онкодиспансера. \r\n***\r\nОт 10.00 до 12.30 часа в Детския отдел на библиотека „Родина“ ще има лятна програма за деца.\r\n***\r\nОт 20.30 часа на градския площад ще се проведе „Рок симфония“.", "date": "2017.08.22", "title": "Предстоящи събития в страната за 23 август (Агенция „Фокус“)"}
{"url": "http://www.focus-news.net/news/2017/08/22/2428181/zigmar-gabriel-smyatam-che-mnozina-v-turtsiya-razchitat-na-evropa-i-germaniya-da-podkrepyat-turskata-demokratsiya.html", "text": "Германският външен министър Зигмар Габриел заяви, че Берлин и останалата част от Европа, трябва да подкрепят „демократично настроеното“ мнозинство от турските граждани, които не подкрепят президента Реджеп Тайип Ердоган, предава Reuters.\r\nГабриел направи това изказване по време на мероприятие на ГСДП. Това се случва след като турският президент Ердоган призова германските турци да не гласуват за ХДС, ГСДП и „Зелените“.\r\n„Повече от половината страна е демократично настроена. Те не го подкрепят“, заяви германският външен министър относно настроенията на турския народ спрямо Ердоган.\r\n„Смятам, че мнозина в Турция разчитат на Европа и Германия да подкрепят турската демокрация, а не да изглеждат безпомощни“, заяви той. Симеон Миланов", "date": "2017.08.22", "title": "Зигмар Габриел: „Смятам, че мнозина в Турция разчитат на Европа и Германия да подкрепят турската демокрация“"}
{"url": "http://www.focus-news.net/news/2017/08/22/2428182/sofiya-dvizhenieto-pri-km-11-na-am-lyulin-v-posoka-stolitsata-se-osashtestvyava-v-izprevarvashtata-lenta-poradi-ptp.html", "text": "Движението при км 11 на АМ \"Люлин\" в посока София се осъществява в изпреварващата лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.08.22", "title": "София: Движението при км 11 на АМ \"Люлин\" в посока столицата се осъществява в изпреварващата лента поради ПТП"}
{"url": "http://www.focus-news.net/news/2017/08/22/2428183/nimh-utre-shte-e-predimno-slanchevo-s-maksimalni-temperaturi-mezhdu-24-i-29.html", "text": "През нощта и в източните райони облачността ще намалее. Утре ще е предимно слънчево. На места, главно в северните и планинските райони ще има временни увеличения на облачността, но без валежи. Вятърът ще отслабне. Сутринта ще е хладно, но дневните температури ще се повишат, максималните ще бъдат между 24° и 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане слабо ще се повиши и ще е малко по-високо от средното за месеца.\r\nПо Черноморието ще има променлива облачност, в южните райони до предимно слънчево. Ще духа умерен северозападен вятър. Максималните температури ще са 25-27°. Температурата на морската вода е 24°-25°. Вълнението на морето ще е 1-2 бала. Над планините ще преобладава слънчево време. Ще духа умерен, по билата – до силен северозападен вятър. Максималната температура на височина 1200 метра ще бъде около 17°, на 2000 метра – около 9°.\r\nВ четвъртък ще се установи слънчево време, което ще се задържи и през следващите два дни. Температурите ще продължат да се повишават – в събота максималните ще са между 27° и 32°. В петък ще се появи източен вятър, който в събота в източните райони ще се усилва до умерен.", "date": "2017.08.22", "title": "НИМХ: Утре ще е предимно слънчево с максимални температури между 24° и 29°"}
{"url": "http://www.focus-news.net/news/2017/08/22/2428184/sport-balgarskite-zhenski-natsionali-po-voleybol-s-pobeda-sreshtu-sloveniya.html", "text": "България стартира с победа участието си в квалификациите за световното по волейбол за жени. Българският отбор спечели срещу Словения с резултат 3:1 след 100 минути игра. Мачът се проведе в зала „Топспорт Сентрум“ в Ротердам. В сряда ще се проведе мач между отборите на България и Чехия от 15:30 часа.", "date": "2017.08.22", "title": "Спорт: Българските женски национали по волейбол с победа срещу Словения"}
{"url": "http://www.focus-news.net/news/2017/08/22/2428185/afp-dzheyms-matis-zayavi-che-islyamska-darzhavae-v-palno-otstaplenie.html", "text": "Американският министър на отбраната Джеймс Матис заяви, че „Ислямска държава“ е в пълно отстъпление в Ирак, предава AFP. Той добави, че за първи път от четири години сигурността в страната се завръща.\r\n„Бяха освободени градове, освободени са хора от ИДИЛ“, заяви Матис.\r\n„Икономиката се възстановява, Ирак се възвръща в региона, а Ислямска държава е в отстъпление“, добави той. \r\nАмериканският министър на отбраната каза, че джихадистите не са успели да се изправят срещу „нашия екип в битка“ и не са могли да „си възвърнат нито един инч загубена земя“.\r\n„Операциите на нашата коалиция освободиха пет милиона души от хватката на ИДИЛ“, подчерта той. Симеон Миланов", "date": "2017.08.22", "title": "AFP: Джеймс Матис заяви, че „Ислямска държава“е в пълно отстъпление"}
{"url": "http://www.focus-news.net/news/2017/08/22/2428186/stara-zagora-izlozhba-ot-patuvashtiya-fotoplener-strandzha-2017-shte-bade-pokazana-v-kazanlak.html", "text": "Фотоси от пътуващия фотопленер „Странджа“ 2017 ще бъдат представени на 24 август от 17.30 часа в Мултимедийната зала на Младежкия дом в Казанлък, каза за Радио „Фокус“ Христо Ангелов от Туристическо дружество „Орлово гнездо“.\r\nТой поясни, че деветдесет туристи от Казанлък са взели участие в четиридневната туристическа обиколка на експедиция „Странджа 2017“. В рамките на експедицията са обходени исторически и природни забележителности в Югоизточна България, проведено е и т.нар. средногорско ходене на седемнадесетата лятна експедиция. \r\nСнимките, участващи в изложбата, са дело на Анатолий Джурмански, Владимир Ралев, Дамяна Дамянова, Донка Райнова, Златка Алагенова, Костадин Димов, Недялко Раднев и Стойно Стойнов. На фотосите са документирани моменти от експедицията в Стралджа, Черните скали край село Скалак, Доброванските каменни гъби, Трите братя и Казаните край Айтос и др. \r\nЩе бъдат показани и снимки от експедиция „Чепън, Сува планина, Шар, Огражден ‘2017“ на Владимир Ралев и Христо Ангелов.\r\nСлавяна ГАЙДАРОВА", "date": "2017.08.22", "title": "Стара Загора: Изложба от пътуващия фотопленер „Странджа 2017“ ще бъде показана в Казанлък"}
{"url": "http://www.focus-news.net/news/2017/08/22/2428187/blagoevgrad-obnovenata-sgrada-na-pozharnata-shte-bade-otkrita-na-23-avgust.html", "text": "Утре, 23 август, в 12.00 часа в РСПБЗН-Благоевград ще се състои официална церемония за откриването на санираната сграда на пожарната по проект „Въвеждане на мерки за енергийна ефективност и осигуряване на достъп на хора в неравностойно положение“. На откриването ще присъстват директорът на ГДПБЗН главен комисар Николай Николов и Анжелина Тотева, началник на кабинета на министъра на вътрешните работи. Това съобщиха от пресцентъра на МВР.\r\n  Проектът включва въвеждане на мерки за енергийна ефективност в административната сграда на РСПБЗН- Благоевград и осигуряване на достъп до сградата на хора с увреждания и се реализира в резултат на подписано партньорско споразумение между община Благоевград и Главна дирекция „Пожарна безопасност и защита на населението”. С реализацията на проектните дейности ще се постигне повишаване на енергийната ефективност и редуциране на енергопотреблението в сградата. Ще бъдат осигурени и по-добри условия на работа на служителите на РСПБЗН - Благоевград, екологична и енергийно-ефективна работна среда и осигуряване на достъп на хора в неравностойно положение.", "date": "2017.08.22", "title": "Благоевград: Обновената сграда на пожарната ще бъде открита на 23 август"}
{"url": "http://www.focus-news.net/news/2017/08/22/2428188/hurriyet-turskiyat-vanshen-ministar-shte-se-sreshtne-s-lidera-na-irakskite-kyurdi-masud-barzani.html", "text": "Турският външен министър Мевлют Чавушоглу ще бъде на официална визита в Ирак на 23 август, предава Hurriyet. Той ще се срещне с иракския премиер Хайдар ал Абади, председателят на Съвета на представителите Салим ал Джабури и външния министър Ибрахим ал Джафари, както и туркменски политици от Ирак.\r\nСлед посещението си в Багдад, Чавушоглу ще се отправи кър Ербил, където ще се срещне с президента на Кюрдското регионално правителство (КРП) Масуд Барзани.\r\nАгенция „Фокус“ припомня, че Турция, САЩ, Германия, Ирак и Иран се обявиха против плановете на КРП за провеждане на референдум за независимост. По-рано президентът на иракските кюрди Масуд Барзани, с който Чавушоглу ще се срещне, подчерта, че Иракски Кюрдистан ще проведе референдума за независимост въпреки всички критики и възможни последствия. Симеон Миланов", "date": "2017.08.22", "title": "Hurriyet: Турският външен министър ще се срещне с лидера на иракските кюрди Масуд Барзани"}
{"url": "http://www.focus-news.net/news/2017/08/22/2428189/afp-obvinyaemiyat-za-napadenieto-v-turku-marokanets-prizna-pred-sada-ubiystvoto-na-dvama-dushi-no-zayavi-che-ne-e-bilo-umishleno.html", "text": "Обвиняемият за нападението във финландския град Турку призна за убийството на две жени и раняването на осем души, но отхвърли обвинението , че е извършил това умишлено, предава AFP . \r\nМигрантът Абдерахман Мечках, който е марокански гражданин направи изявление от болницата, където е третиран заради огнестрелната рана в крака, която получи при задържането си от полицията.\r\n„Основният заподозрян признава акта, който е довел до смъртни случаи, но отрича, че това са убийства“, заяви адвокатът му Каарле Гумерус. \r\nНационалното бюро за разследване на Финландия каза, че разследва мотивите за престъплението, включително възможността за терористични връзки. Симеон Миланов", "date": "2017.08.22", "title": "AFP:  Обвиняемият за нападението в Турку мароканец призна пред съда убийството на двама души, но заяви, че не е било умишлено"}
{"url": "http://www.focus-news.net/news/2017/08/22/2428190/zapochna-markiraneto-na-opasni-suhi-i-gnili-darveta-v-lesoparkovata-chast-na-borisovata-gradina-v-stolitsata-obzor.html", "text": "Започна маркирането на опасни и гнили дървета в лесопарковата част на Борисовата градина. Инициативата е част от дейностите, включени в кампанията 135 години „Княз-Борисова градина“ и е в резултат на решението на Столичния общински съвет, взето с единодушие на заседание в края на август, когато беше приета Инвентаризацията и анализът на състоянието на дърветата в Борисовата градина, извършена от експерти на Лесотехническия университет в София. Маркирането на опасните, сухи и гнили дървета ще обхване пилотен участък – карето между бул. „Драган Цанков“ и бул. „П.К. Яворов“ и главните алеи покрай стадион „Българска армия“.\r\n„Надяваме се дейностите по маркирането да приключат до месец-месец и половина. След това ще се сформира комисия, която ще бъде междуинституционална и която ще приеме поставената маркировка. Тя ще включва експерти от „Зелена система“, от БАН, от представители на организацията за защита на птиците, от Общинския съвет и др. След приемането вече може да се пристъпи по предприемане на действия за премахване на опасните сухи и гнили дървета. А за прозрачност и по-голяма сигурност на изпълнението премахването ще се извърши от общинско предприятие – Управление на общински земи и гори“, каза директорът на Дирекция „Зелена Система“ Димитър Данчев. \r\nМартин Борисов, лесовъд и преподавател в Лесотехническия университет, който е част от групата, която води процеса по маркиране, заяви, че според него по-малко от 5% от общия брой дървета ще бъдат премахнати. Той обясни, че най-лесният начин да се определи едно дърво за опасно е то да е изцяло сухо – тогава безусловно трябва да се премахне. „Но има белези като например засъхващи водещи клони от короната и върха на короната или резки, останали от някакви наранявания – всичко това е индикатор, че в дървото протичат процеси по гниене“, каза Борисов.\r\nДиректорът на дирекция „Зелена система“ Димитър Данчев припомни, че инвентаризацията на цялата Борисова градина се извърши в края на 2016 г. „Не гоним срокове, а гоним качество. Когато се разхождаме в парка, трябва да се оглеждаме за маркирани дървета и да бъдем по-внимателни около тях“, посъветва Данчев.\r\nЦветилена СИМЕОНОВА", "date": "2017.08.22", "title": "Започна маркирането на опасни, сухи и гнили дървета в лесопарковата част на Борисовата градина в столицата (ОБЗОР)"}
{"url": "http://www.focus-news.net/news/2017/08/22/2428191/vratsa-zapochva-remont-na-patya-vratsa-peshtera-ledenika.html", "text": "Дългоочакваният от врачани ремонт на пътя Враца – пещера „Леденика“ стартира с подписания на 17 август договор между Агенция „Пътна инфраструктура“ – София и ДЗЗД „Пътища Северозапад 2016“ – София, съобщават от Областна администрация - Враца. Като един от основните приоритети за развитието на туризма и цялостното развитие на областта, рехабилитацията на третокласен път 1002 е планирана на работна среща между министър Лиляна Павлова, народния представител Петя Аврамова и областния управител Малина Николова още в началото на 2015 година.\r\nПроектът получи финансиране от Европейския фонд за регионално развитие, предоставено чрез Оперативна програма „Региони в растеж 2014-2020“. Основният ремонт ще бъде извършен от км 0+200 до км 17+608, с обща дължина 17.408 км и срок за изпълнение 15 месеца от началото на строителството.", "date": "2017.08.22", "title": "Враца: Започва ремонт на пътя Враца – пещера „Леденика“"}
{"url": "http://www.focus-news.net/news/2017/08/22/2428192/srebra-kaseva-obshtina-kazanlak-praznitsite-v-dolinata-na-trakiyskite-tsare-spomagat-za-razvitieto-na-turizma-v-kazanlak.html", "text": "Празниците в Долината на тракийските царе спомагат за развитието на туризма в Казанлък и за увеличаването на туристопотока. Това каза във вечерния блок „Това е България“ на Радио „Фокус“ Сребра Касева, началник на кабинета на кмета на Казанлък. Тя допълни, че част от програмата на продължаващите празници са двата предвидени похода до Мегалита над село Бузовград на 26 август. „Започнахме със сутрешния поход, който тази година го наричаме „Поход на мълчанието“. Всяка година той има различни наименования. Тази година е с това наименование, защото идеята е всички участващи в похода, да могат да си починат, да се насладят на нашата природа и същевременно да обогатят знанията си за тракийската култура, защото вървейки по екопътеката, те ще гледат реализиране на няколко тракийски ритуала. Направихме походите тази година два, защото наистина интересът е голям. Вечерният поход до Мегалита го нарекохме „Залезът на траките“. Той е предназначен за по-задълбочените изследователи и последователи на тракийските мистерии“, обясни Сребра Касева. Тя каза още, че за обогатяването на културно-историческия туризъм в Казанлък ще спомогне и реализацията на проекта за туристическия комплекс „Светът на траките“, с който Общината ще кандидатства по ОП „Региони в растеж“. Тя уточни, че по предварителни разчети изграждането на комплекса ще възлезе на 5 млн. лв.", "date": "2017.08.22", "title": "Сребра Касева, Община Казанлък: Празниците в Долината на тракийските царе спомагат за развитието на туризма в Казанлък"}
{"url": "http://www.focus-news.net/news/2017/08/22/2428193/sofiya-vremenno-e-ogranicheno-dvizhenieto-v-izprevarvashtata-lenta-na-am-lyulin-pri-km-2-v-posoka-pernik-poradi-ptp.html", "text": "Временно е ограничено движението в изпреварващата лента на АМ \"Люлин\" при км 2 в посока Перник поради ПТП. Това съобщиха от пресцентъра на Агенция \"Пътна инфраструктура\". Движението се осъществява в активната и аварийна лента и се регулира от \"Пътна полиция\".", "date": "2017.08.22", "title": "София: Временно е ограничено движението в изпреварващата лента на АМ \"Люлин\" при км 2 в посока Перник поради ПТП"}
{"url": "http://www.focus-news.net/news/2017/08/22/2428194/the-globe-and-mail-polsha-shte-organizira-voenno-obuchenie-za-deset-hilyadi-dobrovoltsi-vklyuchitelno-i-studenti.html", "text": "Полското Министерство на отбраната стартира нова програма за засилване на отбранителния капацитет на нацията, предава The Globe and Mail. Полските власти ще организират военното обучение на доброволци от университетите в страната.\r\n„Въоръжените сили на Полша са изправени пред много сериозната задача, да изградят резервите си“, заяви заместник-министърът на отбраната Михал Дворшчик.\r\nПредставители на образователното и военното министерства подписаха споразумение за тези неща няколко седмици преди големи руско-белоруски военни учения. Целта на най-новия отбранителен проект е да се подготвят десет хиляди доброволци чрез теоретично и практично военно обучение. Полските власти създадоха и нова доброволческа военна структура – „Териториалната отбранителна сила“, която ще наброява 53 хиляди души до 2019-та година.\r\nТази седмица генералният секретар на НАТО Йенс Столтенберг ще посети Полша, за да се срещне с войниците на Алианса, които са разположени в страната. Симеон Миланов", "date": "2017.08.22", "title": "The Globe and Mail: Полша ще организира военно обучение за десет хиляди доброволци включително и студенти"}
{"url": "http://www.focus-news.net/news/2017/08/22/2428195/reuters-ispanski-prokuror-poiska-zatvor-za-atentatorite-ot-barselona.html", "text": "Испански прокурор поиска от съдията на Върховния съд, който разследва терористичните атентати в Барселона и Камбрилс затвор за заподозрените атентатори, предава Reuters. Източник запознат с делото, който пожела анонимност заяви, че прокурорът е поискал четиримата оцелели членове на ислямистката групировка да получат ефективни присъди за лишаване от свобода.\r\nЧетиримата заподозрени свидетелстваха за първи път пред съда относно терористичното нападение. Симеон Миланов", "date": "2017.08.22", "title": "Reuters: Испански прокурор поиска затвор за атентаторите от Барселона"}
{"url": "http://www.focus-news.net/news/2017/08/22/2428196/plovdiv-novo-zveno-v-op-chistota-shte-otgovarya-za-peshehodnite-pateki-i-stalbovete-v-grada.html", "text": "Ново звено в ОП „Чистота“ ще отговаря за пешеходните пътеки и стълбовете в Пловдив. Това съобщи за Радио „Фокус“ - Пловдив кметът на града Иван Тотев. По думите му това ще се случи след като бъде променен устройственият правилник на общинското предприятие. „Новата бригада ще бъде от 7 души, които през зимата ще боядисват улични стълбове, а през другото време ще работи по хоризонталната маркировка“, уточни кметът. Предложението ще бъде разгледано на първото заседание на Общинския съвет, което ще се проведе на 14 септември. Иван Тотев заяви също, че всички пешеходни пътеки в града ще бъдат освежени до началото на новата учебна година.\r\nКристиян ГАРОВ", "date": "2017.08.22", "title": "Пловдив: Ново звено в ОП „Чистота“ ще отговаря за пешеходните пътеки и стълбовете в града"}
{"url": "http://www.focus-news.net/news/2017/08/22/2428197/sport-astana-povede-s-31-sreshtu-seltik.html", "text": "Тази вечер се играят първите реванши от плейофната фаза на Шампионска лига, след които ще се разбере кои са първите пет отбора стигащи до групите на турнира. В първия мач, който се играе, Астана водят срещу Селтик с резултат 3:1. Мачът все още не е свършил. От 21:45 ще има мачове между Риека и Олимпиакос, Марибор и Апоел, Ница и Наполи, както и Севиля срещу Истанбул ББ.", "date": "2017.08.22", "title": "Спорт: Астана поведе с 3:1 срещу Селтик"}
{"url": "http://www.focus-news.net/news/2017/08/22/2428198/burgas-15-godishniyat-ivan-obvinen-za-ubiystvoto-na-11-godishnata-nikol-ostava-v-aresta-obzor.html", "text": "15-годишният Иван, обвинен за убийството на 11-годишната Никол в ж.к. „Меден рудник“, остава в ареста. Това реши Окръжният съд в Бургас. Делото се гледа при закрити врата, никой от близките му не присъства. \r\nПред журналисти адвокатът на Иван - Камен Кънев заяви, че момчето има проблеми, които произхождат от начина на неговото възпитание. По време на разпитите той е отговарял на конкретни въпроси с думите „не знам“. Иван не е успял да обясни и защо е носел нож в себе си, както и какво са правили във въпросния блок.  „Най-малкото самото обстоятелство, че е извършено такова престъпление говори за това, че в тази личност има нещо, което не е съвсем наред. Има нещо, което е сбъркано и то е в резултат на начина на възпитание, начина на мислене“, каза още Камен Кънев. \r\nСъдът назначи съдебно-психиатрична експертиза на 15-годишното момче. Тепърва ще бъдат установени какви са проблемите му.\r\nТрупът на момичето беше намерен в асансьор на жилищна сграда в бургаския квартал на 20 август. 11-годишната Никол е била умъртвена посредством удар с нож в областта на шията, като хладното оръжие е засегнало артерия. Задържаният и жертвата са се запознали след установен между тях контакт в социална мрежа, след което си разменили телефоните. Престъплението е по чл. 116 от НК. За това деяние законът предвижда от 15 до 20 години лишаване от свобода, доживотен затвор или доживотен затвор без право на замяна. Тъй като момчето е непълнолетно, наказанието ще се редуцира от 3 до 10 години затвор. По първоначални данни мотивът за извършеното е скарване между двамата за това къде да пушат наргиле.", "date": "2017.08.22", "title": "Бургас: 15-годишният Иван, обвинен за убийството на 11-годишната Никол, остава в ареста (ОБЗОР)"}
{"url": "http://www.focus-news.net/news/2017/08/22/2428199/afp-atentatorite-ot-barselona-sa-obvineni-v-ubiystva-po-teroristichni-podbudi.html", "text": "Четиримата заподозрени за нападенията в Барселона и Камбрилс са обвинени в „убийства по терористични подбуди“, както и други обвинения, заяви източник от испанския съд, цитиран от AFP.\r\nЗаподозрените са обвинени в „принадлежност към терористична организация, убийства по терористични подбуди и притежанието на експлозиви“, заяви източникът, който пожела анонимност. Съдията тепърва трябва да реши дали те ще бъдат задържани под стража. Симеон Миланов", "date": "2017.08.22", "title": "AFP: Атентаторите от Барселона са обвинени в убийства по терористични подбуди"}
{"url": "http://www.focus-news.net/news/2017/08/22/2428200/elinka-blagova-kmet-na-s-vinogradets-ako-toploto-i-suho-vreme-se-zapazi-grozdoberat-shte-zapochne-po-rano.html", "text": "Състоянието на лозята в региона на село Виноградец е добро, каза за Радио „Фокус“ – Пазарджик кметът на селото Елинка Благова. Тя обясни, че от доста време не е падал дъжд, но очакванията на стопаните са за добра реколта. „Гроздето започна да зрее по-бързо. Опасяваме се само да не се влоши качеството му. За сега няма вредители и болести, които да нанасят щети“, коментира Благова. Тя уточни, че стопаните, които са полагали достатъчно грижи и са осигурили допълнителни поливки в лозовите масиви ще се радват на добра реколта. Благова каза, че ако топлото и сухо време в региона се запази, гроздоберът през тази есен ще започне по-рано.\r\nВаня НИКОЛОВА", "date": "2017.08.22", "title": "Елинка Благова, кмет на с. Виноградец: Ако топлото и сухо време се запази, гроздоберът ще започне по-рано"}
{"url": "http://www.focus-news.net/news/2017/08/22/2428201/reuters-dvama-ot-obvinyaemite-za-napadenieto-v-barselona-zayaviha-che-mesten-imam-e-bil-podbuditelyat.html", "text": "Двама от четиримата обвиняеми за нападението в Барселона, при което загинаха 15 души, заявиха, че местен имам е подбудителят на терористичния заговор, предава Reuters .\r\nБившият имам на Рипол Абделбаки Ес Сати е радикализирал групата и я е подбудил към действие, заяви източник запознат със съдебния процес. По-рано властите установиха, че имамът е загинал при взрив в дома си.  Симеон Миланов", "date": "2017.08.22", "title": "Reuters: Двама от обвиняемите за нападението в Барселона заявиха, че местен имам е бил подбудителят"}
{"url": "http://www.focus-news.net/news/2017/08/22/2428202/aa-irakskite-hristiyani-sa-protiv-referenduma-za-nezavisimost-na-irakski-kyurdistan.html", "text": "Християните от иракските градове Киркук и Мосул обявиха, че са против референдума за независимост, който се организира от Кюрдското регионално правителство (КРП), предава Anadolu Agency.\r\n„По-голямата част от християнската общност на Ирак е против референдума“, заяви заместник-главният секретар на „Асирийското демократично движение“ Имад Йохана.\r\nИмад Йохана, която е член на иракския парламент каза, че асирийците и другите християни отхвърлят референдума, тъй като „не го виждат като полезен за бъдещето на нашите хора“.\r\n„Да проведеш референдум в области, където на християните тепърва им предстои да се завърнат е несправедливост и експлоатиране на принудително изместени хора“, заяви тя. Симеон Миланов", "date": "2017.08.22", "title": "AA: Иракските християни са против референдума за независимост на Иракски Кюрдистан"}
{"url": "http://www.focus-news.net/news/2017/08/22/2428203/prof-tencho-cholakov-irgr-k-malkov-sadovo-okolo-930-obraztsi-ot-natsionalnata-genbanka-se-sahranyavat-v-noeviya-kovcheg-v-planinata-svalbard.html", "text": "Около 930 образци от Националната генбанка се съхраняват в Ноевия ковчег, в планината Свалбард. Това съобщи за Радио „Фокус“ – Пловдив проф. Тенчо Чолаков, директор на Института по растителни генетични ресурси в Садово. По думите му Националната генбанка поддържа около 62 000 образци. „Образците се налага да се поддържат, тъй като ако възникнат природни аномалии (войни, катаклизми) отново ще могат да се възстановят растенията отглеждани в даден регион. Генбанката на института е надеждна, семената се поддържат при температура от минус 18° за дългосрочното съхранение, което може да бъде над 140 години, в зависимост от културата“, уточни проф. Чолаков. Той обясни, че всички образци са разпределени в две колекции – работна и обменна. „При работната колекция се обменят семена между институтите в селскостопанската академия и извън пределите на страната. Ежегодно изпращаме по системата по безвалутен обмен семена до повече от 100 генбанки и ботанически градини в света“, добави още директорът на института.\r\nКристиян ГАРОВ", "date": "2017.08.22", "title": "Проф. Тенчо Чолаков, ИРГР „К. Малков“ – Садово: Около 930 образци от Националната генбанка се съхраняват в Ноевия ковчег в планината Свалбард"}
{"url": "http://www.focus-news.net/news/2017/08/22/2428204/burgas-multimediyniyat-tsikal-camerata-pontica-klasika-na-brega-shte-bade-predstaven-za-parvi-pat-pred-burgaskata-publika-na-23-avgust.html", "text": "Любителите на класическата музика ще имат възможността утре, 23 август, в Експо център „Флора“, да съпреживеят очарователната й магия по нов, неповторим начин. Мултимедийният цикъл „Camerata Pontica – Класика на брега“ ще бъде представен за първи път пред бургаската публика, а като част от проекта ще са и непознати шедьоври на западноевропейската класическа музика. Това съобщават от Община Бургас.\r\nРазказвайки своеобразна приказка от музика в картини, събитието ще срещне публиката с утвърдени и уважавани музиканти и изпълнители на високо ниво, възпитаници на НУМСИ „Проф. Панчо Владигеров“ – Бургас. Въздействието от музиката ще бъде подсилено чрез визуализиране на живописни платна, представящи различните епохи и националности на звучащите творби.\r\nИва Маринова ще бъде хубавата изненада за публиката – 12-годишна цигуларка, която въпреки крехката си възраст е достоен партньор на професионалистите и очарова с неочаквана за възрастта си зрялост и виртуозитет. Ще бъдат изпълнени произведения от Телеман, Бокерини, Бридж и Турина, като участие в програмата ще вземат още: Ансамбъл „Camerata Pontica“, Милена Вълева – цигулка, Магдалена Далчева – виолончело, Катя Вълева – виола, Александър Колев – пиано, Стефан Далчев – лектория и мултимедия.\r\nЧрез невероятното преплитане на музика в картини „Camerata Pontica – Класика на брега“ обещава едно незабравимо преживяване, на което несъмнено ще последва продължение.\r\nСъбитието е с вход свободен и се осъществява с подкрепата на Община Бургас.", "date": "2017.08.22", "title": "Бургас: Мултимедийният цикъл „Camerata Pontica – Класика на брега“ ще бъде представен за първи път пред бургаската публика на 23 август"}
{"url": "http://www.focus-news.net/news/2017/08/22/2428205/interfaks-sasht-vavedoha-sanktsii-sreshtu-shest-fizicheski-litsa-zaradi-targovskite-im-vrazki-sas-severna-koreya.html", "text": "Американското Министерство на финансите въведе индивидуални санкции срещу шест физически лица, включително четирима граждани на Руската федерация заради търговски връзки със Северна Корея, предава Интерфакс .\r\nВ санкционният списък влизат Рубен Киракосян, Михаил Писклин, Андрей Сербин и Ирина Хуиш. Санкциите касаят и руската компания „Гефест-М“, както и няколко фирми от Китай, Сингапур и Намибия. Симеон Миланов", "date": "2017.08.22", "title": "Интерфакс: САЩ въведоха санкции срещу шест физически лица заради търговските им връзки със Северна Корея"}
{"url": "http://www.focus-news.net/news/2017/08/22/2428206/liderat-na-bsp-korneliya-ninova-levitsata-nyama-da-tarsi-konsensus-s-gerb-za-antikoruptsionnoto-zakonodatelstvo.html", "text": "БСП няма да търси консенсус с ГЕРБ за антикорупционното законодателство. Това каза във вечерния блок „Това е България“ на Радио „Фокус“ лидерът на партията Корнелия Нинова. Като причина за това Нинова изтъкна, че философията в заноконопроектите на двете партии се различава. „Не може този, който раздава обществените поръчки и обществените средства да се контролира през органа, който трябва да се бори срещу корупцията. Това е първото ни сериозно разминаване. Второто е за разделението на властите. То произлиза от първото. Нашето предложение има съществена разлика в това, че бихме искали и президентът като институция – днес е Румен Радев, утре ще е някой друг, да има отношение към това. Президентът да назначава председателя, парламента с 2/3 да назначава заместниците и членовете на този орган, Изпълнителната власт чрез другите органи, които са към нея – Комисия за конфликт на интереси, за разследване на имущество и други органи, да подава информация“, обясни Корнелия Нинова. Председателят на БСП допълни, че партията й ще търси широка обществена подкрепа за проектозакона, а не толкова партийна. Тя подчерта, че проектът е отворен към предложения, с които може да бъде подобрен.", "date": "2017.08.22", "title": "Лидерът на БСП Корнелия Нинова: Левицата няма да търси консенсус с ГЕРБ за антикорупционното законодателство"}
{"url": "http://www.focus-news.net/news/2017/08/22/2428207/plovdiv-nova-polivna-sistema-e-izgradena-na-bul-osvobozhdenie.html", "text": "Нова поливна система е изградена на участък от бул. „Освобождение“ в Пловдив. Това каза за Радио „Фокус“ – Пловдив Костадин Димитров, кмет на район „Тракия“ в Пловдив. Той обясни, че с помощта на новоизградената поливна система ще се напояват засадените в участъка 30 червенолистни явора. „Това стана възможно в рамките на инициативата „Стъпка в повече“, която обединява усилията на кметството и представителите на частния сектор за съвместна работа по поддържането на добра екосреда в зоните, където общинските парцели граничат с частни имоти“, каза още Костадин Димитров. Кметът на район „Тракия“ в Пловдив припомни, че инициативата „Стъпка в повече“ в района стартира в началото на 2012 година, като посочи, че все повече институции се включват в съвместното облагородяване на района.\r\nТони МИХАЙЛОВ", "date": "2017.08.22", "title": "Пловдив: Нова поливна система е изградена на бул. „Освобождение“"}
{"url": "http://www.focus-news.net/news/2017/08/22/2428208/rumyana-glavcheva-seizmolog-zemetresenie-s-magnitud-40-v-tirensko-more.html", "text": "В понеделник вечерта (20:57 локално време / 21:57 в България) е регистрирано земетресение с магнитуд 4.0 - локална оценка на Националния сеизмологичен център в Рим. Магнитудната оценка, дадена от Европейския сеизмологичен център и от Американската геоложка служба е 4.3. Епицентърът на земетресението е в морето близо до вулканичния остров Иския – последно изригване през 1302 година. Островът принадлежи на регион Кампаня, Южна Италия, и се намира в Тиренско море, почти на западния контур на Неаполитанския залив. В град Казамичола в северната част на острова трусът е повалил 6 сгради, включително църква. Улица е претърпяла големи щети и някои автомобили са се оказали блокирани. Снимки след труса показват жители, застанали пред развалини, заприщвайки цели улици. Това е и най-пострадалото селище на острова. “Ужасно преживяване – всичко трепереше, потънало в тъмнина, къщи се разпадаха ... кошмар \", пише един човек в Twitter. Друг споделя: \"Бях на дивана, гледайки телевизия. Блъскане, треперене, нещо падна на главата ми, майка ми ме сграбчи и в миг бяхме навън.\" Въздействието е с интензивност около VI-VII степен. През юли 1883 година Казамичола е епицентър на земетресение (приписан магнитуд 5.8), погубило над 2000 души. \"В Лако Амено - казва кметът Джакомо Паскале – десетки и десетки повредени домове.\" В други райони на острова земетресението е усетено много ясно, но няма щети, както в двете общини Казамичола и Лако Амено. Трусът се случва в пика на туристическия сезон – жителите на острова и туристи –– са напуснали домове, хотели, увеселителни заведения и побягнали по тесните улички на крайбрежните селища и курорти. Поради опасност от последващи трусове, много гостуващи са решили да прекратят почивките си. Още през нощта след земетресението за желаещите да напуснат острова са осигурени извънредни ферибооти за около 1000 души. Днес сутринта решилите да напуснат предварително са се насочили към 4-те пристанища на острова. За щетите на острова се съобщава, че те са предимно във високата му част, докато хотели и жилища край брега, изглежда,  не са понесли сериозни щети. От континентална Италия са транспортирани спасители с хеликоптери и ферибоот. Локалната болница е изнесена на открито. Оттам известяват, че около 25 души са третирани поради неголеми наранявания. Говорителят  на националната гражданска защита обявява, че последствия има и са видими. Геологът Карло Танси, директор на Гражданска защита в Калабрия – регион също в Южна Италия, – в изявление по повод земетресението край Иския казва: „Земетресението не убива, а лошо изградените къщи, които се разпадат и убиват... Е, в Калабрия, тези (минали) бедствия не ни научиха нищо: злоупотреба със закона имат 142 000 къщи! ... Всеки, който е изграждал незащитени домове в Калабрия, трябва сериозно да се притеснява, да се страхува от ужаса на земетресението.” Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2017.08.22", "title": "Румяна Главчева, сеизмолог: Земетресение с магнитуд 4.0 в Тиренско море"}
{"url": "http://www.focus-news.net/news/2017/08/22/2428210/borislav-borisov-abs-ot-2018-g-zapochvame-debati-za-sazdavaneto-na-dobrovolcheski-otryadi-v-selata-sreshtu-bitovata-prestapnost-i-katastrofite.html", "text": "За 2018 г. сме предвидили да стартираме по места, основно в ключовите и рискови региони, дебати и инициативи за създаване на доброволчески отряди, които от една страна да имат превантивна функция по отношение на битовата престъпност, а от друга страна по отношение на пътните инциденти и не на последно място – проблемът с пожарите през лятото. Това каза в интервю за Агенция „Фокус“ председателят на Асоциацията на българските села (АБС) Борислав Борисов. „Това е един постоянен проблем за селските райони. Опитахме се от доста кметове на села да извадим актуална информация от началото на годината до момента какво е състоянието. Знаете, че през последните години нашата асоциация правеше няколко кампании за подобряване на сигурността в селата. Интересен факт е, че наистина има около 10-12% средно спад на битовата престъпност.  Друга интересна цифра, която за съжаление не е добра, е че се увеличават тежките пътни инциденти в селата, като от началото на тази година до края на месец юни по наши данни, съпоставени и с официалната статистика на МВР, близо 60% от тежките пътни инциденти продължават да стават на територията на селата“, обясни Борисов и уточни, че неслучайно преди 4 години са инициирали дебата за създаване на специализирана селска полиция. Според него нито една политическа сила не се е ангажирала с тази тежка задача за създаването на такова формирование. „Многократно сме призовавали за повишаване на наличието на полиция в селата, тъй като това е проблем и в контекста на инвестициите. Ако няма добра среда за сигурност, особено за младите хора, които са решили да живеят и да инвестират на село, ако имат проблеми със сигурността, това е причина да се откажат или да им предизвикат затруднения, които да ги върнат обратно в градовете“, коментира още той и добави, че една от причините за обезлюдяването на селата е именно битовата престъпност, особено в Северозападна България. \r\nЛюба АЛЕКСИЕВА", "date": "2017.08.22", "title": "Борислав Борисов, АБС: От 2018 г. започваме дебати за създаването на доброволчески отряди в селата срещу битовата престъпност и катастрофите"}
{"url": "http://www.focus-news.net/news/2017/08/22/2428211/korneliya-ninova-shte-badat-predprieti-printsipni-deystviya-ako-se-okazhe-che-v-spisaka-na-polititsite-poluchavali-pari-ot-ktb-ima-i-takiva-ot-bsp.html", "text": "Ще бъдат предприети принципни действия, ако се окаже, че в списъка на политиците, получавали пари от КТБ, има и такива от БСП. Това обеща в ефира на Радио „Фокус“ председателят на партията Корнелия Нинова. По-рано Нинова обяви, че утре ще внесе писмо до Специализирания съд за това кои са политиците, вземали пари от фалиралата банка, а от ГЕРБ заявиха, че това не ги притеснява по никакъв начин. „Ако си спомняте Иван Гешев обяви, че има политици, които са взимали пари. Ние поискахме официално от Прокуратурата да дадат този списък с политиците, да го огласят. Искаме публичност, прозрачност, истината и политиците да си понесат отговорността. И по този въпрос получихме отговор също от Специализираната прокуратура – да имам предвид, че досъдебното дело 309 е изпратено до Специализирания наказателен съд, поради което, всички искания следва да бъдат адресирани до разглеждащия делото съд. В тази връзка утре внасям писмо до Специализирания съд. Ако обичате сега пък вие кажете кои са политиците в списъка, взимали пари от КТБ и защо са ги взимали, независимо от коя политическа партия са“, обясни Корнелия Нинова. Председателят на БСП не изключи възможността осветляването на имената на политическите лица, получавали средства от КТБ да стане повод за нови политически скандали между левицата и управляващите.", "date": "2017.08.22", "title": "Корнелия Нинова: Ще бъдат предприети принципни действия, ако се окаже, че в списъка на политиците, получавали пари от КТБ, има и такива от БСП"}
{"url": "http://www.focus-news.net/news/2017/08/22/2428227/sport-viktoriya-tomova-pobedi-irina-falkoni-na-starta-na-kvalifikatsiite-na-us-open.html", "text": "Българката Виктория Томова победи Ирина Фалкони на старта на квалификациите на US Open. Томова победи с 6:1,6:7,6:2 след двучасов мач. От изхода на мача между Барбора Крейчикова и Полона Херцог зависи кой ще е следващият съперник на Виктория Томова.", "date": "2017.08.22", "title": "Спорт: Виктория Томова победи Ирина Фалкони на старта на квалификациите на US Open"}
{"url": "http://www.focus-news.net/news/2017/08/22/2428228/nad-20-nezakonni-postroyki-byaha-saboreni-v-stolichniya-kv-zaharna-fabrika-obzor.html", "text": "20 незаконни постройки бяха съборени в столичния кв. „Захарна фабрика“. Сградите са били разположени на ул. „Суходол“. Полицейски екипи оказваха съдействие на Столична община като следяха за спазването на обществения ред и безопасността на движението. От МВР уточниха, че в хода на операцията ще бъдат извършвани и проверки на живущи в района. Полицейските служители обезпечаваха обществения ред и следяха за недопускане възпрепятстване работата на институциите.\r\nКметът на район „Илинден“ Иван Божилов коментира за Агенция „Фокус“, че ще бъдат съборени общо 143 постройки, като заповедта за премахването им е от 2016 година. Той обясни, че на майките с деца, които живеят в незаконните постройки, е предложено да бъдат настанени в дом „Света София“. Кметът на района уточни, че общо 504 души са регистрирани на адрес в събаряните постройки. По думите му при събарянето не е имало никакви проблеми. „Хората, които ни потърсиха, са настанени в домове, а тези, които не го направиха, са при роднини или при приятели. Когато имаме възможност, пак ще продължим със събарянето на незаконните постройки. В рамките на този мандат сме си заложили да бъде премахнато всичко. Да се надяваме, че това ще се случи до края на годината. Сега продължаваме с разчистването на бутнатите сгради. Разговаряме спокойно с хората, като дори самите те ни съдействат“, коментира Божилов. Той отправи специални благодарности към органите на реда за перфектната работа и организация, която са направили, за да не се стигне до конфликти и районната му администрация да може да си свърши работата. „Повече от 2 години работим, за да стигнем днес дотук“, каза още Иван Божилов.\r\nЛюба АЛЕКСИЕВА", "date": "2017.08.22", "title": "Над 20 незаконни постройки бяха съборени в столичния кв. „Захарна фабрика“ (ОБЗОР)"}
{"url": "http://www.focus-news.net/news/2017/08/22/2428229/the-times-of-israel-na-sreshtata-si-s-vladimir-putin-benyamin-netanyahu-shte-nablegne-na-vaprosa-za-iranskoto-voenno-prisastvie-v-siriya.html", "text": "Израелският премиер Бенямин Нетаняху проведе консултации със съветниците си по сигурността един ден преди срещата си с Владимир Путин в Сочи, предава The Times of Israel. \r\n„Ще обсъдя с него ускорените опити на Иран да установи военно присъствие в Сирия“, заяви Нетаняху в изявление.\r\n„Това разбира се е атестация за агресията на Иран, която не е намаляла след ядреното споразумение. Това е проблем не само за Израел, но и за целия Близък изток и света“, каза израелският премиер.\r\nВ израелската делегация ще присъства и началникът на Мосад Йорам Коен, както и новоназначеният началник на Националния съвет за сигурност Мейр Бен-Шабат. Симеон Миланов", "date": "2017.08.22", "title": "The Times of Israel: На срещата си с Владимир Путин  Бенямин Нетаняху ще наблегне на въпроса за иранското военно присъствие в Сирия"}
{"url": "http://www.focus-news.net/news/2017/08/22/2428230/afp-reks-tilarsan-se-nadyava-che-severna-koreya-shte-pristapi-kam-pregovori-sas-sasht-v-blizkoto-badeshte.html", "text": "Държавният секретар на САЩ Рекс Тилърсън призна, че Северна Корея е показала определено „ниво на въздържане“ след новите санкции на ООН срещу нея, предава AFP. Той изрази надеждата си, че това е знак за готовността на Пхенян да влезе в преговори с Вашингтон в близкото бъдеще.\r\n„Доволен съм да видя, че режимът в Пхенян със сигурност демонстрира едно ниво на въздържане, каквото не сме виждали в миналото“, заяви държавният секретар.\r\n„Трябва да видим още от тяхна страна, но признавам, че са направили стъпки към момента. Важно е да отбележа това“, каза той. Симеон Миланов", "date": "2017.08.22", "title": "AFP: Рекс Тилърсън се надява, че Северна Корея ще пристъпи към преговори със САЩ в близкото бъдеще"}
{"url": "http://www.focus-news.net/news/2017/08/22/2428231/lena-parova-direktor-na-uchilishte-davaneto-na-sotsialni-pomoshti-na-uchenitsi-bi-imalo-smisal-samo-pri-kontrol-ot-strana-na-sotsialno-podpomagane.html", "text": "В училището в град Ветрен 50% от децата са от ромски произход, но това не създава проблеми и те не отсъстват от училището и за последните три години ние имаме само един отпаднал ученик поради безотговорност от страна на родителите, съобщи за Радио „Фокус“ – Пазарджик Лена Парова, директор на Основно училище „Св. св. Кирил и Методий” в град Ветрен. По думите ѝ причините за отпадането на ученици от училище са много и комплексни. „На първо място голяма част от родителите живеят и работят в чужбина. Децата са оставени на грижата на своите по-възрастни роднини. Естествено, те не могат да осъществят такъв контрол, особено за едни тийнейджъри, които вече са големи и не искат да слушат възрастните. Другата причина е, че голяма част от родителите са прекалено ангажирани в работата си и като че ли отново са оставени децата сами да се оправят или им е възложен близък, който да се грижи за тях. Не на последно място е, че никой не осъществяваше строг контрол по стария закон. Почти не се налагаха административни и наказателни мерки за семействата. Аз не зная дали и колко са общините, които са наложили такива санкции на родителите, които не осигуряват присъствие. Тоест, имало е някъде разписано нещо, но то е било само на хартия и не се е случвало на практика“, уточни Парова. Тя допълни, че ако социалните помощи са в натура или дирекция „Социално подпомагане” осъществи някакъв контрол на тези средства, даването на тази помощ би имало смисъл. В противен случай отново няма да работи.\r\nАлбена ЖИЛЕКОВА", "date": "2017.08.22", "title": "Лена Парова, директор на училище: Даването на социални помощи на ученици би имало смисъл само при контрол от страна на „Социално подпомагане“"}
{"url": "http://www.focus-news.net/news/2017/08/22/2428232/fokus-makedoniya-srabskiyat-prezident-aleksandar-vuchich-zayavi-che-pravitelstvoto-na-nikola-gruevski-e-odobrilo-vlizaneto-na-razuznavacha-zhivalevich-v-parlamenta-na-27-april-2017-g.html", "text": "Президентът на Сърбия, Александър Вучич, е потвърдил, че агент на сръбските специални служби е присъствал в македонския парламент по време на „кървавия четвъртък“ и е заявил, че неговото присъствие е били одобрено от правителство на Никола Груевски, пише македонският „Фокус“, позовавайки се на интервю на сръбския президент пред държавната Радио-телевизия Сърбия. Според Вучич правителството на Зоран Заев е поискало Горан Живалевич, разузнавач от БИА, да бъде изтеглен от службата, което той е направил, но на това не се дължи охлаждането на отношенията между двете страни.\r\n„Искам да кажа нещо, за което през цялото време мълчахме, Живалевич не е отишъл в македонския парламент сам по свое решение, нито е питал мен или който и да било от Белград. Той е попитал най-висши представители на изпълнителната власт в Македония, най-високото държавно ръководство и е заявил, че иска да бъде там. В Скопие са били запознати с неговото присъствие“, заявява Вучич в интервюто си. Сръбският президент смята, че случаят с Живалевич, като служител на Разузнавателно-информационната агенция на Сърбия, е бил използван за организиране на кампания срещу Сърбия в Македония. \r\nМакедонският „Фокус“ пише, че сръбският президент не е обяснил коя според него е причината за дипломатическия спор след изтеглянето на персонала в сръбското посолство, но се е спрял специално на възможността Косово да влезе в ЮНЕСКО и на позицията по този въпрос. Вучич е заявил, че отношенията ще бъдат още по-влошени, ако Македония подкрепя Косово. „Пробват да създадат политическа ситуация, в която Сърбия не иска да бъде въвлечена, както с става в случая с промяна на позицията за ЮНЕСКО. Това беше начин да им кажем, че знаем всичко, което те правят и ги молим да спрат, въпреки че са признали Косово и се готвят да гласуват за приема на Косово в ЮНЕСКО“, заявява Вучич  по повод изявлението на министъра на външните работи Ивица Дачич, който изпрати послание към Македония с думите „знаем какво сте договорили“. Според сръбския президент между държавните отношения трудно ще се задържат на добро ниво, но ще бъдат уважителни. „Нашата цел е да разговаряме, а най-важна е икономиката. Против волята на страни от ЕС признахме Македония под конституционното й име, но няма да позволим да се унижава Сърбия“, заявява в интервюто си Вучич. \r\nСръбският президент се обърна към гражданите да бъдат спокойни и да не позволяват каквато и да било паника, тъй като никой не иска сблъсъци, но задължително трябва да се защити Сърбия. \r\nСпоред него сърбите и македонците са близки и приятелски народи без значение какви са моментните власти в двете страни.", "date": "2017.08.22", "title": "„Фокус\" (Македония): Сръбският президент Александър Вучич заяви, че правителството на Никола Груевски е одобрило влизането на разузнавача Живалевич в парламента на 27 април 2017 г."}
{"url": "http://www.focus-news.net/news/2017/08/22/2428233/predstoyashti-mezhdunarodni-sabitiya-za-23-avgust-agentsiya-fokus.html", "text": "Испанската полиция продължава разследването си за двойната терористична атака в Барселона и Камбрилс.\r\n*** Министърът на отбраната на САЩ Джеймс Матис ще проведе разговори с високопоставени турски представители включително министърът на отбраната Нуретин Чанъклъ и президента Ердоган.\r\n*** Великобритания ще публикува предложенията си за правосъдно сътрудничество с ЕС след Брекзит.\r\n*** Еманюел Макрон ще се срещне с лидерите на Австрия, Словакия и Чехия в първата част от пътуването си, което ще го отведе до Румъния и България.\r\n***Режисьорът Кирил Серебреников ще се появи пред руския съд.\r\n*** Владимир Путин и Бенямин Нетаняху ще се срещнат в Сочи за да обсъдят ситуацията в Сирия и Близкия изток.\r\n*** Втората най-важна личност във Ватикана Пиетро Паролин ще се срещне с Владимир Путин.\r\n*** Френският вътрешен министър Жерар Коломб ще се срещне с испанския си колега Хуан Игнасио Зойдо за да обсъдят борбата срещу екстремизма.\r\n*** Френският външен министър Жан-Ив льо Дриан ще се срещне с пратеникът на ООН за Сирия Стефан де Мистура.\r\n*** Германският президент Франк-Валтер Щайнмайер ще се срещне с президента и премиера на Латвия.\r\n*** Франк-Валтер Щайнмайер ще се срещне с президента и премиера на Естония.\r\n***", "date": "2017.08.22", "title": "Предстоящи международни събития за 23 август (Агенция „Фокус“)"}
{"url": "http://www.focus-news.net/news/2017/08/22/2428234/korneliya-ninova-shte-sadi-zamesilite-imeto-y-s-tsankov-kamak-ot-gerb-nyamat-pritesneniya-obzor.html", "text": "ГЕРБ и БСП продължиха спора си за „Цанков камък“. След заседание на Изпълнителното бюро на БСП лидерът на партията Корнелия Нинова обяви, че главният прокурор е отговорил на нейно писмо и я е уведомил, че тя няма общо с проекта „Цанков камък“. Нинова бе категорична, че ще съди всички, позволили си да свържат името й с проекта и с корупция, като се започне от министър-председателя  и се стигне до неговите говорители. По думите на Нинова обвиненията за връзка между БСП и „Цанков камък“ са с цел да се омаловажат усилията на партията за справяне с паралелната държава. Лидерът на БСП обвини ГЕРБ, че отклоняват вниманието от себе си, за да омаловажават политическия си опонент в лицето на БСП. По думите й управляващите хвърлят димки, а след това по-неясни причини мълчат. \r\nОт ГЕРБ заявиха, че не са коментирали дали Корнелия Нинова е виновна за „Цанков камък“, или не и подчертаха, че не ги притеснява фактът, че тя ще ги дава на съд. Заместник-председателят на ПП ГЕРБ и председател на парламентарната група на партията Цветан Цветанов посочи, че не може да си  представи, че председателят на най-голямата опозиционна партия се припознава във всичко, което ГЕРБ казва. Той обърна внимание, че писмото на прокуратурата, в което се казва, че Корнелия Нинова няма общо с „Цанков камък“ не е подписано от главния прокурор, както тя твърди, а от наблюдаващия. Според него, тук следва да се зададе въпросът дали когато Корнелия Нинова изнася факти те отговарят на казаното от нея. Цветанов коментира, че не би искал да обвини Нинова, че лъже, но е убеден, че тя е направила умишлено подвеждане на журналистите, цитирайки, че е получила днес отговор от главния прокурор. \r\nПо повод думите на Цветанов, лидерът на БСП Корнелия Нинова отговори в своя позиция до медиите, че бивш министър на МВР не знае, че съгласно Закона за защита на лични данни и становище на комисията за защита на лични данни имена и подписи се заличават при публикуването им за свободен достъп в интернет, защото могат да бъдат определени като лични данни. Тя попита Цветан Цветанов дали спазването на законите е фалшификация. \r\nДеница КИТАНОВА", "date": "2017.08.22", "title": "Корнелия Нинова ще съди замесилите името й с „Цанков камък“, от ГЕРБ нямат притеснения (ОБЗОР)"}
{"url": "http://www.focus-news.net/news/2017/08/22/2428235/afp-venetsuela-iska-mezhdunarodno-izdirvane-za-bivsh-prokuror-koyto-izbyaga-ot-stranata.html", "text": "Венецуелският президент Николас Мадуро заяви, че иска заповед за международно издирване и арест на бивш прокурор, който избяга от страната, предава AFP.\r\n„Венецуела ще поиска от Интерпол да се издаде червен бюлетин срещу тези хора, които са замесени в сериозни престъпления“, заяви Мадуро по време на пресконференция, визирайки бившия главен прокурор Луиса Ортега и съпруга й. Симеон Миланов", "date": "2017.08.22", "title": "AFP: Венецуела иска международно издирване за бивш прокурор, който избяга от страната"}
{"url": "http://www.focus-news.net/news/2017/08/22/2428236/stara-zagora-kazanlak-shte-bade-domakin-na-parvi-festival-na-vina-ot-mestni-sortove.html", "text": "Първи Фестивал на вина от местни сортове грозде ще бъде открит в Казанлък на 25 август от 18.30 часа. Това каза за Радио „Фокус“ Димитър Кабаков, един от организаторите. Той поясни, че фестивалът е част от програмата на Празници в Долината на тракийските царе и ще се проведе в рамките на два последователни дни-25 и 26 август в близост до Тракийската гробница в парк „Тюлбето“. Той ще премине под надслова „Виното на траките” и ще представи вина от изцяло български сортове грозде-гъмза, димят, мавруд, мелнишки винени сортове, мискет, памид, руен. Организатори на събитието са Община Казанлък и Българската асоциация на сомелиерите.\r\nНа 26 август от 10.00 часа ще има дегустация на вина. Отличените вина ще станат ясни същия ден от 19.00 часа.\r\nСлавяна ГАЙДАРОВА", "date": "2017.08.22", "title": "Стара Загора: Казанлък ще бъде домакин на първи фестивал на вина от местни сортове"}
{"url": "http://www.focus-news.net/news/2017/08/22/2428237/afp-venetsuela-poiska-pomosht-ot-papata-zaradi-voennata-zaplaha-ot-strana-na-sasht.html", "text": "Президентът на Венецуела Николас Мадуро призова Папа Франциск да го подкрепи срещу „военната заплаха“ от страна на САЩ, предаде AFP.\r\n“Нека Папата да спре Тръмп, който иска да изпрати войска във Венецуела“, заяви Мадуро по време на пресконференция. „Моля за помощта на папата срещу военната заплаха от страна на САЩ“.\r\nПревод и редакция:", "date": "2017.08.22", "title": "AFP: Венецуела поиска помощ от папата заради военната заплаха от страна на САЩ"}
{"url": "http://www.focus-news.net/news/2017/08/22/2428238/bloomberg-tilarsan-iska-ot-pakistan-da-dovede-talibanite-na-masata-za-pregovori.html", "text": "Държавният секретар на САЩ Рекс Тилърсън заяви, че Пакистан има важна роля във войната в Афганистан и трябва да доведе талибаните на масата за преговори, а освен това да „приеме различен подход“ към конфликта, в който САЩ влезе преди повече от 16 години, предаде Bloomberg.\r\nВ свое интервю пред журналисти, един ден след като Доналд Тръмп се обърна към нацията, чрез реч, излъчена по телевизията, той каза, че ще възприеме „дипломация базирана на обстоятелствата“ към конфликта в Афганистан и ролята на Пакистан в него. Той отбеляза, че зависи от народа на Афганистан, да определи как иска да бъде управляван, стига страната да не става убежище за терористи.\r\nОтносно талибаните, Тилърсън заяви, че те трябва да осъзнаят, че военна победа е невъзможна.\r\nСледващата тема бе Северна Корея и Външният министър отбеляза, че режима на Ким Чен-ун не е изстрелял нови ракети, нито е провел ядрени изпитания, след като санкциите срещу страната бяха приети от ООН. Той настоя Пхенян да се въздържа от подобни действия.\r\nПревод и редакция:", "date": "2017.08.22", "title": "Bloomberg: Тилърсън иска от Пакистан да доведе талибаните на масата за преговори"}
{"url": "http://www.focus-news.net/news/2017/08/22/2428239/sport-zavarshiha-parvite-poluvremena-na-chetiri-macha-ot-pleyofa-za-vlizane-v-shampionskata-liga.html", "text": "В момента се играят четири срещи от плейофа за влизане в групите на Шампионската лига. Първите полувремена завършиха със следните резултати:\r\nРиека - Олимпиакос\t0:1\r\nМарибор - Апоел Беер Шева\t1:0\r\nСевиля - Истанбул ББ\t0:1\r\nНица - Наполи\t0:0\r\nВ ранния мач Астана, където треньор е Станимир Стоилов, победи Селтик с 4:3, но шотландците се класираха напред, след като бяха победили с 5:0 в първия мач в Глазгоу. Астана се класира директно в групите на Лига Европа.", "date": "2017.08.22", "title": "Спорт: Завършиха първите полувремена на четири мача от плейофа за влизане в Шампионската лига"}
{"url": "http://www.focus-news.net/news/2017/08/22/2428240/alsat-mmakedoniyaaleksandar-vuchich-otnosheniyata-s-makedoniya-nyama-da-badat-na-nay-visoko-nivo-a-shte-badat-dostoyni.html", "text": "Президентът на Сърбия Александър Вучич заяви, че няма причина за голяма загриженост поради кризата в отношенията между Белград и Скопие, но изтъкна, че сръбският парламент „трябва да защити държавата и образът на Сърбия“, предаде албаноезичната македонска медия „Алсат-М“.\r\n„Разбира се, нещата между Македония и Сърбия ще вървят по-добре“, каза Вучич по време на интервю за сръбската държавна медия РТС, за което вече агенция „Фокус“ информира.\r\nТой посочи, че македонците и сърбите са два близки и приятелски народа, според него „най-близките в региона“.\r\n„Сърбите и македонците са много близки народи, независимо от това кой е на власт и съм уверен, че в по-нататъшните разговори, между ръководствата на Македония и Сърбия, ще бъде постигнат успех и ще се намери решение, тъй като няма два по-близки народа, заключи Вучич, добавяйки, че \"винаги е по-добре, преговорите се отворят, защото тогава те са по-лесни за решаване\".\r\nКоментирайки изявата на македонския Външен министър Никола Димитров, че парламента в Скопие, нито е наредила, нито е имала намерение да върши разузнавателни действия против Сърбия, или която и да е друга държава, Вучич каза, че „знае какво е правено и че това е правено на много по-високо ниво и че това не се прави спрямо приятели.“\r\nТой отрича, че причината за затягането на отношенията е позицията на Македония за присъединяването на Косово към ЮНЕСКО и отхвърли твърденията за предполагаема конспирация с Русия. Вучич заяви, че е уверен, че Македония ще гласува за присъединяването на Косово към ЮНЕСКО и че това е ясно решение на македонското правителство, въпреки че това явно е избегнато да се каже.\r\n„Ние знаем всичко, което правите, моля ви, ако ще признавате Косово, ако ще гласувате за присъединяването на Косово към ЮНЕСКО, не ви желаем нищо лошо, каза Вучич.\r\nСпоред него всичко, което се случва във връзка с отношенията между Македония и Сърбия, е опит да се създаде \"по-голяма политическа история\" и да се привлече Белград в нея, което, подчерта той, \"няма да бъде позволено\".\r\nТой обяви, че някой ден ще бъдат върнати служителите в посолството в Скопие и че нещата ще се нормализират. Вучич заяви, че не очаква отношенията да са на най-високо ниво, но, както каза той, прилични.\r\nВучич потвърди, че утре ще проведе телефонен разговор с македонския премиер Зоран Заев за сегашното състояние на отношенията и възможностите за бъдещо сътрудничество.\r\nНапомни и че Сърбия е признала Македония под конституционното ѝ име, противно на волята на ЕС, което демонстрира приятелството на Сърбия към Македония.\r\n- Хората не трябва да се тревожат, ще има мир и стабилност“, заяви Вучич в гостуването си в Дневникът на RTS.\r\nСръбският президент Александър Вучич в интервю за РТС първи път представи и подробности, във връзка с присъствието на члена за сигурност в осведомителна агенция на Сърбия (БИА), Горан Живалиевич, по време на безредиците и насилието в мекедонския парламент.\r\nВучич обясни, че Живалиевич не е отишъл в събранието  на \"своя глава\" и без знанието на тогавашните македонски власти.\r\n„Живалиевич е попитал висшите представители на изпълнителната власт в Македония, дали да бъде там и те са се съгласили с това и са били запознати предварително с неговото присъствие. И това беше използвано за кампания срещу Сърбия“, каза сръбският президент.\r\nВучич каза, че след това в Бърдо при Кран, Живалиевич е бил помолен да бъде отзован от Македония, както и е направено, но след това отново, за тази стъпка, започнали да говорят на Белград, че Сърбия е виновна за нещо, след като е изтеглила този човек.\r\nТой обясни всички следващи развития, като \"опит за създаване на велика политическа история, в която се опитват да въвлекат Сърбия\".\r\nПревод и редакция:", "date": "2017.08.22", "title": "„Алсат-М“(Македония):Александър Вучич: Отношенията с Македония няма да бъдат на най-високо ниво, а ще бъдат достойни"}
{"url": "http://www.focus-news.net/news/2017/08/22/2428241/afp-pakistan-othvarli-razocharovashtata-kritika-na-tramp-che-stranata-e-podkrepyala-teroristi.html", "text": "В съобщение от Министерството на външните работи на Пакистан е заявено, че критиката на президента на САЩ Доналд Тръмп към страната е „разочароваща“ и се отричат твърденията, че Исламабад е подкрепял терористични групи, предаде AFP.\r\n„Нито една страна по света не е страдала, като Пакистан, от чумата на тероризма, който често е замислян извън границите на страната ни. Поради тази причина, е разочароващо, че САЩ пренебрегва огромните жертви, дадени от Пакистан в тези усилия“, пише в съобщението.", "date": "2017.08.22", "title": "AFP: Пакистан отхвърли „разочароващата“ критика на Тръмп, че страната е подкрепяла терористи"}
{"url": "http://www.focus-news.net/news/2017/08/22/2428242/tass-venetsuela-obyavi-za-izdirvane-izbyagalata-v-kolumbiya-bivsha-glavna-prokurorsha.html", "text": "Президентът на Венецуела Николас Мадуро заяви, че Каракас се надява, че Богота ще предаде избягалата в Колумбия бивша генерална прокурорша на Венецуела Луиса Ортега Диас, предаде ТАСС, позовавайки се на интервю на венецуелския президент за чуждестранни журналисти.\r\n„Венецуела ще депортира всички наркопрестъпници, всички престъпници“, заяви той. „Колумбия прие 120 престъпника. Аз се надявам, че те ще бъдат върнати във Венецуела, за да бъде предадено предателството на съд.“\r\nСпоред думите на Мадуро, Вашингтон и Богота „са сломили Ортега Диас, чрез нейния бивш мъж, който също е избягал в Колумбия“.“Тя е станала съучастник и я обвиняваме за престъпленията, които е извършил нейния мъж“.\r\nМиналата седмица, Миграционната служба на Колумбия съобщи, че Ортега Диас се намира на територията на републиката, въпреки че в края на юни излезе решение на венецуелския съд, което ѝ забрани да напуска пределите на страната. Освен това, съдът замрази нейната банкова сметка и я призова да се яви в залата, за да даде показания. Бившият генерален прокурор открито изразяваше несъгласието си с действията на правителството на Мадура и беше лишена от своя пост, след като бе свикано Конституционното събрание.\r\nПревод и редакция:", "date": "2017.08.22", "title": "ТАСС: Венецуела обяви за издирване избягалата в Колумбия бивша главна прокурорша"}
{"url": "http://www.focus-news.net/news/2017/08/22/2428243/sport-zavarshiha-pet-pleyofa-za-vlizane-v-grupite-na-shampionskata-liga.html", "text": "Преди минути завършиха още четири плейофа за влизане в групите на Шампионската лига. В ранния мач Астана победи Селтик с 4:3, но шотландците се класираха в групите, заради победата си с 5:0 в първия мач. Останалите четири срещи завършиха преди минути:\r\nРиека: Олимпиакос 0:1 с общ резултат 3:1 Олимпиакос се класира.\r\nНица:Наполи 0:2 и с общ резултат 0:4 Наполи отива напред.\r\nМарибор: Апоел Беер Шева 1:0, общият резултат е 2:2, но Марибор се класира, защото е отбелязал повече голове на чужд терен.\r\nСевиля: Истанбул Башъкшехир 2:2, с общ резултат 4:3 продължава Севиля.", "date": "2017.08.22", "title": "Спорт: Завършиха пет плейофа за влизане в групите на Шампионската лига"}
