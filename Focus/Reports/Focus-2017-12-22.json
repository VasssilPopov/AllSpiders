{"url": "http://www.focus-news.net/news/2017/12/22/2470366/tass-vladimir-putin-i-dmitriy-medvedev-shte-prisastvat-na-kongres-na-svoyata-partiya-edinna-rusiya-v-sabota-23-dekemvri.html", "text": "Руският държавен глава Владимир Путин и премиерът Дмитрий Медведев ще присъстват на конгреса на своята партия „Единна Русия“ в събота, 23, декември, съобщава ТАСС. \r\nГоворителят на Кремъл Дмитрий Песков заяви в петък пред репортери, че „както знаете, утре (събота – б.р.) президентът ще присъства на конгреса на Единна Русия“. \r\nПартийното събрание бе открито в петък, 22 декември и ще бъде закрито в събота. В него участват около 2,500 делегати, включително 455 представители от 85-е международни подразделения на формацията. Премиерът и лидер на партията Дмитрий Медведев разкри, че в събота ще прочете доклад, засягащ бъдещата програма на формацията за предстоящите президентски избори. В доклада му също така ще бъдат включени най-важните задачи пред „Единна Русия“. Очаква се формацията да подкрепи кандидатурата на Владимир Путин за президент, който по-рано разкри, че ще се яви като независим кандидат, но ще разчита на подкрепата на всеки, който припознава своите възгледи в неговата програма. : Цанко Цолов", "date": "2017.12.22", "title": "ТАСС: Владимир Путин и Дмитрий Медведев ще присъстват на конгрес на своята партия „Единна Русия“ в събота, 23 декември"}
{"url": "http://www.focus-news.net/news/2017/12/22/2470332/the-japan-times-yaponskiyat-kabinet-odobri-rekordno-visok-byudzhet-za-2018-g.html", "text": "Японското правителство даде зелена светлина на рекордно висок бюджет за 2018 г., възлизащ на почти 98 трилиона йени (около 10 трилиона долара), като това е рекорден бюджет за шеста година подред, коментира японското издание The Japan Times. Въпреки намеренията на правителството да намали разходите, севернокорейската ядрена заплаха прави наложително поредното увеличение на бюджета на военните сили на страната (известни като Сили за самоотбрана – б.р.). \r\nВ бюджета е включено и известно увеличение на някои данъци, съобщава още изданието. \r\nВсе пак при направените високи военни разходи, които са нужни за закупуването на нови противоракетни системи, най-голям дял от одобрения проект заемат разходите за социални програми, които представляват една трета от целия бюджет. \r\nВ сравнение, военните разходи са само 5,2 трилиона йени или половин милиарда долара. Причината е, че според законодателството на Япония, военният бюджет не може да надвишава 1% от БВП на страната. \r\nСъщевременно външният дълг на Япония остава изключително висок – 1,1 квадрилиона йени, което е двойно колкото целия БВП на Япония и означава, че сред най-развитите световни икономики, японската е тази с най-висок външен дълг. : Цанко Цолов", "date": "2017.12.22", "title": "The Japan Times: Японският кабинет одобри рекордно висок бюджет за 2018 г."}
{"url": "http://www.focus-news.net/news/2017/12/22/2470333/proverki-na-stolichna-obshtina-otkriha-narusheniya-v-detska-gradina-164-zornitsa-v-gorna-banya-obzor.html", "text": "В детска градина 164 \"Зорница“ в Горна баня системно са събирани пари и са подписвани незаконни декларации. Това съобщи на пресконференция зам.-кметът на София с направление „Култура, образование, спорт и превенция на зависимости“ доц. д-р Тодор Чобанов във връзка с проверките на детската градина, извършени по жалби от нейни служители и сигнали от граждани. По думите на зам.-кмета се проверява и твърдението на директорката Мариана Иванова, че ѝ е оказван натиск за приемане на деца, за които родителите са плащали парични суми „на по-високо ниво“. Според Иванова, която в последствие бе уволнена, на подобен натиск са подложени директорите на всички общински градини в София. Във връзка с това зам.-кметът Чобанов отбеляза: „Тя си позволи да отправи едни безпрецедентни твърдения в публичното пространство. Длъжни сме да проверим доколко са верни тези твърдения и имат ли потвърждение“. По думите на Чобанов четири пъти на „Московска“ 33 лично е приемал групи от родители от Горна баня, които са съобщавали за различни проблеми. Той даде примери за системно събиране на пари на ръка без документи, както и подписване на декларации за това, че родителите носят отговорност за децата си в часовете, когато са в детската градина и са поверени на директора и на персонала. „Проверихме твърденията и до днес нямаме никакво обяснение къде са изчезнали едни 3080 лева, които са събрани на ръка от родителите за спортна дейност по плуване. Родителите са подписали незаконни декларации, че ще носят отговорност за децата в тези часове“, посочи той. Чобанов обясни, че се проучват и други твърдения за дейности, за които са събрани пари на ръка и не са изпълнени задължителните изисквания за публичен конкурс. „Не всички имат еднакви финансови възможности, със сълзи на очи родители дойдоха на „Московска“ и казаха, че са платили повече пари за плуването, отколкото за детската градина и не им е издаден никакъв документ“, заяви той. „От гледна точка на водене на документация това е най-сериозния случай в историята на столичните детски градини с най-различни нарушения“, подчерта зам.-кметът. Той коментира изказванията на бившия директор на детската градина Мариана Иванова така: „Ако един директор е отговорен и спазва законите на страната, още при първия случай, когато някой за нещо му е оказвал натиск, е трябвало да дойде на „Московска“, за да съобщи писмено и устно“. „Трябвало е да отиде в Прокуратурата и МВР и да съобщи. Това е отговорното поведение на един директор“, каза още Тодор Чобанов.", "date": "2017.12.22", "title": "Проверки на Столична община откриха нарушения в детска градина 164 \"Зорница“ в Горна баня (ОБЗОР)"}
{"url": "http://www.focus-news.net/news/2017/12/22/2470334/blagoevgrad-chitalishte-nikola-vaptsarov-v-bansko-predstavi-praznichen-kontsert-svyata-koleda.html", "text": "Читалище „Никола Вапцаров“ в Банско представи празничен концерт „Свята Коледа“, съобщиха от пресцентъра на Община Банско. Усмивките, песните и танците на децата от самодейните състави на читалище „Никола Вапцаров” – гр. Банско доближиха всички присъстващи на концерта до духа на Коледа. С много настроение  пяха и танцуваха  малките представители на съставите  и изпълнителите при читалище „Никола Вапцаров“ – Танцови състави „Веселие“ и „Забавление“  с хореограф Десислава Баханова, танцов клуб „Силвана денс“ и Силвана Ханджийска, танцов клуб „Арт денс“ с хореограф Райна Асева, състав „Банска младост“ с ръководители Нели Александрова и Димитър Касапинов, пианистите Виктор Киров, Виктория Григорова с преподавател Марина Иванова, на флейта свири Борис Бояджийски. Певиците Александра Калчева, Гергана Калайджиева, Юлия и Катерина Рускови и най-малките участници - децата от Детска градина „Здравец“, пресъздадоха красотата на празничните рождественски дни, които целият християнски свят очаква с трепет.\r\nГости и изпълнители бяха топло поздравени с настъпващите празници от кмета на община Банско Георги Икономов. „Скъпи съграждани, в навечерието на най-светлия, най-топъл и семеен празник – Рождество Христово, изключително ме радва този концерт, подготвен от децата на Банско. Защото всички ние, възрастните, чувстваме Коледа през очите на децата. Пожелавам на всички преди всичко здраве, щастливи Коледни дни и нека с гордост да гледаме израстването на всички тези малки участници в днешния празник”, каза кметът.\r\nКонцертът имаше и своя благотворителна кауза. Събраните средства  ще помогнат лечението на жителя на Банско Костадин Глушков, който е с бъбречна недостатъчност.\r\nПразничните дни в най-популярния зимен курорт на Балканите ще продължат с концерт на Невена Цонева в новогодишната нощ. А на 1 януари, по стара българска традиция за Сурва, Кукерският фестивал ще вдигне младо и старо, за да се почетат българските обичаи. Три махали в Банско  – „Вийоново блато”, „Костей блата” и „Улевиница”, ще представят своите „бабугерски” програми на централния градски площад. А за да загреят публиката на атрактивното шоу, младите певици от Банско Нели Александрова и Кристина Кацарова, ще изпълнят фолклорна китка от любими народни песни.", "date": "2017.12.22", "title": "Благоевград: Читалище „Никола Вапцаров“ в Банско представи празничен концерт „Свята Коледа“"}
{"url": "http://www.focus-news.net/news/2017/12/22/2470335/ria-novosti-britanskiyat-vanshen-ministar-poseti-myastoto-na-ubiystvoto-na-boris-nemtsov.html", "text": "Британският външен министър посети в петък мястото на убийството на руския опозиционер Борис Немцов, съобщава РИА Новости. Първият дипломат на Лондон положи цветя на паметника на убития Немцов, като написа от профила си в социалната мрежа „Туитър“, че „правосъдието трябва да възтържествува“. Агенцията съобщава също така, че Джонсън е посетил и Паметника на незнайния войн и отдал почит на загиналите във Втората световна война. Агенция „Фокус“ припомня: Борис Немцов e бивш руски вицепремиер при президента Борис Елцин, а впоследствие един от най-големите критици на Владимир Путин. Немцов бе застрелян през 2015 г. в Москва, близо до Кремъл. : Цанко Цолов", "date": "2017.12.22", "title": "РИА Новости: Британският външен министър посети мястото на убийството на Борис Немцов"}
{"url": "http://www.focus-news.net/news/2017/12/22/2470336/afp-savetat-za-sigurnost-na-oon-odobri-novite-sanktsii-sreshtu-severna-koreya.html", "text": "Съветът за сигурност на ООН одобри единодушно въвеждането на нови санкции срещу Северна Корея, съобщава AFP. Новите рестрикции ще намалят доставките на нефт към пхенянския режим с 90%, като агенцията припомня, че петролните продукти са от изключителна важност за развиването на ракетната и ядрената програма на Северна Корея. \r\nСпоред текста на предложената от САЩ резолюция, всички севернокорейски граждани работещи извън страната си, ще трябва да бъдат репатрирани в рамките на 2018 г.\r\nПроектът бе предложен по време на извънредната среща на Общото събрание на ООН в четвъртък от американския постоянен представител Ники Хейли. : Цанко Цолов", "date": "2017.12.22", "title": "AFP: Съветът за сигурност на ООН одобри новите санкции срещу Северна Корея"}
{"url": "http://www.focus-news.net/news/2017/12/22/2470337/plovdiv-ot-6-yanuari-se-vazstanovyava-marshrutat-na-avtobusite-s-nomera-1-20-i-27-po-ul-komatevsko-shose.html", "text": "От 6 януари (събота) се възстановява маршрутът на автобусите от вътрешноградския транспорт по линии 1, 20 и 27 съгласно утвърдената транспортна схема на Община Пловдив. Това съобщиха за Радио „Фокус”- Пловдив от ОП „Организация и контрол на транспорта“.\r\nВръщането на обичайния маршрут е във връзка с отварянето на пътя след приключилата реконструкция на ул. „Коматевско шосе“, в участъка от бул. „Александър Стамболийски“ до квартал „Коматево“.", "date": "2017.12.22", "title": "Пловдив: От 6 януари се възстановява маршрутът на автобусите с номера 1, 20 и 27 по ул. „Коматевско шосе“"}
{"url": "http://www.focus-news.net/news/2017/12/22/2470338/makedoniya-zemetresenie-s-magnitud-26-e-registrirano-na-12-km-severoiztochno-ot-skopie.html", "text": "Земетресение с магнитуд 2,6 е регистрирано на 12 км североизточно от Скопие, съобщава Европейският сеизмологичен център. Трусът е регистриран в 19.34 часа местно време (20.34 българско време) североизточно от Студеничани и на 3 км северозападно от Идрисово. Дълбочината му е 5 км. Трусът е усетен в Македония и в граничните райони на Сърбия и Косово.", "date": "2017.12.22", "title": "Македония: Земетресение с магнитуд 2,6 е регистрирано на 12 км североизточно от Скопие"}
{"url": "http://www.focus-news.net/news/2017/12/22/2470339/predpraznichen-trafik-v-tsyalata-strana-obzor.html", "text": "Засилен бе трафикът в цялата страна в последния работен ден преди коледните празници. Най-натоварени по-традиция бяха изходите на столицата, автомагистралите „Тракия“ и „Хемус“, направлението София – Калотина, както и граничните пунктове на българо-гръцката граница.\r\nОколо 200 хил. автомобила се очакваше да напуснат столицата за празничните дни. Трафикът в София бе допълнително затруднен и от авария, която спря движението на трамваи и тролеи и доведе до километрични задръствания и хаос по ключови булеварди. Токов удар остави голяма част от София без градски транспорт часове наред. Причината бе авария на кабел на столичния електротранспорт, който причини пожар в подстанциите на ЧЕЗ - „Витошка“ и „Пенчо Славейков“. Пътната обстановка в столицата бе допълнително усложнено и заради пазаруването преди Коледните празници, заради което движението около големите търговски центрове бе затруднено.\r\nНачалникът на отдел „Пътна полиция“ в Главната дирекция „Национална полиция“ комисар Бойко Рановски увери, че е създадена организация, за да се облекчи максимално очакваният голям трафик заради поредицата от почивни дни. По думите му мерките днес и утре, ще бъдат основно насочени към това да се подпомага трафикът и не толкова да се контролират водачите, но ако има агресивни шофьори и такива, които не се съобразяват, ще се взема отношение от екипите на място. „През останалите дни, обаче, ще има специализирани полицейски операции за употреба на алкохол и наркотични вещества. Техническите средства за контрол на скоростта ще бъдат максимално натоварени и разпределени по цялата пътна мрежа, така че всеки, който си позволява да нарушава правилата, ще бъде санкциониран“, подчерта комисар Рановски.\r\nЗаради засиления трафик движението на товарни автомобили бе ограничено по основните шосета и магистралите след 16.00 часа. Това ще се случи и от 14.00 часа в последния почивен ден. По данни на АПИ всички ремонти в страната са спрени, за да не бъде допълнително затруднено интензивното движение. От МВР увериха, че работят при пълна мобилизация, а екипи са разположени на всички ключови места. \r\nНа фона на интензивния трафик служители на МВР протестираха около граничните контролно-пропусквателни пунктове в деня, в който ГД “Гранична полиция“ отбелязва професионалния си празник. Протестните действия обаче не затрудниха преминаването през ГКПП-тата. \r\n\"Фокус\" призовава водачите да бъдат внимателни на пътя и да шофират със скорост, съобразена с пътните условия.", "date": "2017.12.22", "title": "Предпразничен трафик в цялата страна (ОБЗОР)"}
{"url": "http://www.focus-news.net/news/2017/12/22/2470340/kardzhali-obvineniyat-za-ubiystvoto-v-momchilgrad-ostava-v-aresta.html", "text": "25-годишният Мехмед Хасан, обвинен в убийството на първокласничката Дамла от Момчилград, остава за постоянно в ареста. Това реши на закрито заседание състав на Окръжния съд в Кърджали, предаде БНР. \r\nИскането беше внесено от Окръжната прокуратура по-рано тази вечер. В съдебната зала мъжът не отговаряше на въпроси и не свали качулката на якето си до появата на съдиите. Той сам поиска да остане в ареста. Неговият адвокат Павел Гатев заяви, че няма да обжалва съдебното решение. \r\nЗаради убийството петък беше ден на траур в Момчилград, а близо 2 000 души се събраха да изпратят за последно малката Дамла.", "date": "2017.12.22", "title": "Кърджали: Обвиненият за убийството в Момчилград остава в ареста"}
{"url": "http://www.focus-news.net/news/2017/12/22/2470341/hurriyet-germanskiyat-vanshen-ministar-zigmar-gabriel-se-nadyava-na-podobryavane-na-dvustrannite-otnosheniya-s-turtsiya.html", "text": "Германският външен министър Зигмар Габриел заяви, че решението на Турция да освободи шести германски гражданин от затвора на 21 декември, дава надежда за подобряване на двустранните отношения между двете държави, пише турският всекидневник Hurriyet. \r\nВестникът цитира публикувано становище на Габриел, в което се казва: „Решения подобни на тези дават надежда, че ние можем да възстановим доверието помежду си стъпка по стъпка и успокоим двустранните отношения“. Изданието пояснява, че Габриел има предвид освободения на 21 декември Дейвид Бриш и пуснатата от ареста на 18 декември репортер и преводач Месале Толу. „След скорошните постановления на турския съд, вече шест души са освободени“ отбеляза първиият дипломат на Берлин. \r\nТолу бе обвинена в членство в терористична организация и разпространение на терористична пропаганда, заради което прекара осем месеца в затвора (от април до декември), преди да бъде освободена на 18-и този месец. Oбвинения срещу арестувания също през април Бриш така и не бяха официално повдигнати (бележка – бел.ред.). \r\nОсвобождаването на Бриш стана само две седмици след като германски съд свали обвиненията срещу група имами, които според Берлин са шпионирали в полза на Турция.   : Цанко Цолов", "date": "2017.12.22", "title": "Hurriyet: Германският външен министър Зигмар Габриел се надява на подобряване на двустранните отношения с Турция"}
{"url": "http://www.focus-news.net/news/2017/12/22/2470342/vidin-koledari-gostuvaha-na-kmeta-ognyan-tsenkov.html", "text": "Група коледари от читалище „Цвят” дойдоха рано тази сутрин в Община Видин, за да поздравят кмета Огнян Ценков и общинското ръководство, съобщиха от пресцентъра на Община Видин. Според обичая, те влязоха при стопанина на града, пеейки „Ой, Коледо, мой Коледо!“ и нарекоха за здраве и берекет. Кметът благодари на дружината коледари от видинското читалище за това, че са представили чудесните български традиции, както и за хубавите пожелания. „Бъдете все така любознателни и носете късмет навсякъде с добрите думи, които изричате. Пожелавам ви през новата 2018 година да бъдете здрави, да имате отлични оценки и все така да почитате българските обичаи, защото те са нашето огромно богатство” - каза той. След това Ценков, в ролята си на домакин, заедно със заместник-кмета Цветан Асенов и секретаря на Общината Иванела Андреева дариха коледарите с гевреци и подаръци.", "date": "2017.12.22", "title": "Видин: Коледари гостуваха на кмета Огнян Ценков"}
{"url": "http://www.focus-news.net/news/2017/12/22/2470343/premierat-boyko-borisov-gotovi-sme-za-evropredsedatelstvoto-ochakvat-se-izklyuchitelno-napregnati-shest-mesetsa.html", "text": "Готови сме с всичко, което е необходимо да бъдем готови. Това каза премиерът Бойко Борисов в интервю за предаването \"Панорама\" по БНТ.\"Мисля, че всички оценки на техническите лица, които минаха на този момент и излязоха публично да кажат, че сме готови с председателството, са факт. Що се касае до другите теми - заедно с председателя Туск, с неговия генерален секретар...имаме пълна координация. Самото председателство е менажирано на един процес. То не е да взимаме ние решение от името на всички. По време на председателството се изисква най-висша форма на дипломация, разговори, комуникация с всички колеги, защото има много теми,които са трудни за някои държави да ги приемат\", коментира Борисов. \r\nПо думите му по време на председателството трябва да бъдем обрани, защото трябва да защитим интереса на 27-те членки на ЕС. Натоварени сме с отговорност с Балканите и за приобщаването на нашите съседи, за да можем максимално да се справим с миграционната криза и се очакват изключително напрегнати шест месеца, коментира още премиерът Борисов.", "date": "2017.12.22", "title": "Премиерът Бойко Борисов: Готови сме за европредседателството, очакват се изключително напрегнати шест месеца"}
{"url": "http://www.focus-news.net/news/2017/12/22/2470344/stara-zagora-burgaskata-izlozhba-luksat-na-19-vek-shte-gostuva-v-kazanlak.html", "text": "Два дни преди Коледа – на 23 декември (събота), в мултимедийната зала на Исторически музей „Искра” – гр. Казанлък ще бъде открита изложба „Луксът на XIX век”, която е резултат на съвместния проект на Регионален исторически музей – Бургас и Регионален исторически музей – Русе. Това съобщиха от Регионален исторически музей-Бургас.\r\nЕкспонатите са част от колекциите от луксозни предмети, постъпили в РИМ – Бургас през 1996 г. и 2000 г., след задържането им от Митница - Бургас, при опит за нелегален трафик на културни ценности през територията на България. В периода 2008 – 2016 г. предметите са включени в изложбата „Дарени и спасени съкровища”, която от години се радва на висок посетителски интерес в залата на бургаската Историческа експозиция на ул. „Лермонтов” 31.\r\nПостъпилата в музея през 1996 г. „френска колекция” включва 13 настолни часовници, 32 вази и 11 свещници към тях, абажури, полилеи, сребърни подноси, сребърен сервиз за ликьор, аплици и част от будоар. През 2000 г. е задържана на митницата и предадена в музея т.нар. „румънска колекция”, която съдържа картини, рамки за картини, огледала, ракла с резбована украса и сервизи, произведени в ателиета на Австроунгарската империя и Италия и част от интериора на европейските домове от началото на 20 век.\r\n„Луксът на 19 век” представя тенденциите и идеите в изкуството от епохата на Европейското Просвещение, промените последвали Индустриалната революция в Англия, модернизацията и развитието на творческите образи през 19 до началото на 20 век.\r\nВече трета година Регионалните музеи в Бургас и Русе се обединяват около темата „Луксът на ХIХ век”. Така бургаската колекция от „спасени съкровища”, във формата на мобилна изложба достига до все по-широка публика.", "date": "2017.12.22", "title": "Стара Загора: Бургаската изложба „Луксът на 19 век“ ще гостува в Казанлък"}
{"url": "http://www.focus-news.net/news/2017/12/22/2470345/afp-amerikankata-henrieta-for-shte-bade-noviyat-generalen-sekretar-na-unitsef.html", "text": "69-годишната американка Хенриета Фор ще бъде назначена за нов генерален секретар на УНИЦЕФ на мястото на Антъни Лейк, който изпълнява длъжността от 2010 г. насам, предава  AFP. \r\nРешението е взето от генералния секретар на ООН Антониу Гутериш и обявено в петък от негов говорител, който е пояснил, че Фор е работила в сферата на американските обществени услуги и организациите с нестопанска цел в последните четири десетилетия. \r\nРешението е част от програмата на Гутериш да назначи повече жени на ръководните позиции в ООН, съобщава агенцията. : Цанко Цолов", "date": "2017.12.22", "title": "AFP: Американката Хенриета Фор ще бъде новият генерален секретар на УНИЦЕФ"}
{"url": "http://www.focus-news.net/news/2017/12/22/2470346/varna-ot-dogodina-roditelite-v-devnya-nyama-da-plashtat-taksi-za-detski-yasli-gradini-i-mlechni-kuhni.html", "text": "От догодина родителите в Девня няма да плащат такси за детски ясли, градини и млечни кухни. Предложението на кмета Свилен Шитов бе гласувано с пълно мнозинство на последното за годината заседание на Общинския съвет. Това съобщиха от пресцентъра на Община Девня. Сесията бе открита с коледарски спектакъл и сурвакарски наричания в изпълнение на малчугани от детска градина „Здравец“ – кв. „Повеляново“.\r\n„През 2017-а преизпълнихме план-сметката на бюджета, а преходният остатък е в размер на 269 хил. лева. Същевременно общият приход от детски ясли и градини е от порядъка на 40 хил. лева, така че можем да си позволим да поемем този разход, за да облекчим младите семейства“, обоснова се Свилен Шитов.\r\nПо негово предложение от местния бюджет оттук нататък ще бъдат отпускани по 500 лева за всяко новородено дете. Изискванията към родителите са да са навършили пълнолетие и да живеят на територията на общината.\r\nОбщо 3 хил. лева еднократна финансова помощ гласува местният парламент за семейството на тризначките Йоана, Елица и Рая, които се родиха на 15 януари м.г. „Трябва да подпомогнем това прекрасно семейство с единствените тризнаци, които са се раждали на територията на общината. Жестът е много важен в точния момент“, коментира кметът Свилен Шитов, който връчи чек на бащата на трите момиченца, известни като Талисманчетата на Девня, а на тях раздаде торбички с лакомства.\r\nС чекове от по хиляда лева се сдобиха и двама изявени спортисти от Девня – ММА бойците Фердун Османов и Димитър Костов, които прославиха България и родния си град пред света.\r\nОбщо 7 хил. лева бяха отпуснати и на три църковни настоятелства на територията на общината. Средствата ще се изразходват за ремонт и стенописи на православните храмове в селата Кипра и Падина, както и за декорация на ритуалния дом в квартал „Повеляново“.", "date": "2017.12.22", "title": "Варна: От догодина родителите в Девня няма да плащат такси за детски ясли, градини и млечни кухни"}
{"url": "http://www.focus-news.net/news/2017/12/22/2470003/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският постоянен представител в ООН Ники Хейли заяви в четвъртък, малко след като Общото събрание на ООН осъди решението на Белия дом за Ерусалим, че организацията не може да очаква САЩ  „да си плащат за привилегията да не бъдат уважавани“, пише американското издание Washington Examiner.\r\nХейли отбеляза, че от страната ѝ се иска да „плаща повече отколкото която и да е друга държава“, срещу което получава тази „съмнителна разлика“ между вложено и получено. \r\nИзданието цитира още от думите на американския постоянен представител, според които „ние имаме задължение да искаме повече от нашите инвестиции. И ако нашите инвестиции се провалят, имаме задължени да вложим парите си по по-продуктивни начини“. \r\nХейли продължи протеста си срещу взетото решение, като отбеляза, че „САЩ ще запомнят този ден, в който бяхме атакувани в Общото събрание защото упражняваме правата си на суверенна нация“. „Ще си го спомним, когато отново бъдем призовани да дадем най-голямата вноска в бюджета на организацията,“ продължи Хейли и завърши с думите: „Ще си го спомним, когато толкова много страни дойдат при нас, какъвто навик имат, за да искат от нас да плащаме повече и използваме влиянието си в тяхна полза“. \r\nПостоянният представител напомни, че решението на Тръмп от шести декември да признае Ерусалим за израелска столица не влиза в противоречие с възможността да бъдат водени преговори за двустранно решение на проблема между Израел и Палестинската автономия.  Агенция „Фокус“ припомня Изказването на Хейли е направено, след като на извънредна среща на Общото събрание на ООН, проведена на 21 декември, четвъртък, 128 държави осъдиха решението на Белия дом да признае Ерусалим за столица на Израел. Девет страни се обявиха против, докато 35 се въздържаха. Така ООН призова САЩ да се откаже от действията си, но за Вашингтон решението на организацията няма обвързващ юридически характер. \r\n*** Общото събрание на ООН гласува със смазващо мнозинство да осъди решението на администрацията на американския президент Доналд Тръмп, с което Белия дом призна Ерусалим за столица на Израел. Въпреки откровените заплахи на Вашингтон, че САЩ ще спрат финансирането си за организацията, 128 държави гласуваха „За“ приемането на решението, отбелязва американското издание Washington Post, като информира още, че девет страни са били против, а 35 въздържали се. \r\nРешението обаче не е обвързващо юридически, припомня изданието, като цитира думи на американския постоянен представител в ООН Ники Хейли, според които американското посолство в Израел ще бъде преместено от Тел Авив в Ерусалим и „никакво решение на ООН не може да промени това“. Вотът на организацията обаче ще промени възгледите на Вашингтон към световната организация, смята Хейли. \r\nМалко след гласуването, израелският премиер Бенямин Нетаняху благодари на Хейли и Тръмп затова че са „застанали зад Израел и зад истината“, защото „в крайна сметка, истината ще възтържествува“. \r\nМакар да не е обвързващо, решението носи политическо съобщение, смята вестникът, като то ще даде отзвук най-вече в Близкия изток, където решението на американския президент даде началото на бурни граждански протести и остри държавни реакции. \r\nСред осъдилите решението на Белия дом държави са и неприятели на администрацията  на Доналд Тръмп като Венецуела, Сирия и Северна Корея, завършва кометара си изданието. \r\nАгенция \"Фокус\" припомня: Израел установява контрол над Източен Ерусалим през 1967 г. след Шестдневната война, като по-късно анексира завладените територии. Държавата смята града за своя единна и неделима столица. От своя страна палестинците желаят Източен Ерусалим да бъде столица на бъдеща независима тяхна държава. Всички страни, които имат дипломатически отношения с Израел са разположили своите посолства в Тел Авив за да избегнат вземане на страна в спора между Израел и Палестинската автономия. \r\n*** Общото събрание на ООН нанесе удар срещу американския президент Доналд Тръмп и израелския премиер Бенямин Нетаняху, такова е водещото заглавие на страниците на израелския вестник Haaretz. Изданието пояснява, че по време на извънредната среща на Общото събрание на организацията в четвъртък, 21 декември, 128 държави решиха да гласуват против действията на американския президент, който призна Ерусалим за израелска столица, като само девет бяха против. \r\nИзданието посочва, че сред страните, подкрепящи резолюцията са Индия, Русия и Китай, които израелският премиер е смятал за свои съюзници. Но вестникът отбелязва, че някои държави са поднесли приятна изненада, като пояснява, че става въпрос за Унгария, Чешката република, Латвия, Румъния, Хърватия и Полша, които са сред 35-те въздържали се.\r\nИзданието цитира реакцията на Нетаняху, който минути след края на вота заявим, че „Израел напълно отхвърля това абсурдно решение“. Министър-председателят продължи с думите „Ерусалим е наша столица, винаги е била и винаги ще бъде. Но аз оценявам факта, че нарастващ брой държави отказаха да участват в този театър“. \r\nИзраелското издание подкрепя своя премиер, като обръща внимание на „силните думи“, които според редакцията Нетаняху е използвал.\r\nПредставителят на Израел в ООН Дани Данън от своя страна нарече подкрепилите решението държави „кукли на конци“, като изрази увереността си, че „резолюцията е нищо повече от разсейване“, като тя „без съмнение ще свърши в кошчето за боклук на историята“. \r\nСАЩ също осъдиха гласуването, коментира изданието. „Съединените щати ще запомнят деня, в който бе организирана атака срещу нас в ООН“, заяви американският постоянен представител Ники Хейли заяви.\r\n*** Главната статия на първа страница на турския вестник Daily Sabah също е посветена на резолюцията на ООН за Ерусалим, като изданието цитира изказване на първия дипломат на Анкара. Според Мевлют Чавушоглу, фактът, че Общото събрание на ООН е гласувало убедително да осъди решението на американския президент Доналд Тръмп, с което той признава Ерусалим за израелска столица, показва че достойнството и суверенитетът „не са за продан“. \r\nТурският външен министър разкритикува заплахите на САЩ, направени малко преди срещата на Общото събрание, отбелязва вестникът. Според  Чавушоглу, коментарите на Вашингтон за спиране на средствата за развитие към организацията и страните, които са гласували „За“ приемането на решението, са „хулиганство“ и напълно неприемливи. \r\n„Може да сте силни, но това не означава, че сте прави“, обърна се външният министър към САЩ, цитиран от изданието. \r\n„Ерусалим е свещен за три монотеистични религии, хуманитарен дълг е да спасим града“, завърши обръщението си Чавушоглу.\r\nСред 35-те държави, които се въздържаха от вземане на страна са Австралия, Канада, Мексико и Филипините, отбелязва изданието. Агенция \"Фокус\" припомня: Турция бе една от страните, които разкритикуваха най-остро взетото от Белия дом на шести декември решение. След като във вторник САЩ наложиха вето върху опит на Съвета за сигурност на ООН да осъди решението на Вашингтон, Анкара, заедно с Йемен, бе инициатор на извънредната среща на Общото събрание в четвъртък, 21 декември. \r\n***", "date": "2017.12.22", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/22/2470004/predstoyashti-sabitiya-v-stranata-za-22-dekemvri-agentsiya-fokus.html", "text": "***\r\nОт 10.00 часа в сградата на Министерството на отбраната Министърът на отбраната Красимир Каракачанов и председателите на синдикалните организации ФНСО „Българска армия\" и на НС „Отбрана\" Георги Братованов и Тодор Воденов ще подпишат нов Колективен трудов договор в Министерството на отбраната и Споразумение относно представителните и защитните функции на синдикатите с оглед интересите на цивилните служители по служебно правоотношение.\r\n***\r\nЩе бъде изпълнен първият редовен полет по маршрута София - Одеса - София. В него ще участват народни представители и правителствена делегация, водена от вицепремиера Валери Симеонов.\r\n***\r\nЗаместник министър-председателят по обществен ред и сигурност и министър на отбраната Красимир Каракачанов ще бъде на официална визита в град Русе. Той ще проведе среща с кмета на общината Пламен Стоилов във връзка с военните паметници и сигурността в региона. \r\n***\r\nОт 09.00 часа пред Паметника в градинката на църквата „Св. Седмочисленици” Главна дирекция „Гранична полиция“ ще отбележи професионален си празник.\r\n***\r\nОт 09.30 часа 4 състав на Специализирания наказателен съд ще заседава по дело срещу Ценко Ч., Мартин Ч. и др., обвинени в организиране и ръководене на организирана престъпна група. \r\n***\r\nОт 10.00 часа в зала 702 в Агенция „Пътна инфраструктура“ председателят на Управителния съвет на Агенция „Пътна инфраструктура“ инж. Дончо Атанасов ще представи винетните стикери за 2018 година. \r\n***\r\nОт 10.00 часа в УМБАЛСМ „Н.И. Пирогов” ще бъде даден старт на инициативата „Безопасно ползване на асансьори и ескалатори” по време на която посетители ще ползват асансьори, превърнати в „Пътуващи картинни галерии” между етажите на лечебното заведение.\r\n***\r\nОт 10.00 часа 2 състав на Специализирания наказателен съд ще заседава по дело срещу Божидар К., Иван Т., Георги И. и др. обвинени в организиране и ръководене на организирана престъпна група.\r\n***\r\nОт 11.00 часа кметът на София Йорданка Фандъкова ще посети общинския културен дом „Красно село”, за да провери извършените ремонтни дейности. \r\n***\r\nОт 11.30 часа в сградата на КЕВР председателят на Комисията доц. Иван Иванов ще даде брифинг във връзка с издадените от енергийния регулатор наказателни постановления, с които са наложени имуществени санкции на „Електроразпределение Юг“ ЕАД.\r\n***\r\nОт 13.00 часа 2 състав на Специализирания наказателен съд ще заседава по дело срещу Алипи А. и Пламена А., квалифицирани състави на изнудване. \r\n***\r\nОт 11.00 часа в зала 8 на НДК ще се проведе Церемонията „Полицай на годината”.\r\n***\r\nОт 13.00 часа Председателят на БСП Корнелия Нинова и ръководството на ПГ на „БСП за България” ще дарят подаръци на децата от Дома за сираци „Св. Николай” на отец Иван в Нови Хан.\r\n***\r\nОт 17.30 часа Активистите на \"Храна, не война – София\" ще внесат официален призив до министър-председателя за освобождаването на столовите на държавната администрация за ползване от самоорганизирани солидарни кухни в неделите, в полза на хората в неравностойно положение и борбата с неравенствата. Активистите ще проведат и шествие до Народното събрание.\r\n***\r\nОт 18.00 часа в залата на Народно читалище „Младост 1971” в ж.к. Младост 1, зад кооперативния пазар, ще се проведе Празничен фолклорен коледен концерт.\r\n***\r\nОт 19.00 часа в залата на БАН на пл. Народно събрание ще се проведе спектакълa „Коледна приказка“.\r\n***\r\nОт 19.00 часа на малката сцена на Софийската опера ще се състои Коледен концерт. \r\n***\r\nВ 12.00 часа на пл. „Акад. Николай Хайтов“ талантите от  СУ „Свети княз Борис I”ще отправят поздрав за Коледа - „Магията на Коледа”.\r\n***\r\nВ 12.30 часа на пл. „Акад. Николай Хайтов“ талантите от  СУ „Св.св. Кирил и Методий” ще отправят поздрав за Коледа - „Заедно на Рождество”.\r\n***\r\nВ 17.30 часа в Градската библиотека „Паисий Хилендарски“ ще се състои концерт на НЧ „ Св.преп. Паисий Хилендарски” и църковен хор при храм „Св.Иван Рилски”, озаглавен „Коледа, свята си ти“.\r\n***\r\nВ 18.30 часа в Старинното училище „Св. Георги“ ще се проведе благотворителен концерт на Музейната музикална школа с ръководители Веселина Пашалиева и Атанас Петков, озаглавен „Добре дошла, зима!”.\r\n***\r\nОт 10.00 часа в сградата на Общинска администрация Благоевград, зала № 101, ще бъдат отворени ценовите оферти в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, за 15 обособени позиции във връзка с реализацията на проект „Обновяване на многофамилни жилищни сгради в Община Благоевград”.\r\n***\r\nОт 11.00 часа в Градска художествена галерия продължава Работилничка на Дядо Коледа с печени на рождествени хлебчета. \r\n***\r\nОт 11.30 часа на ГКПП „Кулата“ ще се проведе протест на служителите на МВР.\r\n***\r\nОт 11.30 часа в \"топлата връзка\", между Община Благоевград и зала \"22 септември\", кметът на Благоевград д-р Атанас Камбитов организира среща с представителите на медиите.\r\n***\r\nОт 19.00 часа в спортна зала „Бойчо Брънзов“ ще се състои церемонията за отличаване на най-добре представилите се през годината бургаски спортисти\r\n***\r\nОт 10.00 часа в Санаторно-оздравителния комплекс „Камчия“ ще бъде открита най-голямата зимна пързалка в България.\r\n***\r\nОт 12.00 часа в сградата на Варненска и Великопреславска света митрополия (площад „Св. св. Кирил и Методий“ №1), Негово Високопреосвещенство Варненския  и Великопреславски Митрополит  Йоан ще  произнесе своето Рождественско  послание специално за електронните медии\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе среща с граждани. \r\n***\r\nОт 14.00 часа на площада  между \"Транспортна болница\" и Митница – Варна ще се проведе протест на служителите на МВР. \r\n*** \r\nОт 10.00 часа в Дом за стари хора „Венета Ботева“ ще се проведе Коледно тържество. – по телефона.\r\n*** \r\nОт 18.00 часа на Коледния базар в парк „Марно поле“ ще се проведе празнична коледна програма с участието на деца и младежи от центровете за настаняване от семеен тип.\r\n***\r\nОт 10.00 часа кметът на Община Видин Огнян Ценков ще посрещне коледарска група от читалище \"Цвят\".\r\n***\r\nОт 11.00 часа в заседателната си зала на пл. „Бдинци“ 2 екипът на Областен информационен център-Видин (ОИЦ-Видин) организира среща с медиите.\r\n***\r\nОт 11.00 часа кметът на Община Видин Огнян Ценков ще посети с. Търняне във връзка с благотворителната инициатива на общината за изписване на параклиса в селото.\r\n***\r\nОт 10.00 часа в Конферентната зала на Общински съвет - Враца ще се проведе пресконференция с кмета Калин Каменов и екипът му.\r\n***\r\nОт 11.00 часа в Конферентната зала на Общински съвет – Враца ще се проведе петата среща на „Посланиците на Враца“, в която участие ще вземат кметът Калин Каменов, евродепутатът Владимир Уручев, студенти.\r\n*** \r\nОт 17.00 часа в Храм „Св. Иван Рилски“ в кв. „Калтинец“ ще се състои празничен концерт„Ой Коледо, мой Коледо“  на Женска фолклорна формация „Калатина“.\r\n***\r\nОт 18.00 часа в Народно читалище „Йордан Йовков – 1870 г.“ ще се състои Коледен концерт на Хор „Добрич“ с диригент Димитър Вангелов.\r\n***\r\nОт 11.00 часа пред Паметника на загиналите в борбата срещу световния тероризъм в района на 61-ва Стрямска механизирана бригада в град Карлово заместник-министърът на отбраната Анатолий Величков и началникът на отбраната генерал-лейтенант Андрей Боцев ще участват  в панихидата в памет на българските военнослужещи, загинали в операцията на Коалиционните сили за стабилизиране и възстановяване на Ирак.\r\n***\r\nОт 11.00 часа в заседателната зала на Община Кюстендил общественият посредник Васил Иванов за Община Кюстендил организира работна среща по проблемите с безстопанствените животни.\r\n***\r\nОт 12.30 часа в областна администрация ще бъде представен отчет за дейността през настоящата година.  \r\n***\r\nОт 13.00 часа в читалище „Братство” ще бъдат обявени резултатите от Коледния конкурс.\r\n***\r\nОт 17.30 часа в художествена галерия ,,Владимир Димитров – Майстора”-Кюстендил ще бъде открита годишна изложба на кюстендилските художници.\r\n***\r\nВ 09.00 часа доброволци от БМЧК-Пловдив ще посетят децата от Клиника по детска хирургия в УМБАЛ „Св, Георги“и ще им поднесат подаръци. От 10.30 младежите ще зарадват децата и от  Отделение по педиатрия в МБАЛ „Пловдив“. \r\n***\r\nВ 10.00 часа в заседателната зала на Община Пловдив на пресконференция с участието на заместник-кмета Георги Титюков, на която ще бъдат отчетени резултатите от Седмицата на благотворителността.\r\n***\r\nОт 10.00 часа ще се проведе последното за годината заседание на общинския съвет в Ценово.\r\n***\r\nОт 11.00 часа ученици от русенското средно училище с преподаване на немски език „Фридрих Шилер” ще зарадват онкоболните в Русе с  вкусни сладки и ще пеят коледни песни.\r\n***\r\nOт 16.30 часа в Парк Хотел Пирин ще се проведе първото издание на благотворителната инициатива „Децата на Сандански“, с участието на зам.-министър Александър Манолев и Световната звезда в професионалния бокс Дейзи Ланг.\r\n***\r\nОт 12.00 часа в град Сливен пред РУ – Сливен ще се проведе протест на служителите на МВР. \r\n*** \r\nОт 17.30 ч в зала № 2 на Родопския драматичен театър ще се проведе концерт на танцов състав „Родопчанче“ към НЧ „Балкански просветител 1871“.\r\n***\r\nОт 19.30 ч в зала № 1 на Родопския драматичен театър ще се проведе празничен концерт-спектакъл на танцово студио „THE ONE“.\r\n***\r\nОт 18.00 часа в западната зала на Художествена галерия Стара Загора ще бъде открита изложба на наградените участници в Балканското квадринале на живописта „Митовете и легендите на моя народ‘ 2016”.\r\n***\r\nОт 19.00 часа на сцената на Държавна опера-Стара Загора ще бъде представен спектакълът “Снежанка и седемте джуджета”.\r\n***\r\nОт 13.00 часа в Малката зала на Областна администрация Хасково областният управител на Хасково Станислав Дечев ще проведе заключителна за 2017 година пресконференция.\r\n***\r\nОт 11.00 часа директорът на ОДМВР- Шумен ст. комисар Ялчън Расим ще предостави кратки данни за изминалата година.\r\n***\r\nОт 13.00 часа в Пресклуба на БТА пресконференция ще дадат представители на новоучреденото Гражданско сдружение „Рок общество”.\r\n***\r\nОт 18.00 часа в НЧ „Напредък“ ще се състои „Унгарска Коледа“- пресъздаване на унгарските коледни традиции.", "date": "2017.12.22", "title": "Предстоящи събития в страната за 22 декември (Агенция „Фокус“)"}
{"url": "http://www.focus-news.net/news/2017/12/22/2470005/bbc-pri-obraboteni-93-ot-glasovete-boreshtite-se-za-katalunska-nezavisimost-partii-obyaviha-pobeda-na-predsrochnite-izbori.html", "text": "При 93% обработени бюлетини след края на предсрочните избори в Каталуния, борещите се за независимост партии обявиха своята победа, съобщава BBC. Трите формации „Заедно за ДА“, „Републиканска левица за Каталуния“ и Социалистическата партия на областта имат съответно 34, 32 и 17 места, което им осигурява пълно мнозинство в местния Женералитет. Партията с най-много гласове е борещата се против обявяване на независимост формация „Граждани“, която има 36 места и малко над милион гласа. \r\nОчаква се трите определени като сепаратистки партии да формират управляваща коалиция. : Цанко Цолов", "date": "2017.12.22", "title": "BBC: При обработени 93% от гласовете, борещите се за каталунска независимост партии обявиха победа на предсрочните избори"}
{"url": "http://www.focus-news.net/news/2017/12/22/2470006/boreshtite-se-za-nezavisimost-na-kataluniya-partii-obyaviha-izbornata-si-pobeda-obzor.html", "text": "На 21 декември се проведоха предсрочни избори в испанската област Каталуния. Вотът бе организиран от Мадрид, след като централното правителство задейства чл. 155 от Конституцията на Испания, за да суспендира автономните правомощия на Каталуния, чиито парламент обяви едностранна независимост в края на октомври тази година. Някои от кандидатите за изборите - включително и отстраненият от длъжност председател на Женералитата Карлес Пучдемон, са изправени пред обвинения за организиране на бунт за ролята им в обявяване на независимостта, което допълнително повишава градуса на напрежението. По време на предизборната кампания Пучдемон и някои негови министри останаха в Брюксел, където избягаха малко след опита за провъзгласяване на република. \r\nИзбирателната активност бе изключително висока, като по данни на местните власти 4,1 милиона от имащите право на глас 5,3 млн. души са посетили урните. Това представлява 81% избирателна активност. \r\nНай-голяма подкрепа получи юнионистката партия „Граждани“, за която са гласували малко над милион души, което представлява 36 места в Женералитета. След нея са трите партии „Заедно за Каталуния“, „Обединена левица за Каталуния“ и „Кандидатура за народно единство“, които подкрепят обявяването на независима република. Трите формации имат съответно 34, 32 и четири места, или общо 70 народни представители, което е достатъчно за формиране на пълно мнозинство, изискващо 68 депутатски места от общо 135. \r\nСрещу тях юнионистките формации могат да противопоставят общо 57 народните представители.\r\nОчаква се реакцията на бившия председател на Женералитета Карлес Пучдемон. Срещу него има издадена заповед за арест, която ще бъде изпълнена в момента в който той стъпи обратно на испанска земя. Очаква се също така реакцията на испанското правителство и Европейския съюз. : Цанко Цолов", "date": "2017.12.22", "title": "Борещите се за независимост на Каталуния партии обявиха изборната си победа (ОБЗОР)"}
{"url": "http://www.focus-news.net/news/2017/12/22/2470007/predstoyashti-mezhdunarodniya-sabitiya-za-22-dekemvri-agentsiya-fokus.html", "text": "Очаква се международната реакция, след като трите партии, искащи каталунска независимост, обявиха победа на предсрочните избори в областта. \r\n*** Съветът за сигурност на ООН ще гласува проекторезолюция за нови санкции срещу Северна Корея, предложени от САЩ.\r\n*** Втори и последен ден от преговорите за Сирия между Иран, Русия и Турция, провеждащи се в казахстанската столица. \r\n*** Среща на външните министри на Великобритания и Русия в Москва.\r\n*** Държавният глава Еманюел Макрон ще проведе разговори с президента на Палестинската автономия Махмуд Аббас. \r\n***", "date": "2017.12.22", "title": "Предстоящи международния събития за 22 декември (Агенция „Фокус“)"}
{"url": "http://www.focus-news.net/news/2017/12/22/2470008/darzhavata-shte-otgovori-tvardo-na-opita-za-ubiystvo-na-danachniya-sluzhitel-s-razsledvaneto-se-zaema-nay-dobriyat-ekip-na-sdvr-obzor.html", "text": "Когато стрелят по данъчен, стрелят по самата държава, и ако ги оставим безнаказани, утре ще посегнат и на друг, а ние искаме с колегите от МВР и от прокуратурата да ви създадем максималния комфорт да си вършите работата, защото вие я вършите в полза на цялото общество, на всеки един човек. С тези думи премиерът Бойко Борисов се обърна към директора на Националната агенция за приходите и ръководителите на териториалните ѝ дирекции по време на срещата с тях в Министерски съвет, повод за която стана инцидентът с простреляния в столицата на 18 декември данъчен служител. По време на срещата премиерът е уверил, че виновните за това деяние ще бъдат заловени и ще получат наказание, съгласно закона. „Имаме утвърден от прокурорите план, имаме насоки, имаме, дето се вика, достатъчно, за да им го върнем така, както заслужават. И това ще бъде сторено, може да бъдете сигурни, да ходите на работа на спокойни\", посочи още министър-председателят. \r\nСлед срещата в Министерски съвет се проведе и брифинг, на който бяха изнесени още подробности, свързани с този случай. На него главният прокурор Сотир Цацаров поясни, че опитът за убийство на данъчния служител не е свързан с неговия личен живот, а с изпълнението на професионалните му задължения. Той определи случая като „посегателство, което е изключително нагло“ и увери, че държавата ще „отговори твърдо“. По думите му в разследването на това престъпление е ангажиран най-добрият екип от СДВР, а всички действия по координацията са възложени на директора на Националната следствена служба и заместник на главния прокурор Борислав Сарафов.Финансовият министър Владислав Горанов подчерта, че от Военно-медицинската академия, където пострадалият е приет за лечение, всеки ден пристигат успокояващи новини за неговото състояние. По думите му там работят добри специалисти, които разполагат с модерна техника, медикаменти и консумативи, за да успеят да помогнат на пострадали, който продължава да бъде в тежко състояние. Според Горанов случилото се е „нагло покушение“ и „изстрел срещу държавността“. Министърът на вътрешните работи Валентин Радев увери, че ще бъде заловен не само извършителят на опита за убийство, но и поръчителят. Той се обърна и към семейството на пострадалия като ги успокои и увери, че той е ръцете на най-добрите добри лекари от ВМА. „Лично аз бях онзи ден при него. Запознах се със състоянието му, запознах се и с това как се грижат за него. Нека от семейството му бъдат спокойни”, подчерта министър Радев. \r\nОт своя страна директорът на НАП Галя Димитрова благодари на всички институции за усилията, които полагат случаят да бъде разрешен и също изрази увереност, че извършителят скоро ще бъде установен и задържан. „Ние осъзнаваме, че нашата работа е рискова. Няма как това да е по друг начин, след като работим с хора, които не искат да спазват закона и след като контролираме стоки с най-висок фискален риск”, допълни тя и увери, че усещайки закрилата на държавата, служителите на НАП ще продължат добросъвестно да изпълняват задълженията си.\r\nИван ЛАЗАРОВ", "date": "2017.12.22", "title": "Държавата ще „отговори твърдо“ на опита за убийство на данъчния служител, с разследването се заема най-добрият екип на СДВР (ОБЗОР)"}
{"url": "http://www.focus-news.net/news/2017/12/22/2470009/zapochva-obshtonatsionalnata-proverka-na-vsichki-peshehodni-pateki-obzor.html", "text": "Взехме решение да бъде проведе общонационална проверка на всички пешеходни пътеки. Това заяви главният прокурор Сотир Цацаров по време на брифинг във връзка със зачестилите пътно-транспортни произшествия на пешеходни пътеки и възложените проверки за изправността им, който се проведе в сградата на МВР. Цацаров поясни, че проверката се разпорежда от прокуратурата и се възлага на органите на МВР и регионалното министерство. „Недопустимо е ежедневно да продължават да се газят и убиват хора на пешеходни пътеки, често пъти и деца”, аргументира се главният прокурор. Той допълни, че проверката ще се проведе на територията населените места в цялата страна и трябва да приключи до края на месец февруари 2018 г. Обект на проверката ще бъде съответствието на пътеките с нормативната база, а целта е да се провери дали отговарят на всички изискания.\r\nКъдето бъдат установени нарушения, ще бъдат направени и предписания към кметовете да приведат пешеходните пътеки в съответствие с нормативните изисквания, а за тези, които не ги изпълняват, ще последват санкции. \r\nЗа да аргументира необходимостта от тази проверка, министърът на вътрешните работи Валентин Радев цитира данни от доклад на ГД „Национална полиция“, според който всяко 12-о пътно произшествие в селата завършва със смърт, а в градовете – всяко 26-о. В населените места тежките транспортни произшествия за 11-те месеца на 2017 г. са 4 038, а извън населените места са почти два пъти по-малко – 2 269. „В населените места загиналите са 179, в извън населените – 435”, подчерта Радев. Министърът обясни, че инициативата за проверката е на държавното обвинение и главния прокурор Сотир Цацаров и благодари на регионалния министър Николай Нанков, че се е присъединил към нея.\r\nОт своя страна министър Нанков поясни, че съвместно с областните управления на Министерството на вътрешните работи ще бъде направена проверка на пешеходните пътеки във всички 265 общини страната. Тя ще е само за населените места, защото по републиканските пътища такава тече вече втора седмица. До два месеца се очаква пешеходните пътеки по републиканските пътища да бъдат описани. „Убеден съм, че картата, която ще направим, ще даде цялостна представа не само за финансовите нужди за полагане на пешеходни пътеки, но и за това как представителите на местната власт изпълняват нормативните изисквания за осигуряването на безопасно придвижване по общинските пътища“, каза по време на брифинга регионалният министър Николай Нанков. По думите му в момента няма синхронизация между изискванията за пешеходните пътеки по републиканската пътна мрежа и тези в урбанизираните територии. \r\nИван ЛАЗАРОВ", "date": "2017.12.22", "title": "Започва общонационалната проверка на всички пешеходни пътеки (ОБЗОР)"}
{"url": "http://www.focus-news.net/news/2017/12/22/2470010/obshtoto-sabranie-na-oon-osadi-reshenieto-na-sasht-za-erusalim-ot-vashington-nameknaha-za-otvetni-deystviya-obzor.html", "text": "В четвъртък, 21 декември, общото събрание на ООН осъди решението на САЩ да признаят Ерусалим за столица на Израел. 128 държави се обявиха против действията на президента Доналд Тръмп, девет подкрепиха Белия дом, 35 се въздържаха. Резолюцията на организацията, макар и юридически необвързваща, предизвика реакцията на американския постоянен представител в ООН Ники Хейли, която подчерта, че никакво решение на организацията не може да спре САЩ да преместят посолството си в Израел от Тел Авив в Ерусалим. Хейли намекна, че САЩ правят най-голямата вноска в бюджета на организацията и заради решението, може да преразгледат позицията си. Хейли отбеляза, че от страната ѝ се иска да „плаща повече отколкото която и да е друга държава“, срещу което получава тази „съмнителна разлика“ между вложено и получено. „Ние имаме задължение да искаме повече от нашите инвестиции. И ако нашите инвестиции се провалят, имаме задължени да вложим парите си по по-продуктивни начини“, заяви тя.\r\nХейли продължи протеста си срещу взетото решение, като отбеляза, че „САЩ ще запомнят този ден, в който бяхме атакувани в Общото събрание защото упражняваме правата си на суверенна нация“. „Ще си го спомним, когато отново бъдем призовани да дадем най-голямата вноска в бюджета на организацията,“ продължи Хейли и завърши с думите: „Ще си го спомним, когато толкова много страни дойдат при нас, какъвто навик имат, за да искат от нас да плащаме повече и използваме влиянието си в тяхна полза“.\r\nАмериканският представител получи отговор от страна на турския външен министър Мевлют Чавушоглу, който заяви, че с решението си ООН е показала, че достойнството и суверенитетът „не са за продан“. Анкара даде една от най-острите реакции срещу решението на Тръмп направено на шести декември, като Турция и Йемен инициираха свикването на извънредната среща на Общото събрание. \r\nОчаквано, решението на ООН получи негативна реакция и в Израел. Премиерът на страната Бенямин Нетаняху подчерта, че Израел „отхвърля решението на организцията“, като благодари на Тръмп и Хейли, че са „застанали зад истината“, която „един ден ще възтържествува“. По-рано Нетаняху определи Генералната асамблея като „дом на лъжите“. Представителят на Израел в ООН Дани Данън пък определи гласувалите против решението на Тръмп като „кукли на конци“ и изрази увереност, че резолюцията ще „свърши в кошчето на историята“.\r\nПалестинската автономия приветства решението. Говорител на президент Махмуд Аббас заяви:\r\n„Решението на ООН отново потвърждава, че справедливата палестинска кауза се радва на подкрепата на международната право и никакво решение от която и да е страна може да промени това“.\r\n„Ние няма да прекратим усилията си в ООН и международните форуми с които искаме прекратяване на окупацията и създаване на независима палестинска държава със столица Източен Ерусалим“, се казва още в разпространеното съобщение.    : Цанко Цолов", "date": "2017.12.22", "title": "Общото събрание на ООН осъди решението на САЩ за Ерусалим, от Вашингтон намекнаха за ответни действия (ОБЗОР)"}
{"url": "http://www.focus-news.net/news/2017/12/22/2470011/stolichniyat-obshtinski-savet-zapazi-nepromenena-taksa-smet-i-odobri-184-mln-lv-za-pochistvane-na-sofiya-obzor.html", "text": "С 42 гласа „за“, 9 „против“ и 8 „въздържали се“ Столичният общински съвет реши такса „смет“ да остане непроменена в план-сметката за 2018 година. Планираните средства в план-сметката са с 11 млн. лв. повече в сравнение с 2017 г. и ще бъдат осигурени от бюджета на Столична община. Общият размер на средствата за чистотата в София възлизат на почти 184 млн. лв., като основното увеличение е в дейностите, свързани с лятното почистване. \r\nПлан-сметката предизвика остри дебати и председателят на постоянната комисия по опазване на околната среда, земеделие и гори Лорита Радева уточни пред журналисти, че увеличаването на средствата и броя на кратностите за почистване чрез измиване на улиците е мярка, свързана както с грижа за чистотата на въздуха, така и имаща отношение във връзка със създаване на по-приветливо състояние на града. 4 пъти годишно ще се мият улиците с автоцистерна и 10 пъти с т.нар. дюзи. „Общо 76 000 дка измиване с автоцистерна и 66 000 дка с дюзи“, обясни Радева и подчерта, че Столична община в лицето на управлението на града за поредна година запазва размера на такса „смет“. Според нея с оптимизиране на дейностите, завишаване на контрола и с по-добра организация на работата при такса „смет“ такава, каквато продължава да бъде поредна година, могат да осигурят по-висок обем на дейности за почистването и по този начин да гарантират и по-добра услуга на софиянци. „Би било безумно да изискваме, ако предния ден е валял дъжд, на следващия ден непременно да се измие. Това би било необосновано разходване на средства“, каза още Лорита Радева.  Стефан Марков от Реформаторския блок допълни, че план-сметката няма как да не бъде гласуване и София да остане непочистена. „Предложихме да се обърне повече внимание на подлезите. Всички сме ставали свидетели, че в част от подлезите има проблем, както с осветлението, така и с хигиената. Поне почистването може да бъде решено чрез план-сметката. Идеята беше наистина чрез нея да се даде приоритет на почистването в подлезите, защото това е едно от нещата, които пряко засягат пешеходците. Ежедневно почистването на улиците е факт така или иначе. Надяваме се да има повече средства и приоритет, както и контрол при почистването на подлезите“, коментира той и уточни, че януари ще поиска справка, както миналата година, за глобите, свързани с почистването. Иван Таков от БСП предложи да не бъде подкрепена план-сметката в този вид. „Тя е зачената в лъжа. Ще мием още по-кратно, но това най-вероятно ще засегне само районът около НДК заради европредседателството. Знаем, че Столична община е длъжник на софиянци. Не са ли ни чисти улиците и въздухът няма да е по-чист“, заяви Таков. Той предложи намаление от 10% на такса „смет“. Предложението му обаче бе отхвърлено с 9 гласа „за“, 26 „против“ и 21 „въздържали се“. Зам.-председателят на СОС Станчо Станков заяви в реплика, че Иван Таков чете цифрите, както дяволът евангелието.  \r\nСпоред секретаря на групата на ГЕРБ Ботьо Ботев предложението на Иван Таков за 10% намаление на такса „смет“ е популистко.  \r\nОт своя страна Иван Таков отговори, че да го обвиняват в популизъм е доста неуместно. „За 7 години с 40% са се увеличили средствата за почистване, но все още не е това, което трябва. Държим оттук нататък след като изтекат договорите, функциите за почистване да са изцяло само за сметка на Столична община“, подчерта общинският съветник.  \r\nЗам.-кметът Йоана Христова допълни, че лятното почистване не включва само миене, а и метене. „Включва почистване от наноси на уличните платна, метенето и миенето на подлезите, на тротоарите. Това са поредици от дейности. Плановете, както за 2017 г., така и в близката 2018 г. ще бъдат отново на сайта на Столична община, така че всеки гражданин може да провери заложеното за миене на неговата улица, дали наистина се случва. Нашите разчети показват, че към ноември месец 93% са изразходените средства за почистване“, обясни тя.  Милка Христова от БСП заяви, че не са съгласни по отношение на политиката по почистването на града. „В момента знаем, че това не е такса „смет“, а данък. Няма човек, който да не желае доброто на града и в този смисъл да изглежда подреден и чист. Недомислен израз е, че ще мием и чистим повече по време на председателството“, каза още Милка Христова.  \r\nЗам.-кметът Дончо Барбалов уточни, че има някои неща, които не се финансират от такса „смет“. Той даде пример с това, че 3,2 млн. лв. предвидени за почистване речни корита. „Излезе, че Инспектората е излишна институция“, добави той.  Трайчо Трайков от Реформаторския блок заяви, че за поредна година има увеличение в план-сметката, което принципно е добре. „Би ми било обидно гражданите да се информират за чистотата от апликации, а не от данни на общината. Има конкретни начини как дейностите по сметоизвозването могат да бъдат намалени с 20-30% и поемам ангажимент да ги представя по надлежния ред“, коментира той. Лорита Радева обаче поясни, че се Столична община предоставя на гражданите информацията за чистотата в столицата. „Категорично сме отворени за информация на гражданите“, подчерта тя.  \r\nПред журналисти Иван Таков от БСП изрази разочарование, че Общинският съвет не прие предложението им за намаляване на такса „смет“ с 10%. Според него то е напълно аргументирано и с числа са показали, че има такава възможност. По думите му за последните 4 години са събрани повече от 100 млн. лв. от софиянци, отколкото са разходвани за чистота. \r\nЛидерът на Градския съвет на БСП-София и председател на групата на общинските съветници от БСП в Столичния общински съвет Калоян Паргов също подкрепи колегата си Таков, като посочи, че план-сметката за чистота не е справедлива. „Софиянци да знаят, че тя няма да промени, въпреки че е по-голяма, коренно екологията на столичния град. Въздухът ще продължи да бъде по-мръсен, няма да се чистят, метат ежемесечно столичните улици и булеварди, а няколко пъти в годината и то само определени. Тоест, да знаят по-голямата част от столичани, че тяхната уличка няма да дочака тази година да бъде измита или изметена“, коментира Паргов. Според него гражданите ясно са показали, че през тази 2017 г. вече не могат да търпят начина, по който се управлява столичният град и са поискали и оставката на Йорданка Фандъкова преди месец. „Ще продължим да настояваме г-н Барбалов да не си играе на закони, наредби и закончета, а да даде ясна справка в последните 5 години тези надвзети пари къде са похарчени. Сигурен съм, че ще стане ясно, че една част от тях са отишли да запълват дупки за други дейности в бюджета, а не за функцията чистота и екология“, каза още Калоян Паргов.  \r\nЛюба АЛЕКСИЕВА", "date": "2017.12.22", "title": "Столичният общински съвет запази непроменена такса „смет“ и одобри 184 млн. лв. за почистване на София (ОБЗОР)"}
{"url": "http://www.focus-news.net/news/2017/12/22/2470012/nyama-masovo-podslushvane-na-zhurnalisti-polititsi-i-magistrati-obzor.html", "text": "По искане на главния прокурор Сотир Цацаров, на съвместно заседание на две парламентарни комисии беше изслушан председателят на Националното бюро за контрол на специалните разузнавателни средства (СРС) Бойко Рашков. Изслушването му е по повод отправените твърдения за тежки нарушения на Закона за прилагането и използването на СРС. Бойко Рашков отправи критиките си от парламентарната трибуна при представянето на доклада за работа на бюрото през 2016 година.\r\nПред комисията Бойко Рашков попита: „Кой е използвал термина \"масово подслушване\" и къде?“. Според него масовото подслушване е телевизионен анонс, който е бил подет от медиите. „Няма логика с термина \"масово подслушване\" и това, което е докладвано от мен в пленарна зала“, изтъкна Бойко Рашков. Той обясни, че няколко пъти е чел стенограмата от изказването си в парламента и отрече да е казвал, че има масово подслушване. Председателят на Бюрото каза още, че не е правил внушения при представянето на доклада пред депутатите и не е имал политически амбиции за следващ мандат. Той отправи критики към комисиите, че Бюрото е уведомено прекалено късно за изслушването. Бойко Рашков заяви, че има много констатации за нарушаване на човешките права в страната и това може да се докаже много лесно. Той посочи, че Бюрото има 3 отказа от страна на ДАНС за запознаване със стартовата информация за използване на СРС. „Изпратиха ни становище, че не можем да се запознаем с материалите, което е неприемливо. Членовете на Бюрото са избрани, за да проверяват“, подчерта председателят на Бюрото. \r\nГлавният прокурор Сотир Цацаров заяви, че не е забранявал достъпа на Бюрото за контрол на СРС до веществени доказателствени средства. „Да се спекулира, че главният прокурор е блокирал достъпа на Бюрото до веществени доказателствени средства и така му е попречил е меко казано неистина“, посочи той. Сотир Цацаров уточни, че е издал указание, с което възпроизвежда разпоредба на чл.198 от НПК.  „Нито веднъж до последните изказвания на Бойко Рашков в Народното събрание, особено пред медиите, не стана дума, че това указание пречи на членовете на Бюрото да работят“, коментира главният прокурор. Той призова да не се живее със самочувствието, че на сигналите на председателя на Бюрото трябва да реагирам главният прокурор, защото според закона реагират компетентните прокуратури.\r\nПредседателят на ПГ на ГЕРБ Цветан Цветанов заяви, че в публичното пространство се е създало усещането, че има масово подслушване. Според него целта на откритото заседание с участието на Бойко Рашков е да бъдат избегнати всякакви възможности за нарушаване на човешките права. „Няма ПГ или депутат, който да е с друго мислене в тази посока. Убеден съм, че и българските институции работят по този начин“, посочи Цветан Цветанов. „Г-н Рашков, понеже казахте, че никога не сте използвали термина „масово подслушване“ и никога не сте казвали за такива неща си направих труда да проверя какво е излизало в медиите. Цитирам дословно заглавие от една медия: „Бойко Рашков информира парламента за хиляди нарушения на СРС“, се обърна той към председателя на Бюрото Бойко Рашков. По думите му дискусията по темата трябва да се води много внимателно, защото не всеки е добронамерен към правенето на законодателни промени, а някои търсят да противопоставят институциите и Бюрото. В отговор Бойко Рашков обясни, че не може да става дума за хиляди нарушения, защото наблюдаваните лица са 3 хиляди.\r\nБиляна ИВАНОВА", "date": "2017.12.22", "title": "Няма масово подслушване на журналисти, политици и магистрати (ОБЗОР)"}
{"url": "http://www.focus-news.net/news/2017/12/22/2470013/velikobritaniya-i-polsha-podpisaha-sporazumenie-za-otbrana-obzor.html", "text": "Полша и Великобритания подписаха споразумение за отбрана в четвъртък, 21 декември, по време на посещение на британския премиер Тереза Мей в полската столица. \r\n„Нашето отбранително и разузнавателно сътрудничество е наистина силно, но ние преминахме в следващата фаза с подписването на този основополагащ общ британо-полски договор в сферата за отбраната и разузнаването“. Това заяви Мей по време на обща пресконференция с полския си колега Матеуш Моравиецки. Британският премиер отбеляза, че „това е втори такъв договор, който подписваме със страна от ЕС“, като според нея това е ясен знак за близките отношения между Лондон и Варшава. \r\nМей разкри, че подписаното споразумение ще засяга военното обучение, споделянето на информация и сътрудничество в сферата на отбраната. Двете държави са съюзници в НАТО, като на полска територия има разположен британски военен контингент. \r\nПо думите на Мей, „съгласихме се да подсилим нашето сътрудничество за да противодействаме на руската дезинформационна кампания в региона“. Мей разкри притеснението на Лондон и Варшава от „опитите на Русия да превърне информация в оръжие“. \r\n„Кремъл се опитва да подкопае международната базирана на правила система, няма да успее“, добави още премиерът.\r\nЩе бъде също така създаден двустранен бизнес съвет, който ще се оглавява от представители на бизнеса и ще работи „да идентифицира всички оставащи пречки в двустранните връзки“\r\nБританският премиер подчерта, че почти единият милион поляци, които живеят на територията на Обединеното кралство са важна част от обществото и увери, че в Даунинг стрийт искат те да останат. Но Моравиецки отбеляза, че би желал те да се завърнат в родината си за да стабилизират слабия пазар на труда. : Цанко Цолов", "date": "2017.12.22", "title": "Великобритания и Полша подписаха споразумение за отбрана (ОБЗОР)"}
{"url": "http://www.focus-news.net/news/2017/12/22/2470014/sas-192-glasa-deputatite-edinodushno-otmeniha-moratoriuma-varhu-novite-lekarstva-za-onkobolni-obzor.html", "text": "Със 192 гласа „за“ народните представители отмениха параграф 6 от Преходните и Заключителни разпоредби, според който НЗОК през 2018 година няма да заплаща за лекарствени продукти с ново международно непатентно наименование, с изключение на генерични и биоподобни лекарствени продукти. Прогнозният разход по бюджета на НЗОК за заплащане на новите лекарствени продукти е около 50 млн. лева. Законът за бюджета на НЗОК ще влезе в сила от 1 януари 2018 година. В рамките на дебата в зала председателят на ПГ на ГЕРБ Цветан Цветанов призова всеки да бъде смирен и да няма политически заряд, който може да противопостави политиците. Лидерът на БСП Корнелия Нинова коментира, че думите, описващи случилото се са: \"справедливост, ред и урок\", но според нея ГЕРБ подхожда към промяната на бюджета на НЗОК не като осъзнаване на грешка. След тези думи Цветан Цветанов обвини лидера на БСП, че цели да влезе в полето на противопоставянето. На това Корнелия Нинова отговори, че от ГЕРБ не са си научили урока и че консенсусът е бил привиден. Според ДПС актуализацията на бюджет на НЗОК е прецедент и не може да се говори за консенсус, когато има грешка. \r\nСлед дебатите в зала президентът Румен Радев приветства отпадането на забраната за заплащане от бюджета на НЗОК на нови лекарствени продукти през 2018 г. От своя страна вицепрезидентът Илияна Йотова посочи, че хора като Цветан Цветанов дължат извинение на президента заради мораториума върху лекарствата. \r\n„Фокус“ припомня: На 29 ноември парламентът прие Бюджета на НЗОК за 2018 година. Бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации, в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. Гласуваната промяна предизвика граждани, лекари и пациенти да излязат на протест пред Народното събрание с искане на отмяна на приетия текст НЗОК да не заплаща нови лекарства. Протестът им подкрепи омбудсманът Мая Манолова, която определи решението като дискриминационно. Тя изрази готовност да подаде жалба в Конституционния съд, ако парламентът не прегласува този текст. На 8 декември президентът наложи вето на част от закона, което бе отхвърлено на 12 декември. На 19 декември ПГ на „БСП за България” внесе в деловодството на парламента предложение за отмяна на параграф 6-ти от Закона за бюджет на НЗОК за следващата година, който касае мораториума. По-късно, председателят на ПГ на ГЕРБ Цветан Цветанов заяви, че групата ще предложи на Председателски съвет в зала да бъде гласувана отмяната на параграфа за новите лекарства. Предложението му бе прието от всички на следващия ден, след което управляващи и опозиция внесоха общ законопроект за отмяната на въпросния текст. \r\nДеница КИТАНОВА", "date": "2017.12.22", "title": "Със 192 гласа депутатите единодушно отмениха мораториума върху новите лекарства за онкоболни (ОБЗОР)"}
{"url": "http://www.focus-news.net/news/2017/12/22/2470015/bsp-obzhalva-protsedurata-po-priemane-na-darzhavniya-byudzhet-v-konstitutsionniya-sad-obzor.html", "text": "ПГ на „БСП за България“ внесе жалба в Конституционния съд за процедурата по приемане на държавния бюджет. Жалбата внесоха заместник-председателят на ПГ на „БСП за България“ Жельо Бойчев, секретарят на групата Филип Попов, депутатът проф. Румен Гечев и други. Документът е подписан от 65 народни представители от групата и касае чл. 6, ал. 1, раздел 2, т. 12. „Субсидии и други текущи трансфери” от Закона за държавния бюджет. Текстът е свързан със средства за ремонт на „Св. Александър Невски“ и Зографския манастир, които бяха прегласувани няколко пъти по време на второто четене на бюджета за 2018 г. Жельо Бойчев коментира пред журналисти, че БСП атакува процедурата за държавния бюджет и партията иска тя да се осмисли и изпълни със съдържание. По думите му по време на гледане на бюджета нито едно предложение на опозицията не е било прието, защото нарушава финансовата рамка, зададена от Министерски съвет предварително. Жельо Бойчев обърна внимание, че България е парламентарна република и че бюджетът се приема от Народното събрание. От БСП изтъкнаха, че е липсвало обществено обсъждане на бюджета за 2018 г., а в Бюджетна комисия той е минал за 2 часа. \r\nДеница КИТАНОВА", "date": "2017.12.22", "title": "БСП обжалва процедурата по приемане на държавния бюджет в Конституционния съд (ОБЗОР)"}
{"url": "http://www.focus-news.net/news/2017/12/22/2470016/oshte-edin-voennosluzhesht-na-phenyan-izbyaga-v-yuzhna-koreya-obzor.html", "text": "В четвъртък, 21 декември, още един военнослужещ на Пхенян премина успешно в Южна Корея. За бягството му съобщиха от Министерството на отбраната в Сеул. „Тази сутрин севернокорейски войник премина в южната демилитаризирана зона, в нейния западен сектор“, се казва в разпространеното от военното ведомство в Сеул съобщение.\r\nСведенията за това дали е открит огън по беглеца са противоречиви. Според някои източници не е имало стрелба, но според други военните на Южна Корея са произвели около 20 предупредителни изстрела срещу преследвачите на севернокорейския войник. Съобщено бе обаче, че от северната страната на демилитаризираната зона не е забелязано каквото и да било „необичайно придвижване на военни отряди“.\r\nСамата гранична зона по протежението на 38-мия паралел е дълга четири километра. Тя е заминирана и оградена с бодлива тел, а преминаването й без разрешение се счита за изключително опасно. \r\nТова е четвърти случай на бягство на севернокорейски войник за настоящата година. Последният подобен инцидент е от ноември, когато при опит за преминаване на Юг войник на Пхенян бе прострелян, но след оказаната му медицинска помощ състоянието му бе извън опасност. Инцидентът се случи в района на Пханмунджом. \r\nДни по-късно ООН публикува видео, на което е заснето бягството на войника на Северна Корея. Кадрите показаха, че бившите другари на дезертьора са нарушили примирието на Корейския полуостров. Командването на силите на ООН алармира, че севернокорейски войник е преминал границата и е навлязъл на територията на южната съседка на изолираната комунистическа държава. В почти 7-минутния видеоклип може да се види как на 13-ти ноември севернокорейският войник се придвижва най-напред с военен джип до границата, след което слиза от него и започва да бяга. Той е последван от няколко севернокорейски войници до самата военна граница, като дори я пресичат. След няколко метра преследвачите се обръщат и се насочват обратно към територията на Северна Корея.\r\nИзбягалият севернокорейски войник бе сериозно ранен при преминаването си на юг. Кадрите показват как се свлича на земята, след което трима военнослужещи на Сеул му се притичват на помощ и го изтеглят. \r\nСлед инцидента военните на Сеул повишиха бойната готовност на границата със Северна Корея.Тереза Герова", "date": "2017.12.22", "title": "Още един военнослужещ на Пхенян избяга в Южна Корея (ОБЗОР)"}
{"url": "http://www.focus-news.net/news/2017/12/22/2470017/stolichniyat-obshtinski-savet-dade-hod-na-protsedurata-po-privatizatsiya-na-obshtinska-banka-obzor.html", "text": "С 45 гласа „за“, 9 „против“ и без „въздържали се“ Столичният общински съвет одобри доклада за приватизацията на „Общинска банка“. Войслав Тодоров от Коалиция „Сердика (АБВ, Български социалдемократи)“ направи процедура за отлагане на доклада, но предложението му бе отхвърлено с 11 гласа „за“, 39 „против“ и 2 „въздържали се“.  \r\nДокладът предизвика дебати сред общинските съветници. Зам.-председателят на Столичния общински съвет и зам.-председател на групата на ГЕРБ Николай Стойнев обясни, че офертата отговаря на изискванията, както и на заложената минимална цена за конкурсната процедура. „Решението на надзорния съвет е да предложим тази процедура, класирането и приватизационния договор за утвърждаване от Столичен общински съвет. Ако Общинският съвет има положително решение, това означава, че ще бъде сключен договор, при който трябва да се изплатят 20% от сумата. След това има срок, в който кандидатът трябва да осигури становище от КЗК и БНБ и след което може да се финализира процедурата“, допълни той. По думите му, ако не се получат такива съгласувателни становища от тези институции, няма да бъде финализиран договорът. Милка Христова от БСП посочи, че няма да подкрепят този доклад и не са съгласни с продажбата на акциите на Столична община в „Общинска банка“ сега и по този начин. „Във вторник получих доклада, който е от около 150 стр. Към проекта за договор има посочени поне 15 предложения и не разполагаме с нито едно. Това е от изключително значение за последиците. Защо се бърза толкова?“, запита тя. В реплика Стойнев заяви, че е налична абсолютно цялата документация в надзорния съвет. Милка Христова призна, че имат членове в надзорния съвет, но всеки един от тях като общински съветник има правото да получи цялата информация. „Ами тогава да вземат решения постоянните комисии и за какво се събираме ние тук?“, запита тя. Според нея точно, защото банката е в добро финансово състояние заслужава доба сделка.  \r\nЛидерът на Градския съвет на БСП-София Калоян Паргов посочи, че неслучайно не са сред вносителите, поради простата причина, че са заявили, че са против продаването на „Общинска банка“. „Справедлива или не е цената? Убеден съм, че конкурентното начало е нещо добро. Само един кандидат се яви и това беше причината да се въздържим. По отношение на документите и информацията сме си спазили нашата уговорка. Нашата позиция е ясна и всеки може да преценява. Процедурата, която мина през надзора мина по съответните норми и правила, но политическото решение ще се вземе днес в тази зала. Няма какво повече да ни убеждавате в противното, нашето решение сме го взели“, коментира Паргов.  \r\nПредседателят на Столичния общински съвет Елен Герджиков заяви, че това, че Паргов е обявил позицията си в парламента, говори достатъчно. „Решението е взето от парламентарната група и ръководството на партията. Очевидно е политическо решение и се радвам, че имате доблестта да го признаете“, каза още той. Николай Стойнев добави, че документацията е достъпна за всеки един общински съветник.  Трайчо Трайков от Реформаторския блок посочи, че най-доброто е сделката да бъде осъществена. „Сега всичко отива в ръцете на БНБ. Разбирам хората, които изразяват скептицизъм. Трябва да признаем, че БНБ е била безупречна през последните 20 години. Ще наблюдавам с голямо внимание за това какво влиза, какво се случва и какво излиза от БНБ. Убеден съм, че ще бъде отговорено на интереса на хората, заради които съм тук. Ако някой си мисли какво може да се случи с банката - притежаването на банката отсега нататък ще бъде свързано с разходи, а не с приходи за общината“, каза още Трайчо Трайков.  \r\nПред журналисти Калоян Паргов обясни, че не подозира далавера с приватизацията на „Общинска банка“, а че с липсата на конкуренция са пропуснали да вземат повече пари. Според него аргументът за един участник е с най-голяма тежест, тъй като няма как да постигнеш най-справедлива цена, когато няма конкуренция. „А защо няма конкуренция, е въпрос, който може да зададете и на други хора в тази зала. Не подозирам далавера, но подозирам, че с липсата на конкуренция пропуснахме да вземем повече пари от възможното“, заяви Паргов. По думите му процедурата е била прозрачна, минала е през правила и критерии, които и Общинският съвет е приел, но няма как БСП да подкрепи продажбата на този актив при положение, че както община Виена развива успешно активите си, така и Столична община е трябвало да направи нещо и да развие този актив. \r\nЗам.-председателят на Столичния общински съвет и зам.-председател на групата на ГЕРБ Николай Стойнев също коментира темата пред журналисти, като посочи, че докато няма окончателно приключване на процедурата по приватизация на „Общинска банка“, има всякакви варианти. По думите му срокът е около 60 дни за отговор на БНБ. „Ако по някакъв начин не се получи положително становище от страна на БНБ, няма да се стигне до финализиране на процедурата. За да има произнасяне, трябва СОС да се произнесе дали е готов да продаде акциите. След като Общинският съвет взе решение, че е съгласен да продаде акциите на този купувач при съответните условия и цена, смятам, че трябва да се направи проверката и всички да знаем, че банката е в добри ръце и че се управлява стабилно“, каза още Николай Стойнев.  Агенция „Фокус“ припомня: На 13 декември редседателят на Градския съвет на БСП-София Калоян Паргов заяви, че процедурата по приватизацията на Общинска банка трябва да бъде спряна, защото явяването само на един кандидат не защитава правата на софиянци. \r\nВ отговор, председателят на СОС Елен Герджиков заяви, че процедурата по приватизацията на банката е прозрачна и ясна. Той припомни, че до 2011 година СО е била изгубила контрол в управлението на Общинска банка, а оттогава досега с много усилия контролът е възвърнат. Според него банката е стабилна и изглежда добре на пазара, въпреки че далеч не е сред водещите. По повод критиката на БСП, че в процедурата участва само един кандидат Елен Герджиков коментира, че кандидатът е одобрен с решение на КЗК и БНБ. А решението на СОС е под условие, защото такъв е законът. Той обясни, че единственият кандидат отговаря на изискванията банката да запази предмета на дейността си и седалището си в следващите 5 години. Кандидатът трябва да гарантира с финансов ресурс защитата на всички клиенти на банката. \r\nЛюба АЛЕКСИЕВА", "date": "2017.12.22", "title": "Столичният общински съвет даде ход на процедурата по приватизация на „Общинска банка“ (ОБЗОР)"}
{"url": "http://www.focus-news.net/news/2017/12/22/2470018/avtomobil-se-vryaza-v-grupa-peshehodtsi-v-melbarn-obzor.html", "text": "Превозно средство се вряза в група пешеходци на оживена улица във втория по големина град в Австралия – Мелбърн. Данните за броя на пострадалите при инцидента, който се случи в следобедните часове на деня (местно време), са противоречиви и варират между 14 и 19 души. Сред тях има и дете в предучилищна възраст, което е получило травма на главата. Всички ранени са транспортирани в болница, като състоянието на няколко души се оценява като критично. Водачът, управлявал автомобила, и още едно заподозряно лице са задържани, поясниха от полицията в щата Виктория.\r\nПредварителните заключения на следователите, разследващи инцидента, показват, че шофьорът е действал съзнателно. Наличната информация дава основание да се предположи, че става въпрос за „умишлено деяние“, категорични бяха правоохранителните органи. Мотивите на извършителя обаче все още не са изяснени.\r\nПо-късно полицейските служители съобщиха на пресконференция, че водачът е 32-годишен гражданин на Австралия с афганистански произход. Мъжът има психично разстройство и е бил познат на властите във връзка с престъпления, свързани с употребата на наркотици. Няма налице обаче никакви доказателства за предполагаем терористичен фон на инцидента в Мелбърн.\r\n„На този етап нямаме никакви доказателства или разузнавателни данни, които да показват връзка с тероризма\", уточни пред репортери в Мелбърн главният комисар на щата Виктория Шейн Патън. Властите обаче са категорични, че престъплението е било планирано. \r\nОчевидци на произшествието разказват, че белият джип със скорост от около 100 км/ч. Водачът не се е съобразил с червения сигнал на светофара и е врязъл превозното средство в група хора. \r\nИнцидентът е втория по рода си в града от началото на годината. На 20 януари в Мелбърн водач на лек автомобил удари пешеходки на едно от кръстовищата в града. В резултат загинаха шестима души, а около 30 други бяха ранени. Тереза Герова", "date": "2017.12.22", "title": "Автомобил се вряза в група пешеходци в Мелбърн (ОБЗОР)"}
{"url": "http://www.focus-news.net/news/2017/12/22/2470019/zabrana-za-manipulatsiya-na-kilometrazha-i-globi-za-neukrepen-tovar-sa-sred-novite-promeni-v-zakona-za-dvizhenie-po-patishtata-obzor.html", "text": "В последния ден от парламентарната сесия депутатите направиха поредните промени в Закона за движение по пътищата. Те забраниха манипулацията на километража на превозните средства, с изключение на смяната му при установена повреда. Смяната ще се удостоверява с декларация от извършилия ремонта, в която са посочени датата, показанието на стария и на новия километраж. Глобата за манипулирането му ще бъде от 2000 до 7000 лева. 3000 лева ще бъде глобата за извършване на прегледи на МПС с техника с нарушена маркировка или пломба.\r\nПарламентът въведе и глоби за неукрепен товар в зависимост от допуснатите неизправности. Незначителните ще се санкционират с глоба от 500 лева. Глобата при значителни неизправности при укрепването на товара ще бъде 1000 лева, а при опасни неизправности - 1500 лева. Министърът на транспорта, съгласувано с вътрешния министър, ще определя с наредба условията и реда за укрепване на превозваните товари. Наредбата ще определя и случаите, в които на МПС и ремаркетата при първоначална регистрация ще се извършва преглед на техническа изправност.\r\nОкончателно регистрацията на МПС с неизправности в техническия преглед ще се прекратява служебно от ИА „Автомобилна администрация“. Тя ще се възстановява отново служебно при данни от агенцията за преминат периодичен преглед със заключение, че въпросното МПС вече може да се движи.\r\nУдостоверенията за техническа изправност вече ще запазват валидността си при промяна на собственика на превозното средство. В такива случаи регистрационните номера няма да се подменят. ИА „Автомобилна администрация“ ще води регистър на извършените периодични технически прегледи. Директорът на агенцията ще има право да обяви за невалидно удостоверението за техническа изправност, когато МПС не е било представено за преглед или издадените документи не съответстват на категорията на МПС.\r\nВ кулоарите на парламента главен секретар на ИА „Автомобилна администрация“ Дамян Войновски обясни, че промените в Закона за движение по пътищата дават възможност за прекратяване на фиктивните технически прегледи. Облекчават се и изискванията към пунктовете по отношение на разрешителния режим. За удължаване на разрешителното ще се подава само заявление. Няма да има промяна в глобите на пунктове, които са извършвали фиктивни прегледи. „Важно е да обявяваме, че дадени превозни средства не са преминали технически преглед, за да не търпим санкции от ЕС“, заяви гл. секретар на агенцията. \r\nБиляна ИВАНОВА", "date": "2017.12.22", "title": "Забрана за манипулация на километража и глоби за неукрепен товар са сред новите промени в Закона за движение по пътищата (ОБЗОР)"}
{"url": "http://www.focus-news.net/news/2017/12/22/2470020/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки в страната са предимно сухи, на места влажни, а по усойните и планински райони – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движението се осъществява в активната лента посока Радомир – Перник от км 78+500 до км 79+500, поради аварийни дейности до 31.01.2018 г. Шофьорите да се движат с повишено внимание, спазвайки пътните знаци. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Шофьорите да се движат с повишено внимание, спазвайки пътната сигнализация по път I-9 Бургас – Слънчев бряг в участъка обход на гр. Ахелой, поради обезопасяване на движението в следствие на ремонтни дейности до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 22.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 22.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 22.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване до 22.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради ремонт на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр. Бяла и обратно до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.22", "title": "Актуална пътна обстановка"}
{"url": "http://www.focus-news.net/news/2017/12/22/2470021/predstoyashti-mezhdunarodni-sabitiya-za-22-dekemvri-agentsiya-fokus.html", "text": "Очаква се международната реакция, след като трите партии, искащи каталунска независимост, обявиха победа на предсрочните избори в областта. \r\n*** Съветът за сигурност на ООН ще гласува проекторезолюция за нови санкции срещу Северна Корея, предложени от САЩ.\r\n*** Втори и последен ден от преговорите за Сирия между Иран, Русия и Турция, провеждащи се в казахстанската столица. \r\n*** Среща на външните министри на Великобритания и Русия в Москва.\r\n*** Държавният глава Еманюел Макрон ще проведе разговори с президента на Палестинската автономия Махмуд Аббас. \r\n***", "date": "2017.12.22", "title": "Предстоящи международни събития за 22 декември ( Агенция „Фокус“ )"}
{"url": "http://www.focus-news.net/news/2017/12/22/2470022/predstoyashti-sabitiya-v-stranata-za-22-dekemvri-agentsiya-fokus.html", "text": "***\r\n От 10.00 часа в сградата на Министерството на отбраната Министърът на отбраната Красимир Каракачанов и председателите на синдикалните организации ФНСО „Българска армия\" и на НС „Отбрана\" Георги Братованов и Тодор Воденов ще подпишат нов Колективен трудов договор в Министерството на отбраната и Споразумение относно представителните и защитните функции на синдикатите с оглед интересите на цивилните служители по служебно правоотношение.\r\n***\r\nЩе бъде изпълнен първият редовен полет по маршрута София - Одеса - София. В него ще участват народни представители и правителствена делегация, водена от вицепремиера Валери Симеонов.\r\n***\r\nЗаместник министър-председателят по обществен ред и сигурност и министър на отбраната Красимир Каракачанов ще бъде на официална визита в град Русе. Той ще проведе среща с кмета на общината Пламен Стоилов във връзка с военните паметници и сигурността в региона. \r\n***\r\n От 09.00 часа пред Паметника в градинката на църквата „Св. Седмочисленици” Главна дирекция „Гранична полиция“ ще отбележи професионален си празник.\r\n***\r\n От 09.30 часа 4 състав на Специализирания наказателен съд ще заседава по дело срещу Ценко Ч., Мартин Ч. и др., обвинени в организиране и ръководене на организирана престъпна група. \r\n***\r\nОт 10.00 часа в зала 702 в Агенция „Пътна инфраструктура“ председателят на Управителния съвет на Агенция „Пътна инфраструктура“ инж. Дончо Атанасов ще представи винетните стикери за 2018 година. \r\n***\r\n От 10.00 часа в УМБАЛСМ „Н.И. Пирогов” ще бъде даден старт на инициативата „Безопасно ползване на асансьори и ескалатори” по време на която посетители ще ползват асансьори, превърнати в „Пътуващи картинни галерии” между етажите на лечебното заведение.\r\n***\r\nОт 10.00 часа 2 състав на Специализирания наказателен съд ще заседава по дело срещу Божидар К., Иван Т., Георги И. и др. обвинени в организиране и ръководене на организирана престъпна група.\r\n***\r\n От 11.00 часа кметът на София Йорданка Фандъкова ще посети общинския културен дом „Красно село”, за да провери извършените ремонтни дейности. \r\n***\r\n От 11.30 часа в сградата на КЕВР председателят на Комисията доц. Иван Иванов ще даде брифинг във връзка с издадените от енергийния регулатор наказателни постановления, с които са наложени имуществени санкции на „Електроразпределение Юг“ ЕАД.\r\n***\r\nОт 13.00 часа 2 състав на Специализирания наказателен съд ще заседава по дело срещу Алипи А. и Пламена А., квалифицирани състави на изнудване. \r\n***\r\n От 11.00 часа в зала 8 на НДК ще се проведе Церемонията „Полицай на годината”.\r\n***\r\n От 13.00 часа Председателят на БСП Корнелия Нинова и ръководството на ПГ на „БСП за България” ще дарят подаръци на децата от Дома за сираци „Св. Николай” на отец Иван в Нови Хан.\r\n***\r\n От 17.30 часа Активистите на \"Храна, не война – София\" ще внесат официален призив до министър-председателя за освобождаването на столовите на държавната администрация за ползване от самоорганизирани солидарни кухни в неделите, в полза на хората в неравностойно положение и борбата с неравенствата. Активистите ще проведат и шествие до Народното събрание.\r\n***\r\n От 18.00 часа в залата на Народно читалище „Младост 1971” в ж.к. Младост 1, зад кооперативния пазар, ще се проведе Празничен фолклорен коледен концерт.\r\n***\r\n От 19.00 часа в залата на БАН на пл. Народно събрание ще се проведе спектакълa „Коледна приказка“.\r\n***\r\n От 19.00 часа на малката сцена на Софийската опера ще се състои Коледен концерт. \r\n***\r\nВ 12.00 часа на пл. „Акад. Николай Хайтов“ талантите от  СУ „Свети княз Борис I”ще отправят поздрав за Коледа - „Магията на Коледа”.\r\n***\r\nВ 12.30 часа на пл. „Акад. Николай Хайтов“ талантите от  СУ „Св.св. Кирил и Методий” ще отправят поздрав за Коледа - „Заедно на Рождество”.\r\n***\r\nВ 17.30 часа в Градската библиотека „Паисий Хилендарски“ ще се състои концерт на НЧ „ Св.преп. Паисий Хилендарски” и църковен хор при храм „Св.Иван Рилски”, озаглавен „Коледа, свята си ти“.\r\n***\r\nВ 18.30 часа в Старинното училище „Св. Георги“ ще се проведе благотворителен концерт на Музейната музикална школа с ръководители Веселина Пашалиева и Атанас Петков, озаглавен „Добре дошла, зима!”.\r\n***\r\n От 10.00 часа в сградата на Общинска администрация Благоевград, зала № 101, ще бъдат отворени ценовите оферти в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, за 15 обособени позиции във връзка с реализацията на проект „Обновяване на многофамилни жилищни сгради в Община Благоевград”.\r\n***\r\nОт 11.00 часа в Градска художествена галерия продължава Работилничка на Дядо Коледа с печени на рождествени хлебчета. \r\n***\r\nОт 11.30 часа на ГКПП „Кулата“ ще се проведе протест на служителите на МВР.\r\n***\r\n От 11.30 часа в \"топлата връзка\", между Община Благоевград и зала \"22 септември\", кметът на Благоевград д-р Атанас Камбитов организира среща с представителите на медиите.\r\n***\r\n От 19.00 часа в спортна зала „Бойчо Брънзов“ ще се състои церемонията за отличаване на най-добре представилите се през годината бургаски спортисти\r\n***\r\n От 10.00 часа в Санаторно-оздравителния комплекс „Камчия“ ще бъде открита най-голямата зимна пързалка в България.\r\n***\r\n От 12.00 часа в сградата на Варненска и Великопреславска света митрополия (площад „Св. св. Кирил и Методий“ №1), Негово Високопреосвещенство Варненския  и Великопреславски Митрополит  Йоан ще  произнесе своето Рождественско  послание специално за електронните медии\r\n***\r\n От 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе среща с граждани. \r\n***\r\n От 14.00 часа на площада  между \"Транспортна болница\" и Митница – Варна ще се проведе протест на служителите на МВР. \r\n*** \r\nОт 10.00 часа в Дом за стари хора „Венета Ботева“ ще се проведе Коледно тържество. – по телефона.\r\n*** \r\nОт 18.00 часа на Коледния базар в парк „Марно поле“ ще се проведе празнична коледна програма с участието на деца и младежи от центровете за настаняване от семеен тип.\r\n***\r\n От 10.00 часа кметът на Община Видин Огнян Ценков ще посрещне коледарска група от читалище \"Цвят\".\r\n***\r\n От 11.00 часа в заседателната си зала на пл. „Бдинци“ 2 екипът на Областен информационен център-Видин (ОИЦ-Видин) организира среща с медиите.\r\n***\r\n От 11.00 часа кметът на Община Видин Огнян Ценков ще посети с. Търняне във връзка с благотворителната инициатива на общината за изписване на параклиса в селото.\r\n***\r\n От 10.00 часа в Конферентната зала на Общински съвет - Враца ще се проведе пресконференция с кмета Калин Каменов и екипът му.\r\n***\r\n От 11.00 часа в Конферентната зала на Общински съвет – Враца ще се проведе петата среща на „Посланиците на Враца“, в която участие ще вземат кметът Калин Каменов, евродепутатът Владимир Уручев, студенти.\r\n*** \r\nОт 17.00 часа в Храм „Св. Иван Рилски“ в кв. „Калтинец“ ще се състои празничен концерт„Ой Коледо, мой Коледо“  на Женска фолклорна формация „Калатина“.\r\n***\r\n От 18.00 часа в Народно читалище „Йордан Йовков – 1870 г.“ ще се състои Коледен концерт на Хор „Добрич“ с диригент Димитър Вангелов.\r\n***\r\n От 11.00 часа пред Паметника на загиналите в борбата срещу световния тероризъм в района на 61-ва Стрямска механизирана бригада в град Карлово заместник-министърът на отбраната Анатолий Величков и началникът на отбраната генерал-лейтенант Андрей Боцев ще участват  в панихидата в памет на българските военнослужещи, загинали в операцията на Коалиционните сили за стабилизиране и възстановяване на Ирак.\r\n***\r\n От 11.00 часа в заседателната зала на Община Кюстендил общественият посредник Васил Иванов за Община Кюстендил организира работна среща по проблемите с безстопанствените животни.\r\n***\r\nОт 12.30 часа в областна администрация ще бъде представен отчет за дейността през настоящата година.  \r\n***\r\nОт 13.00 часа в читалище „Братство” ще бъдат обявени резултатите от Коледния конкурс.\r\n***\r\n От 17.30 часа в художествена галерия ,,Владимир Димитров – Майстора”-Кюстендил ще бъде открита годишна изложба на кюстендилските художници.\r\n***\r\nВ 09.00 часа доброволци от БМЧК-Пловдив ще посетят децата от Клиника по детска хирургия в УМБАЛ „Св, Георги“и ще им поднесат подаръци. От 10.30 младежите ще зарадват децата и от  Отделение по педиатрия в МБАЛ „Пловдив“. \r\n***\r\nВ 10.00 часа в заседателната зала на Община Пловдив на пресконференция с участието на заместник-кмета Георги Титюков, на която ще бъдат отчетени резултатите от Седмицата на благотворителността.\r\n***\r\n От 10.00 часа ще се проведе последното за годината заседание на общинския съвет в Ценово.\r\n***\r\n От 11.00 часа ученици от русенското средно училище с преподаване на немски език „Фридрих Шилер” ще зарадват онкоболните в Русе с  вкусни сладки и ще пеят коледни песни.\r\n***\r\nOт 16.30 часа в Парк Хотел Пирин ще се проведе първото издание на благотворителната инициатива „Децата на Сандански“, с участието на зам.-министър Александър Манолев и Световната звезда в професионалния бокс Дейзи Ланг.\r\n***\r\nОт 12.00 часа в град Сливен пред РУ – Сливен ще се проведе протест на служителите на МВР. \r\n*** \r\nОт 17.30 ч в зала № 2 на Родопския драматичен театър ще се проведе концерт на танцов състав „Родопчанче“ към НЧ „Балкански просветител 1871“.\r\n***\r\nОт 19.30 ч в зала № 1 на Родопския драматичен театър ще се проведе празничен концерт-спектакъл на танцово студио „THE ONE“.\r\n***\r\n От 18.00 часа в западната зала на Художествена галерия Стара Загора ще бъде открита изложба на наградените участници в Балканското квадринале на живописта „Митовете и легендите на моя народ‘ 2016”.\r\n***\r\n От 19.00 часа на сцената на Държавна опера-Стара Загора ще бъде представен спектакълът “Снежанка и седемте джуджета”.\r\n***\r\n От 13.00 часа в Малката зала на Областна администрация Хасково областният управител на Хасково Станислав Дечев ще проведе заключителна за 2017 година пресконференция.\r\n***\r\n От 11.00 часа директорът на ОДМВР- Шумен ст. комисар Ялчън Расим ще предостави кратки данни за изминалата година.\r\n***\r\n От 13.00 часа в Пресклуба на БТА пресконференция ще дадат представители на новоучреденото Гражданско сдружение „Рок общество”.\r\n***\r\nОт 18.00 часа в НЧ „Напредък“ ще се състои „Унгарска Коледа“- пресъздаване на унгарските коледни традиции.", "date": "2017.12.22", "title": "Предстоящи събития в страната за 22 декември (Агенция „Фокус“)"}
{"url": "http://www.focus-news.net/news/2017/12/22/2470023/kakvo-se-sluchi-v-noshtta-sreshtu-22-dekemvri-agentsiya-fokus.html", "text": "Привържениците на независимостта на Каталуния празнуват, след като обявиха победа на предсрочните регионални избори. \r\n*** Вицепрезидентът на САЩ Майк Пенс пристигна на изненадващо посещение в Афганистан.\r\n*** Конгресът на САЩ прие проектобюджет само за първите четири седмици на 2018 г., за да избегне блокиране. \r\n*** Правителството на Южна Корея съобщи, че е готово на преговори с Пхенян без предварителни условия. \r\n*** Правителството на Австралия обяви край на участието на авиационния си контингент, борещ се срещу \"Ислямска държава\" в Ирак и Сирия. \r\n***", "date": "2017.12.22", "title": "Какво се случи в нощта срещу 22 декември (Агенция \"Фокус\")"}
{"url": "http://www.focus-news.net/news/2017/12/22/2470024/nimh-dnes-v-stranata-shte-ima-razkasana-oblachnost-maksimalnite-temperaturi-shte-sa-mezhdu-0-i-5.html", "text": "Днес облачността ще е разкъсана, на места намаляваща до предимно слънчево. Ще духа слаб до умерен вятър от запад-северозапад. Максималните температури ще са между 0° и 5°, за София около 1°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Атмосферното налягане е значително по-високо от средното за декември, ще остане без съществена промяна.\r\nПо Черноморието ще има променлива облачност. Ще духа слаб до умерен северозападен вятър. Максимални температури на въздуха: 2 - 4°. Температурата на морската вода е 9° - 10°. Вълнението на морето ще бъде 1 - 2 бала  \r\nВ планините ще бъде предимно слънчево. Ще духа умерен северен вятър, който след обяд ще се усилва. Максималната температура на височина 1200 метра около 2°, на 2000 метра – около минус 4°.", "date": "2017.12.22", "title": "НИМХ: Днес в страната ще има разкъсана облачност, максималните температури ще са между 0° и 5°"}
{"url": "http://www.focus-news.net/news/2017/12/22/2470025/v-ministerstvoto-na-otbranata-shte-bade-podpisan-noviyat-kolektiven-trudov-dogovor.html", "text": "Министърът на отбраната Красимир Каракачанов и председателите на синдикалните организации ФНСО „Българска армия\" и на НС „Отбрана\" Георги Братованов и Тодор Воденов ще подпишат днес нов Колективен трудов договор в Министерството на отбраната и Споразумение относно представителните и защитните функции на синдикатите с оглед интересите на цивилните служители по служебно правоотношение. Това съобщиха от пресцентъра на Министерство на отбраната. След подписването на документите те ще направят изявления пред медиите.", "date": "2017.12.22", "title": "В Министерството на отбраната ще бъде подписан новият Колективен трудов договор"}
{"url": "http://www.focus-news.net/news/2017/12/22/2470026/afp-kongresat-na-sasht-odobri-kratkosrochen-byudzhet-za-da-izbegne-blokirane-na-pravitelstvoto.html", "text": "Контролираният от Републиканската партия Конгрес на САЩ прие краткосрочен проектобюджет, за да може правителството да работи през следващите четири седмици, избягвайки така блокиране на правителството, предава  AFP.\r\nСенатът гласува няколко часа по-късно в полза на предложението с 66 на 32 гласа. Някои от сенаторите демократи се противопоставиха на мярката, защото в проектозакона не е споменавано нищо за състоянието на стотиците хиляди млади мигранти, пристигнали в САЩ като деца, чийто статут е поставен под съмнение от президента Доналд Тръмп. Виктор Турмаков", "date": "2017.12.22", "title": "AFP: Конгресът на САЩ одобри краткосрочен бюджет, за да избегне блокиране на правителството"}
{"url": "http://www.focus-news.net/news/2017/12/22/2470027/kevr-shte-dade-razyasneniya-vav-vrazka-s-nalozhenite-imushtestveni-sanktsii-na-elektrorazpredelenie-yug-ead.html", "text": "Председателят на КЕВР доц. Иван Иванов ще даде брифинг във връзка с издадените от енергийния регулатор наказателни постановления, с които са наложени имуществени санкции на „Електроразпределение Юг“ ЕАД. Това съобщиха от пресцентъра на КЕВР. Брифингът ще се проведе в 11.30 часа днес в сградата на КЕВР.", "date": "2017.12.22", "title": "КЕВР ще даде разяснения във връзка с наложените имуществени санкции на „Електроразпределение Юг“ ЕАД"}
{"url": "http://www.focus-news.net/news/2017/12/22/2470028/tseremoniyata-politsay-na-godinata-shte-se-provede-v-ndk.html", "text": "За поредна година на специална церемония ще бъдат отличени полицейски служители и колективи, доказали висок професионализъм при изпълнение на служебните си задължения. По традиция и тази година е предвидена награда за граждански принос, съобщиха от пресцентъра на МВР. \r\nВ рамките на церемонията, която ще се проведе от 11.00 часа днес в зала 8 на НДК, е организиран търг на детски рисунки, изработени от възпитаници на Детското полицейско управление. Идеята е събраните от него средства да бъдат предоставени на Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР.", "date": "2017.12.22", "title": "Церемонията „Полицай на годината” ще се проведе в НДК"}
{"url": "http://www.focus-news.net/news/2017/12/22/2470029/gd-granichna-politsiya-intenziven-e-trafikat-za-tovarni-avtomobili-na-granitsata-s-turtsiya-i-rumaniya.html", "text": "Интензивен е трафикът за товарни автомобили на изход на границата с Турция и на изходи  на вход на тази с Румъния. Това съобщиха от пресцентъра на ГД „Гранична полиция“. На границата със Сърбия, Македония и Гърция движението се извършва нормално на всички гранични контролно-пропускателни пунктове. \r\nОт 11/12/2017 на ГКПП Кулата поради ремонтни дейности гръцките власти са затворили за движение крайно дясно трасе /за товарни автомобили/ за излизане от Р.България. Ремонтът ще продължи няколко дни.", "date": "2017.12.22", "title": "ГД „Гранична полиция“: Интензивен е трафикът за товарни автомобили на границата с Турция и Румъния"}
{"url": "http://www.focus-news.net/news/2017/12/22/2470030/kmetat-na-sofiya-yordanka-fandakova-shte-inspektira-remontnite-deynosti-v-obshtinskiya-kulturen-dom-krasno-selo.html", "text": "Кметът на София Йорданка Фандъкова ще посети общинския културен дом „Красно село”, за да провери извършените ремонтни дейности. Това съобщиха от пресцентъра на Столична община. По време на ремонтните дейности е извършено конструктивно укрепване, възстановителни дейности в сградата и обновяване на фасадата. Събитието ще се състои днес в 11.00 часа.", "date": "2017.12.22", "title": "Кметът на София Йорданка Фандъкова ще инспектира ремонтните дейности в Общинския културен дом „Красно село”"}
{"url": "http://www.focus-news.net/news/2017/12/22/2470031/the-hill-zamestnik-nachalnik-shtaba-na-beliya-dom-podade-ostavka.html", "text": "Заместник-началникът на щаба на Белия дом Рик Диърборн ще напусне поста си в началото на следващата година, за да се отдаде на частна кариера, пише  The Hill.\r\n„Рик Диърборн служи лоялно на президента за две и половина години и внесе извънредна енергия в екипа на Белия дом“, заяви началник-щаба на Белия дом Джон Кели. „Той е страхотен човек и сърцето ми се къса, гледайки го как напуска, но очаквам неговото лично приятелство и подкрепата му към президента“, допълни той. \r\nДиърборн работеше за Тръмп и по време на неговата предизборна кампания през 2016 г. Той се занимаваше с правните въпроси с американското правителство и заяви, че приемането на данъчната реформа, предложена от Републиканската партия е „финал“ на работата му в Белия дом.  Виктор Турмаков", "date": "2017.12.22", "title": "The Hill: Заместник началник-щаба на Белия дом подаде оставка"}
{"url": "http://www.focus-news.net/news/2017/12/22/2470032/v-agentsiya-patna-infrastruktura-shte-badat-predstaveni-vinetkite-za-2018-godina.html", "text": "Председателят на Управителния съвет на Агенция „Пътна инфраструктура“ инж. Дончо Атанасов ще представи винетните стикери за 2018 година. Това съобщиха от пресцентъра на АПИ. Пресконференцията ще се проведе от 10.00 часа днес в зала 702 в Агенция „Пътна инфраструктура“.", "date": "2017.12.22", "title": "В Агенция „Пътна инфраструктура” ще бъдат представени винетките за 2018 година"}
{"url": "http://www.focus-news.net/news/2017/12/22/2470033/kardzhali-obshtina-momchilgrad-obyavi-dnes-den-na-traur-v-pamet-7-godishnata-damla.html", "text": "Ръководството на Община Момчилград обяви днес ден на траур в памет Дамла, съобщиха от пресцентъра на Общината. „Убийството потресе всички жители на общината, нека бъдем съпричастни с болката и мъката на близките на детето”, посочват от Общината. По-рано тази седмица заради трагичния случай бяха отменени всички общоградски и публични празненства за предстоящите празници.", "date": "2017.12.22", "title": "Кърджали: Община Момчилград обяви днес ден на траур в памет 7-годишната Дамла"}
{"url": "http://www.focus-news.net/news/2017/12/22/2470034/umbalsm-n-i-pirogov-i-fondatsiya-asansyorna-bezopasnost-realizirat-savmestna-kauza-bezopasno-polzvane-na-asansyori-i-eskalatori.html", "text": "От днес на територията на столичната болница „Пирогов” пациенти и посетители ще ползват асансьори, превърнати в „Пътуващи картинни галерии” между етажите на лечебното заведение. Рисунките, в съоръженията ще разказват на пациенти, посетители и служители, кои са най-важните правила, които и малки, и големи трябва да спазват при ползването на асансьори и ескалатори. Това съобщиха от пресцентъра на УМБАЛСМ „Н. И. Пирогов”. Асансьорите на болницата ще бъдат превърнати в своеобразни и уникални, постоянни „Без!-Опасни” изложбени пространства, в които творбите на деца от столични детски градини на районите „Люлин” и „Подуяне” ще разказват цветно и по детски кои са най-важните правила за безопасност, благодарение на които всички ние  можем да се придвижваме безопасно и без страх между етажите.\r\nИнициативата е в продължение на вече приключилият проект „Вертикално познание” на фондация „Асансьорна безопасност”, в рамките на който беше разработена първата и единствена по рода си за територията на България, програма за обучение на най-малките жители на страната, и по-специално децата от подготвителните групи на детските градини, до 3 клас на началните училища.\r\nПроектът, който беше реализиран с финансовата подкрепа на програма „Европа 2017” на Столична община и в партньорство със столичните районни администрации „Люлин” и „Подуяне”, имаше за цел от една страна да даде възможност за ранно усвояване на най-важните правила за безопасно ползване на едни от най-масовите съоръжения за вертикален транспорт на хора и товари, както и да привлече вниманието на по-възрастните за това, колко важни са те за всички нас, за да можем да пътуваме безопасно между етажите.\r\nВ рамките на вече приключилия проект, децата преминали през обучителната програма на фондацията, имаха за задача да нарисуват рисунка, с някое от най-важните и запомнени правила за безопасно ползване на асансьори и ескалатори. Част от най-добрите творби, които бяха подбрани сред приблизително 2000 рисунки, бяха подредени в обучителни фолиа, които от днес ще придружават всички, ползватели на асансьори на територията на болничното заведение. \r\nОфициално „Пътуващата между етажите изложба“ ще бъде открита от Изпълнителните директори на УМБАЛСМ „Пирогов” проф. Асен Балтов и на фондацията „Асансьорна безопасност” Емануела Фролошка от 10.00 часа в сградата на лечебното заведение.", "date": "2017.12.22", "title": "УМБАЛСМ „Н. И. Пирогов” и фондация „Асансьорна безопасност” реализират съвместна кауза „Безопасно ползване на асансьори и ескалатори”"}
{"url": "http://www.focus-news.net/news/2017/12/22/2470035/euobserver-shest-strani-chlenki-na-es-izostaviha-obshtata-pozitsiya-na-sayuza-po-erusalim.html", "text": "Хърватия, Чехия, Унгария, Латвия, Полша и Румъния отказаха да подкрепят резолюцията на ООН, осъждаща скорошното признаване от страна на САЩ на Ерусалим за столица на Израел, предава  EUObserver.\r\nВъпреки това резолюцията бе приета с голямо мнозинство от Общото събрание на ООН, но шестте въздържали се гласа подкопават общата позиция на Европейския съюз, че Ерусалим трябва да бъде поделен между Израел и Палестинската автономия в бъдещото двудържавно решение на конфликта. САЩ заплашиха по-рано, че ще намалят помощта си към държавите, гласували за резолюцията. Виктор Турмаков", "date": "2017.12.22", "title": "EUObserver: Шест страни членки на ЕС изоставиха общата позиция на Съюза по Ерусалим"}
{"url": "http://www.focus-news.net/news/2017/12/22/2470036/denyat-22-dekemvri-v-balgarskata-istoriya.html", "text": "През 1799 година на тази дата кърджалии опустошават Калофер. “Гориха градове и села... Такава неволя нападна християни, та ги на огън гориха и други мъки...”, пише в кратка приписка - ценен документ от онова време.\r\nНа 22 декември Първа Българска армия започва Сремската настъпателна операция в междуречието на реките Дунав и Сава, продължила една седмица - до 30 декември 1944 година.\r\n2006\r\nЛетище \"Русе\" придобива международен статут. То разполага с 2 000 дка прилежаща земя. Пистата на летището е дълга 2500 метра.\r\n1992\r\nДенят за първи път се отбелязва Празник на Националната служба „Гранична полиция”. Празнува се на този ден и до момента.\r\n1995\r\nВъншните министри на България и Гърция Георги Пирински и Константинос Папуляс договарят откриване на нови гранични пунктове, съвместно използване на водите на р. Места и съвместно изграждане на петролопровода Бургас-Александруполис.\r\n1993\r\nЧрез размяна на ноти България и Македония установяват дипломатически отношения. България признава независимостта на Македония на 15 януари 1992 г. заедно с независимостта на другите бивши югославски републики. Първото официално посещение в Македония на българска делегация е на 5 - 6 юни 1993 г. Тя е водена от министър-председателя проф. Любен Беров.\r\n1992\r\nБългария приключва преговорите с ЕС за асоцииране, след което предстои подписването на споразумението и неговото ратифициране.\r\nПървият контакт на България с европейската общност датира от 1988 г., когато страната ни връчва в Брюксел вербална нота за установяване на официални отношения с Общността. Същата година се установяват дипломатически отношения с ЕО и се постига съгласие за акредитиране на български посланик. Пръв официален представител на България към Общността през 1990 г. става Атанас Гинев. Същата година Великото народно събрание приема решение, с което изразява желанието на България да стане пълноправен член на съюза. На 8 март 1993 г. в Брюксел е подписан Договор за асоцииране на България. Същата година договорът е ратифициран от Народното събрание. След последователното му ратифициране от страните-членки, той е одобрен от Съвета на министрите на ЕС и влиза в сила на 1 февруари 1995 г.\r\nПрезидентът Желю Желев и министърът на външните работи Георги Пирински връчват молба за членство в ЕС на срещата на високо равнище в Мадрид през декември 1995 г. Решение за откриване на официалните преговори за присъединяване на България, Литва, Латвия, Румъния, Словакия и Малта приемат лидерите на ЕС на среща в Хелзинки през декември 1999 г. На 13 април 2005 г. Европейският парламент гласува с абсолютно мнозинство в подкрепа на подписването на Договора за присъединяване на България към ЕС на 1 януари 2007 г. Подписването на Договора за присъединяване е подкрепено с 522 гласа “за”, 70 гласа “против” и 69 “въздържали се”. На 25 април 2005 г. на тържествена церемония в Люксембург България и Румъния подписват Договори за присъединяване към Европейския съюз. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева. От 1 януари 2007 г. България и Румъния  са пълноправни членки на Европейския съюз.\r\n1944\r\nЗапочва Сремската настъпателна операция. От 22 до 28 декември в междуречието на Дунав и Сава Първа българска армия провежда Сремската настъпателна операция.\r\nПрез Втората световна война (1941–1945 г.) в периода 22 до 28 декември в междуречието на Дунав и Сава Първа българска армия провежда Сремската настъпателна операция, включена в общия замисъл за настъпление на войските от левия стратегически фланг на Червената армия, които провеждат Будапещенската настъпателна операция. Към това време нашата армия има три съединения и отделни армейски части и подразделения. Усилена е с един дивизион катюши и действията й се поддържат от авиацията на Трети украински фронт и корабите на подчинената му Дунавска флотилия. Особено ожесточени бойни действия се водят в района на селата Сотин, Оролик и Грабово. По редица обективни и субективни причини бойните действия не са особено успешни. Все пак нашите съединения ангажират значителни сили и средства на противника и разстройват организираното му оттегляне по долината на р. Сава.\r\n1918\r\nВ дните от 22 до 24 декември в Одрин се провежда конгрес на източнотракийските бежанци, на който е основано дружеството \"Одринска Тракия\" с председател проф. Димитър Михалчев. Организацията си поставя за задача да действа пред Великите сили за присъединяването на Източна Тракия към България и за завръщането на бежанците от нея по родните им места, като им се върне имуществото, заграбено от турците след 1913 г. След завземането на Западна Тракия от Гърция през 1920 г. организацията включва и българските бежанци от тази област. Това налага промяна на името, устава и програмата, което се извършва през 1921 г.\r\n1907\r\nПриет е Закон за устройството на Министерството на външните работи и изповеданията. Това е първият устройствен закон за министерство.\r\nМинистерството е създадено с указ от 17 юли 1879 г. като централна държавна институция, занимаваща се с външната политика на страната и нейните духовни проблеми. Контактите с другите държави се поддържат чрез български дипломатически представителства в чужбина и представители на други страни в България. До провъзгласяване на независимостта на България през 1908 г. българските представителства в чужбина са с ранг на дипломатически агентства. След провъзгласяване на независимостта дипломатическите агентства се въздигат в ранг на легации, а дипломатическите агенти – в пълномощни министри. Организационната структура на министерството търпи непрекъснати промени. През 1898 г. към него се създава Телеграфната агенция, която през 1936 г. се преобразува в Дирекция на печата (по-късно и в Българска телеграфна агенция). Поредицата от мирни договори, които България сключва през 1912–1918 г. и след това, налага откриване на специален Съдебен отдел по изпълнение на договорите за мир, който е закрит през 1936 г. и отново открит през 1943 г. След края на Първата световна война 1914–1918 г. към това министерство се учредява и длъжността комисар, който да бъде в непосредствен контакт с представителите на Междусъюзническата контролна комисия в България, действаща в страната по силата на член 130 от Ньойския мирен договор. МВнРИ съществува до 1947 г.\r\n1877\r\nТимошкият корпус на сръбската армия освобождава Кула.\r\n1799\r\nКърджалии нападат и опустошават Калофер. По този повод в една приписка се съобщава: \"В лято 1799 куга царуваше султан Селим, та пущаше влъхви по Урумели, та гориха градове и села и стана тогава пленство на Калофир, месец декемвриа 22 ден. Такава неволя нападна на християни, та ги на огън гориха и други мъки, кой да изкаже\".На тази дата са родени: \r\n1956\r\nРоден е Соломон Исак Паси – български математик, политик. През 1977 г. завършва специалност \"Математика\" в СУ “ Св. Климент Охридски”. В периода 1984-1994 г. е научен сътрудник по математическа логика и компютърни науки в СУ “ Св. Климент Охридски” и в БАН. От 1985 г. е доктор по математика. Основател и говорител е на Зелената партия в България (1989-1994 г.); член е на КС на СДС за периода 1990-1991 г. Основател и президент е на първия в Източна Европа Атлантически клуб (от 1991 г.); вицепрезидент на Асоциация на Атлантическия договор (Париж). Депутат е във ВНС (1990-1991 г.) и в 39-то НС (2001 г.). От 2001 г. до 2005 г. е министър на външните работи на България в правителството на С. Сакскобургготски. От 11 юли 2005 г. влиза в състава на 40 – то НС като народен представител на НДСВ.\r\n1945\r\nРоден е Димитър Бояджиев – български естраден композитор. През 1970 г. прави записи с танцовия радиооркестър в Берлин, а от 1971 г. сътрудничи на БНР и БНТ. Негови песни са награждавани на фестивалите \"Златният Орфей\", \"Златният мост\" в Западни Берлин (дн. Берлин) и др. През последните години работи с вокални групи (\"Пим-Пам\", \"Сребърни звезди\"). Има записи на плочи в чужбина.\r\n1940 г. \r\nЕмил Димитров е роден в град Плевен, в семейство на артисти-илюзионисти. Баща му е Димитър Димитров, известен като Факира Мити. Mайка му е французойката Анастасия Димитрова (по мъж), асистентка на Мити, с артистично име Мадам Сиси, рано развела се с баща му и завърнала се във Франция, тя често бива посещавана в родината си от Емил. Като ученик се увлича по рисуването и по класическата музика, започва да композира с акордеона си, участва в училищни пиеси. Приет е да следва актьорско майсторство във ВИТИЗ „Кръстьо Сарафов“ през 1960 г. В същата година дебютира като певец в концерт с водещ Коста Цонев и изпълнява своята авторска песен „Арлекино“, акомпанирайки си на акордеон. Това поставя началото на една дълга и успешна кариера като поп изпълнител, музикант и композитор. Изнася концерти в почти всички европейски страни. Най-големи успехи има в СССР и Франция. В началото на 60-те концертира в България и чужбина с Мария Косева.През 1970 г. излиза един от най-големите му хитове – „Моя страна“, който по-късно става песен на столетието. Общо за целия си живот издава близо 30 албума, като 55 милиона копия са продадени в Русия. Емил Димитров става известен във Франция, запознава се с Шарл Азнавур и Далида. Песента „Моя страна“ под названието „Моника“ е записана на френски, немски, италиански, испански. Водещи европейски звукозаписни компании сключват договори за записване и издаване на негови песни през 70-е години. В репертоара си певецът има над 400 композиции, 280 от които са авторски: „Арлекино“ (дала старт на кариерата на Алла Пугачова), „Джулия“, „Ако си дал“, „Сбогом, Мария“, „Ела в София“, „Песен за моята майка“, „Моряшко сбогом“, „Нашият сигнал“. „Моя страна“ е известна на запад като „Моника“. Работил е с почти всички български композитори, сред които Зорница Попова, Йосиф Цанков и Тончо Русев, както и с някои чуждестранни композитори.\r\n1930\r\nРоден е Тотю Тотев - български археолог, историк на християнското изкуство, проф. д-р на историческите науки. Завършва богословие. Проучвател и ръководител е на археологическия филиал на БАН в Шумен за периода 1974-1991 г. В годините 1995 – 1999 г. е ректор на Шуменския университет. Автор е на книгите: “Преславското златно съкровище”, “Преславската керамична икона”, “Дворцовият манастир във Велики Преслав” и др.\r\n1877\r\nРоден е Костадин Добрев Баталов – български общественик, дипломат и държавник. Завършва право в Париж. Костадин Баталов е председател на \"Алианс Франсез\" в София. Изпълнява длъжността кмет на София (1911 г.; 1921 г.). В периода 1932-1934 г. пълномощен министър в Испания, от 1933-1934 г. в Белгия и във Франция (1931-1934 г.; 1935-1938 г.). Избран е за министър на външните работи след Деветнадесетомайския преврат 1934 г.Умира на 2 август 1938 г. в Париж.На тази дата умират: \r\n1964\r\nУмира Михаил Кремен (псевдоним на Михаил Иванов Икономов-Грозев) - български писател. Роден е на 1 декември 1884 г. От 1902 г. следва славянска филология във Висшето училище (днес СУ “Св. Климент Охридски”). Изключван е 2 пъти - през 1905 г. и 1907 г. Продължава следването си в Загреб, Цюрих и Мюнхен. Взема участие в Балканската и Междусъюзническата войни. След войните работи като учител и библиотекар в Народната библиотека. Открива представителство за търговия с музикални инструменти “Кремона” през 1920 г. и като импресарио урежда гостуването на певци и инструменталисти. След 9 септември 1944 г. се отдава на писателска дейност. Най-значителното му произведение е мемоарно-документалната книга - “Романът на Яворов” (ч. I, II, 1959, 1965).\r\n1938\r\nУмира д-р Васил Димитров Моллов – български лекар и професор. Роден е на 22 септември 1875 г. в Москва. Завършва медицина във Виена, специализира физикална терапия във Виена и Берлин, вътрешни болести в Мюнхен, Хамбург и Берлин. Професор е в СУ “ Св. Климент Охридски” по вътрешни болести. Основател е на българска терапевтична школа. Има редица трудове върху маларията на немски и български език.\r\n1936\r\nУмира Асен Христов Златаров – български химик, демократ и хуманист, автор на публикации за литературата, изкуството, културата. Той е роден е на 4 февруари 1885 г. в Хасково. В периода 1904-1907 г. следва химия в Женевския университет. От 1908 г. е доктор по химия и физика в Гренобълския университет. В периода 1909-1910 г. специализира в Мюнхен. Редактира научни и научнопопулярни издания, преподава в СУ “ Св. Климент Охридски” (от 1924 г. - извънреден, а от 1935 г. - редовен професор). Публикува на български, немски и френски език изследвания главно в областта на биохимията, както и редица научнопопулярни и философски статии в нашите списания. Под псевдонима Аура Златаров издава поемите в проза \"Цветя за него\" (1918 г.) и \"Песен за нея\" (1919 г.) и романа \"В града на любовта\" (1927 г.). Автор е на научните трудове: \"Очерци по философия на биологията\" (1911 г.), \"Начала на неорганичната химия, ч. I и II\" (1930 г.), \"Слънцето и животът\" (III изд. 1920 г.), \"Проблемът за щастието\" (1932 г.), \"Курс по биохимия - отдел: обща броматология\" (1933 г.) и много други.\r\n1928\r\nУмира Димо Петров Кьорчев – литературен критик, теоретик на български индивидуализъм. Роден е на 19 май 1884 г. в Търново. Завършва гимназия в Търново. Следва право в Лайпциг и в СУ “ Св. Климент Охридски” (1908 г.). Работи като прокурор в Свищов и адвокат в София. Член е на Националлибералната партия и народен представител (1914 г.). Приема ницшеанската философия, пише статии по литературни, философски и политически въпроси. Редактор е на сп. “Слънчоглед” (1909 г., заедно с Елин Пелин). Съвместно с Тр. Кунев издава литературния алманах “Южни цветове” (1907 г.). През 1933 г. излизат неговите “Избрани съчинения” под редакция на Я. Янев. След 1944 г. Димо Кьорчев е инкриминиран автор.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.22", "title": "Денят 22 декември в българската история"}
{"url": "http://www.focus-news.net/news/2017/12/22/2470037/zapochvat-redovni-poleti-po-direktnata-avioliniya-sofiya-odesa.html", "text": "Днес ще бъде изпълнен първият редовен полет по маршрута София - Одеса - София, по който е назначен въздушният превозвач „България Ер”. Това съобщиха от правителствената информационна служба. Стартирането на експлоатацията на линията е по инициатива на вицепремиера Валери Симеонов. Проектът е осъществен с активното съдействие на министъра на финансите Владислав Горанов и министъра на транспорта, информационните технологии и съобщенията Ивайло Московски. Всяка седмица - в петък и в неделя, ще се извършват полети в двете посоки.\r\nЛинията ще подобри свързаността между двете държави и ще позволи на историческите български общности в Украйна да заздравят своите връзки с родината. Така ще се създаде възможност учещите и работещи в България бесарабски българи да избегнат тежкото 10-12 часово пътуване с автобус.\r\nПрез юни с промяна в Закона за трудовата миграция и трудовата мобилност и в подзаконовата нормативна уредба беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас. Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова.\r\nВ първия полет до Одеса ще участват народни представители и правителствена делегация, водена от вицепремиера Валери Симеонов.", "date": "2017.12.22", "title": "Започват редовни полети по директната авиолиния София – Одеса"}
{"url": "http://www.focus-news.net/news/2017/12/22/2470038/sluzhitelite-v-mvr-shte-protestirat-okolo-granichnite-kontrolno-propuskvatelni-punktove.html", "text": "Служителите в МВР ще протестират около граничните контролно-пропусквателни пунктове. Това съобщиха от Синдикалната федерация на служителите в МВР (СФСМВР). Исканията, заради които синдикалните организации в МВР протестират не са изпълнени. Следвайки обявената през месец юни 2017 г. програма, СФСМВР продължава протестните си действия днес, когато се отбелязва професионалният празник на служителите в ГД “Гранична полиция“. Протестиращите ще са концентрирани около граничните контролно-пропусквателни пунктове. В 11.00 часа началото на протеста ще бъде поставено от членовете на СФСМВР на ГКПП „Станке Лисичково“, ГКПП „Стрезимировци“ и пред РДГП „Елхово“. В 11.30 часа ще започнат протестите на ГКПП „Кулата“ и ГКПП „Илинден“. В 12.00 часа ще е началото на протестите на ГКПП „Дуранкулак“ и в град Сливен пред РУ – Сливен.\r\nПротестният маратон ще бъде закрит в 18.30 часа в град Варна на площада между \"Транспортна болница\" и Митница - Варна.", "date": "2017.12.22", "title": "Служителите в МВР ще протестират около граничните контролно-пропусквателни пунктове"}
{"url": "http://www.focus-news.net/news/2017/12/22/2470039/glavna-direktsiya-granichna-politsiya-shte-otbelezhi-profesionalen-si-praznik.html", "text": "Главна дирекция „Гранична полиция“ ще отбележи професионален си празник днес, съобщиха от пресцентъра на МВР. Навършват се 130 години от създаването на структура за охрана на границата в следосвобожденска България, когато Народното събрание приема първия Закон за пограничната стража. \r\nПо този повод ще бъдат положени венци пред Паметника на загиналите при изпълнение на служебния си дълг полицаи. На церемонията ще се състои в 09.00 часа пред Паметника в градинката на църквата „Св. Седмочисленици”, където ще присъства политическото и професионалното ръководството на МВР.", "date": "2017.12.22", "title": "Главна дирекция „Гранична полиция“ ще отбележи професионален си празник"}
{"url": "http://www.focus-news.net/news/2017/12/22/2470040/el-pais-sled-izborite-v-kataluniya-separatistite-pechelyat-obshto-nay-mnogo-mesta-na-grazhdanite-sa-s-nay-mnogo-glasove.html", "text": "След преброяването на 96% от гласовете трите партии в Каталуния, подкрепящи отделянето на областта от Испания получават общо 70 места в регионалния парламент. Това са два мандата повече от необходимите 68 за формиране на мнозинство в Женералитета. Същевременно партията-привърженик на оставането в Испания „Гражданите“ получава най-много гласове, пише  El Pais.\r\nСпоред избирателната система на Каталуния „Гражданите“ получават 36 места в парламента, докато Демократичната европейска партия на Каталуния на бившия регионален лидер Карлес Пучдемон – 34. „Каталунската републиканска левица“ е на трето място с 32 мандата, Каталунските социалисти са на четвърто със 17, лявата партия „Каталуния – заедно можем“ получава осем, докато Кандидатура за народно единство и консервативната Народна партия получават по четири места всяка.\r\nИзбирателната активност на регионалните избори е 81%. Очаква се сепаратистките партии Демократичната европейска партия, Каталунската републиканска левица и Кандидатурата за народно единство да формират управляваща коалиция. Партиите, които са се обявили срещу отделянето – „Гражданите“, Народната партия и социалистите заедно не могат да получат мнозинство от 68 депутатски мандата. \r\nРезултатът от изборите едва ли ще излекува раните на дълбоко разделеното общество. Според Ксавиел Доменек, председател на „Каталуния – заедно можем“, партия, която не подкрепя нито сепаратистите, нито юнионистите, „тези резултати потвърждават нуждата поляризацията да бъде превъзмогната и да започне нов период“. \r\nПредсрочните парламентарни избори бяха свикани от министър-председателя на Испания Мариано Рахой в отговор на едностранното обявяване на независимост в регионалния парламент на 27 октомври. \r\nИзбирателните секции затвориха вечерта, като мнозина избиратели упражниха правото си на глас след работа. Фактът, че изборите се проведоха в работен ден, а не в неделя, както обикновено, затрудни гласуването за мнозина. Изборният ден премина без инциденти. Виктор Турмаков", "date": "2017.12.22", "title": "El Pais: След изборите в Каталуния сепаратистите печелят общо най-много места, на „Гражданите“ са с най-много гласове"}
{"url": "http://www.focus-news.net/news/2017/12/22/2470041/denyat-22-dekemvri-v-svetovnata-istoriya.html", "text": "През 1894 година в един от най-шумните съдебни процеси френският капитан от еврейски произход Алфред Драйфус е осъден на доживотен затвор по обвинение в шпионаж. Две години по-късно е доказано, че обвинението е скалъпено, но срещу оправдаването на Драйфус се обявяват ред антиеврейски и националистически среди. Видният френски хуманист Емил Зола публикува откритото си писмо “Аз обвинявам” в защита на Драйфус, заради което е осъден на година затвор и бяга в Англия. Романизирана и филмирана, “Аферата Драйфус” приключва едва през 1906 година.\r\nНаправена е първата рентгенова снимка, която получава името на своя откривател – физика Вилхелм Рентген, който през 1895 г. снима по този начин ръката на жена си.\r\nНа тази дата през 1920 година в Германия започва да работи първото радио. \r\nВ далечната 1216 година е утвърден уставът на Доминиканския орден. Основан от испанския монах Свети Доминик в Тулуза, Франция, от 1232 година орденът ръководи Инквизицията - един от най-суровите инструменти на католическата църква.\r\nВ Северното полукълбо се наблюдава зимно слънцестоене и начало на астрономическата зима, а в Южното полукълбо лятно слънцестоене. \r\n2014 г.:\r\nБившият министър-председател на Тунис Беджи Каид Есебси побеждава на президентските избори с 55,68% от гласовете на избирателите досегашния президент Монсеф Марзуки.\r\n2013\r\nВъздушни нападения в гр. Алепо, Сирия причиняват смъртта на 63 души.\r\n2012\r\nПрезидентът на Италия разпуска парламента.\r\nВицепрезидентът на Египет Махмуд Меки подава оставка поради премахване на този пост в конституцията на страната.\r\nУнгария внася поправка в конституцията на страната, която забранява продажба на земя на чуждестранни граждани.\r\n2011\r\nПри серия от взривове в Багдад загиват 57 човека, а 176 са ранени.\r\nЗа два дена в Сирия загиват над 200 човека.\r\n2010\r\nИчан-уанджоуската (Иуан) железница е пусната в експлоатация. Тя е железопътна линия в Народна република Китай, завършена през 2010 г. Свързва градовете Ичан в провинция Хубей и Уанджоу в провинция Чунцин през малкия град Личуан. Железопътната линия е част от мащабния железопътен проект Хуханжун, който ще свърже мегаполиса Шанхай с Хъфей, Ухан, Чънду и Суейнин. Ичан-уанджоуската железница е с обща дължина от 377 км, от които 288 км представляват мостове и тунели. Общата дължина на релсите е разпределена както следва: 324 км в провинция Хубей и едва 53 км в Чунцин.\r\n2008\r\nЕмил Бок полага клетва като министър-председател на Румъния от 22 декември 2008 до 6 февруари 2012 г. Той е румънски политик от Демократическата партия (ДП) и бивш кмет на Клуж-Напока.\r\n2005\r\nКамара на представителите в Италия ратифицира Договора за присъединяване на България и Румъния към Европейския съюз с  415 гласа „ЗА”, 3 – „ПРОТИВ”, 4 – „ВЪЗДЪРЖАЛ СЕ”\r\n2001\r\nРичард Рейд прави опит да разруши пътнически самолет с помощта на експлозиви, скрити в обувките му.\r\n1999\r\nРуските федерални войски започват операция по завземането на Грозни.\r\n1988\r\nВследствие на поставена бомба самолет на американската авиокомпания “Пан Ам” се разбива близо до Локърби в Шотландия, при което загиват повече от 259 души. За организирането на атентата са обвинени либийските тайни служби. \r\nСамолетът избухва 38 минути след излитането. Пада от височина 9.450 метра, образувайки кратер с дълбочина 12 метра. 259 са загиналите пътници и 11 са жертвите от шотландското селище Локърби. На 14 ноември 1991 година двама либийски агенти - Абдел Басет Али ал Меграхи и Ламен Халифа Фхимах са обвинени за атентата. На 15 април 1992 г. Съветът за сигурност на ООН налага вето на Либия, за да принуди полковник Кадафи да предаде двамата обвиняеми. \r\nСедем години по-късно на 14 април 1999 г. Либия предава на съда двамата агенти. На 31 януари 2001 г. Абдел Басет е осъден на доживотен затвор от шотландски съд, заседаващ в Холандия. Ламен Халифа е оправдан. \r\nНа 14 август 2002 г. Триполи и адвокатите, представляващи семействата на жертвите в атентата над Локърби, подписват споразумение за откриване на банкова сметка. На 15 август 2003 г. Либия официално признава своята отговорност за атентата над Локърби и приема да изплати на семействата на жертвите най-малко пет милиона долара на човек. Обезщетението възлиза на 2.7 милиарда долара компенсации, или по 10 млн. за всяка жертва. Сумата се превежда на траншове.\r\n1976\r\nЗавършва първият полет на съветският самолет Ил-86.\r\n1945\r\nСАЩ признават правителството на Югославия начело с бившия ръководител на Съпротивата в страната Йосип Броз Тито.\r\nОт 1934 г. Тито е член на Политбюро на Югославската комунистическа партия, от 1940 г. е генерален секретар на ЦК на ЮКП. След окупацията на Югославия от хитлеристка Германия е главнокомандващ Народоосвободителната армия (1941–1945 г.), от 1943 г. е председател и на Националния комитет за освобождение на Югославия. След края на Втората световна война 1939–1945 г. е председател на югославското правителство. От 1953 г. е президент на Федеративна народна република Югославия.\r\n1930\r\nОсъществен е първият полет на руския бомбардировач АНТ-6 (ТБ-3). АНТ-6 е първият в света боен самолет, предназначен за изпълнение на стратегически задачи в състава на специализираните части на Военновъздушните сили.\r\n1920\r\nПриет е закон за управление на Ирландия. Той предвижда в Ирландия да има два парламента - един за 6-те северни графства на Северна Ирландия и друг за останалите 26 графства на Ирландия\r\nИрландия е държава в Западна Европа. Административно се дели на държавата Ирландия (Ейре) и Северна Ирландия (Ълстер), която е част от Великобритания. Площта й е 70 283 кв. км. Населението за 1996 г. наброява 3 540 000 жители. Столицата на Ирландия е Дъблин.\r\n1920\r\nВ Германия започва да работи първото радио.\r\n1895\r\nНемският физик Вилхелм Рьонтген прави първата рентгенова снимка, снимайки ръката на своята жена.\r\n1894\r\nФренският офицер Алфред Драйфус е осъден на доживотен затвор по обвинение за шпионаж. \r\nАлфред Драйфус е капитан от френската армия, обвинен и осъден на доживотен затвор през 1894 г. за шпионаж в полза на Германия. Две години след това се появяват доказателства, че обвинението срещу него е скалъпено, но срещу оправдаването му се обявяват редица националистически и анти-еврейски среди във Франция (Драйфус е с еврейски произход). През януари 1898 г. световно известния, писател хуманист - Емил Зола публикува открито писмо, озаглавено \"Аз обвинявам\", с което застава на страната на Драйфус. Заради това писмо Зола е осъден на година затвор и емигрира за няколко месеца в Англия. На втори процес през 1899 Драйфус е осъден отново, но е помилван от правителството. За невинен е обявен чак през 1906 г.\r\n1216\r\nРимският папа Хонорий ІІІ утвърждава устава на Доминиканския орден.\r\nМонашеският орден е основан през 1215 г. от испанския монах свети Доминик (1170-1221 г.) в Тулуза, Франция. Утвърден през 1216 г. от папа Хонорий III. От 1232 г. орденът ръководи Инквизицията. По традиция доминиканци заемат важни постове в папския дворец - съветници, консултанти и др. Членове на Доминиканския орден са Тома Аквински, Албер Велики, Дж. Савонарола и др. Значението на Доминиканския орден намалява след основаването на Йезуитския орден.На тази дата са родени: \r\n1903\r\nРоден е Холдън Кифър Хартлайн – американски физиолог и биофизик. Чуждестранен член на Лондоснкото кралско дружество. Член е на Националната АН на САЩ. Завършва университета “Джон Хопкинс” в Балтимор през 1927 г. В периода 1943-1949 г. е професор по биофизика в Пенсилванския университет. В годините 1949-1953 г. е професор по биофизика и ръководител на отдел в университета “Джон Хопкинс”, след което до 1974 г. е професор по биофизика в Рокфелеровия университет в Ню Йорк. През 30-те години се занимава с неврофизиологично изследване на функционалната организация на единичните неврони в ретината на окото при гръбначните. Става известен с изследванията си от 40-те и 50-те години, които прави в сътрудничество с други учени, върху зрението на членестоногите. Получава Нобелова награда за физиология и медицина за 1967 г.(заедно с Р. Гранит и Дж. Уолд).\r\n1876\r\nРоден е Филипо Томазо Маринети – италиански писател. Член на Италианската академия на науките от 1929 г. Пише на италиански и френски език. Той е един от основоположниците и теоретиците на футуризма. Учи литература в Сорбоната в Париж и право в университета в Генуа. Пътува по света, посещава двукратно България (пише поемата “Цанг-Тумб-Тумб” за атаката на Одрин по време на Балканската война). Автор е на манифести на футуризма (първият е отпечатан във френски вестник “Фигаро” през 1909 г.). Своите разбирания за езика излага в книгите “Думите на свободата”. Издава: “Цар Бомбанс” (пиеса, 1905 г.), “Мафарка” (роман, 1910 г.), “Битката при Триполи” (1911 г.), теоретичната книга “Манифести на футуризма” (т. 1-4, 1909-1919 г.). Сътрудничи на Б. Мусолини. Умира на 2 декември 1944 г. в Беладжо.\r\n1867\r\nРоден е Йозеф Мария Олбрих – австрийски архитект; един от създателите на Виенския сецесион (1897 г.). Ученик е на К. Хазенауер и О. Вагнер. От 1899 г. преподава в Дармщадската колония на художниците. Сред по-известните му произведения са: дом на художниците (1899-1901 г.), изложбена сграда и кула (1907-1908 г.) в Дармщад, магазинът \"Тица\" в Дюселдорф (1908 г.) и др. Йозеф Олбрих умира на 8 август 1908 г.\r\n1856\r\nРоден е Франк Билингс Келог – американски държавник, дипломат, юрист. Член е на Републиканската партия. В периода 1916-1923 г. е сенатор. През 1924 г. е назначен за посланик на САЩ във Великобритания. В годините между 1925-1929 г. е държавен секретар на САЩ. Обявява се против признаването на СССР от САЩ. Той е един от инициаторите на Парижкия договор (1928 г.). Член е на Международния съд в Хага от 1928 г. Дарява 500 000 долара на Карлтън Колидж в Нортфиилд за основаване на фондация за проучване на международни отношения. Получава Нобелова награда за мир за 1929 г. Франк Келог умира на 21 декември 1937 г.\r\n1853\r\nРоден е Евграф Степанович Фьодоров - руски учен, един от основоположниците на съвременната структурна кристалография; минералог, геолог, академик на Руската АН (1912 г.). През 1872 г. завършва военноинженерно училище. През 1883 г. завършва Минния институт в Петербург. Работи в Геологическия комитет (от 1885 г.), ръководи геологически проучвания в Северен Урал (1885-1890 г.). През 1894 г. работи като минен инженер в Урал. През 1895 г. е избран за професор в Московския селскостопански институт, а през 1896 г. - за член на Баварската АН. Първият му голям труд е “Начала на учението за фигурите” (1885 г.), който започва да пише едва 16-години. Този фундаментален труд съдържа ценни идеи за голям брой следващи открития на Евграф Фьодоров в геометрията и кристалографията. В периода 1885-1890 г. той работи върху структурата и симетрията на кристалите, издава класическия труд “Симетрия на правилните системи от фигури” (1890 г.). Паралелно с разработването на фундаментални въпроси от кристалографията работи върху създаването на универсален теодолитен метод в гониометрията и кристалооптиката (монографията “Теодолитният метод в минералогията и петролографията”, 1893 г.). Изследванията му по кристалография са обобщени в “Курсове по кристалография” (1891 г., 1897 г., 1901 г.). Разработва някои въпроси на “новата геометрия”, в която вместо точки като основни елементи избира кръгове, сфери, вектори, плоскости и други геометрични форми. Евграф Фьодоров използва нейните особености за изобразяване на кристални структури, на многокомпонентния състав на сложните хим. съединения и др. Автор е на трудове по описателна и физическа геология на Урал, на крайбрежието на Бяло море и др. Умира на 21 май 1919 г. в Петроград.\r\n1847\r\nРоден е Хейхатиро Того - японски адмирал на флота (1913 г.), маркиз (1934 г.). Завършва военноморско училище в Англия (1971-1878 г.). По време на Японско-китайската война (1894-1895 г.) е командир на крайцер. Произведен е в чин адмирал през 1904 г. По време на Руско-японската война (1904-1905 г.) командва I японска ескадра и главнокомандващ на обединения флот. Ръководи действията на японски флот при Порт Артур (февруари 1904 - януари 1905 г.), в сражение в Жълто море (август 1904 г.) и в Цушимското сражение (1905 г.). Член на Висшия военен съвет (1909 г.).На тази дата умират:\r\n1989\r\nУмира Самюел Бекет - ирландски писател, драматург. Той е роден в Дъблин на 13 април 1906 г. Превежда Дж. Джойс, работи като преподавател в Дъблин и Париж. От 1937 г. живее в Париж. Водеща фигура е в \"театъра на абсурда\". Пише за театъра, радиото и телевизията. Има 4 романа: \"Мърфи\", \"Молой\", \"Мелон умира\" и \"Това няма название\". През 1969 г. получава Нобелова награда за литература, премията от наградата раздава на бедстващи творци интелектуалци. Той е един от известните автори на абсурдни драми: \"В очакване на Годо\", \"Последната лента на Крап\", \"Всичко, което пада\", \"Краят на играта\", \"О, щастливи дни\", \"Не аз\", \"Пиесата\" и др.\r\n1936\r\nУмира Николай Алексеевич Островски – руски писател. Роден е на 29 септември 1904 г. През 1919 г. става комсомолец и заминава на фронта като доброволец. Сражава се в Кавказката бригада на Г. И. Котовски и Първа конна армия. През август 1920 г. е ранен тежко и демобилизиран. След демобилизацията работи в различни сектори на народното стопанство. В периода 1923-1924 г. е на ръководна комсомолска работа в пограничните райони на Украйна. От 1927 г. прогресиращото заболяване го приковава на легло. Почти сляп и неподвижен, мобилизирайки душевните и физическите си сили, той написва романа \"Как се каляваше стоманата\" (ч. 1-1932 г., ч. 2-1934 г.; пълно изд. 1935 г.; едноименен филм, 1942 г.; \"Павел Корчагин\", 1957 г.). В периода 1934-1936 г. работи над тритомния роман \"Родени от бурята\", разказващ за събитията в Западен Украйна от края на 1919 г. и началото на 1920 г. През 1935 г. му е присвоено войнското звание \"бригаден комисар”.\r\n1870\r\nУмира Константин Дмитриевич Ушински – руски педагог демократ, създател на научната педагогика в Русия. През 1844 г. завършва Юридическия факултет на Московския университет. В периода 1846-1849 г. е професор в ярославския Демидовски лицей. В годините 1854- 1859 г. е преподавател и инспектор на класовете в Гатчинския институт за сираци. В годините между 1859-1862 г. е инспектор на класовете и заместник - директор по учебната работа на Смолния институт. Основа на неговата педагогическа система е изискването за демократизация на народното образование и идеята за народностно възпитание. Разглежда труда като условие за всестранно развитие на личността. Централно място в образованието определя на родния език. В дидактиката прокарва идеята за възпитаващо обучение, разработва принципите за избиране на учебния материал и методите за обучение в зависимост от възрастовите особености на децата. Педагогическите му идеи са изложени в книга за първоначално четене в клас “Детски свят” (1861 г.) и “Родно слово” (1864 г.). Негов фундаментален труд е “Човекът като предмет на възпитанието. Опит за педагогическа антропология” (2 т. а, 1868-1869 г.).\r\n1867\r\nУмира Теодор Русо – френски живописец и график, водещ представител на Барбизонската школа. Роден е на 15 април 1812 г. в Париж. В периода 1827 -1828 г. учи при Ж. Ремон и при Г. Г. Летиер (1828-1829 г.). Работи в Париж и Барбизон, където се преселва окончателно през 1849 г. За произведенията му (предимно пейзажи) са присъщи хармоничност и уравновесеност на композиционните решения. Русо използва сдържана тонална гама и се стреми към убедително въплъщаване на материалността на предметите, фино предава различните природни състояния, светлинно-въздушната среда и има принос за развитието на пленерната живопис (\"Пазар в Нормандия\", ок. 1832 г.; \"Блато в Ландах\", 1852 г.; \"Дъбове\", 1852 г.; \"Изглед от Барбизон\", 1853 ., и др.). Работи в областта на рисунката и офорта.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.22", "title": "Денят 22 декември в световната история"}
{"url": "http://www.focus-news.net/news/2017/12/22/2470042/korneliya-ninova-i-pg-na-bsp-za-balgariya-shte-zaradvat-s-podaratsi-detsata-ot-doma-na-otets-ivan-v-novi-han.html", "text": "Председателят на БСП Корнелия Нинова и ръководството на ПГ на „БСП за България” ще дарят подаръци на децата от Дома за сираци „Св. Николай” на отец Иван в Нови Хан, съобщиха от пресцентъра на БСП. От 10.30 часа днес ще бъде дарена и парична помощ. Домът за сираци „Св. Николай” при храм „Св. Троица” се намира на ул. „Търнава” №21А в село Нови Хан.", "date": "2017.12.22", "title": "Корнелия Нинова и ПГ на „БСП за България” ще зарадват с подаръци децата от дома на отец Иван в Нови хан"}
{"url": "http://www.focus-news.net/news/2017/12/22/2470043/euroactiv-donald-tusk-izrazi-nadezhda-che-polsha-shte-izbegne-novi-konflikti-s-bryuksel.html", "text": "Председателят на Съвета на ЕС Доналд Туск изрази надежда, че правителството на Полша ще „се вразуми“ и ще избегне по-нататъшна конфронтация с Брюксел, която да доведе до безпрецедентни санкции срещу страната, предава  Euroactiv.\r\nТуск, който е бивш министър-председател на Полша заяви в Краков, че се надява полското правителство „да се вразуми и да не търси конфликт по въпрос по който просто греши“. Той допълни, че ще направи всичко „Полша да не бъде наказана“ но предупреди, че вече има последствия от поведението ѝ. \r\n„С голяма изненада, Брюксел наблюдава случващото се във Варшава“, заяви Туск.  Виктор Турмаков", "date": "2017.12.22", "title": "Euroactiv: Доналд Туск изрази надежда, че Полша ще избегне нови конфликти с Брюксел"}
{"url": "http://www.focus-news.net/news/2017/12/22/2470044/api-ot-dnes-se-ogranichava-dvizhenieto-na-kamionite-nad-12-tona-po-nay-natovarenite-patishta-vav-vrazka-s-predstoyashtite-praznitsi.html", "text": "Днес, в последният работен ден преди почивните дни за Коледа, между 16.00 и 20.00 часа ще бъде ограничено движението на камионите над 12 тона по автомагистралите и най-натоварените пътища. Това съобщиха от пресцентъра на Агенция „Пътна инфраструктура”. Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили. Тежкотоварният трафик ще бъде спрян и в последния почивен ден – 27 декември, от 14.00 до 20.00 часа. Същите ограничения ще има и в последния работен ден за 2017 г. - 29 декември. \r\nНа интернет страницата на Агенция „Пътна инфраструктура” е публикувана заповедта за временната организация на движението на МПС над 12 т по участъци от републиканската пътна мрежа през 2018 г. при празнични и почивни дни. Документът е подписан от председателя на УС на АПИ инж. Дончо Атанасов, от директора на ГД „Национална полиция“ Христо Терзийски и от изпълнителния директор на ИА „Автомобилна администрация“ Красимир Сребров.\r\nПрез 2018 г. при официални празници, както е и в момента, ще се спира движението на превозните средства над 12 т в последния работен ден преди празника - от 16.00 до 20.00 часа и в последния почивен ден – от 14.00 до 20.00 часа. Ограничението ще е за следните пътни участъци:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nОграничението не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nВ активния летен сезон - от 1 юни до 15 септември 2018 г., в дните петък, събота и неделя, в часовете с най-интензивен трафик ще се спира движението на камионите над 12 т по автомагистралите и натоварените пътни направления. С ограничаването на трафика в почивните дни, когато много шофьори на леки автомобили тръгват на път, ще се повиши безопасността при пътуването.\r\nПо АМ „Тракия“ ограничението в движението на МПС над 12 т ще бъде както следва:\r\n- в петък от 18.00 до 20.00 часа в посока София - Пловдив;\r\n- в неделя от 16.00 до 20.00 часа в посока Бургас - София.\r\nПо АМ „Струма“:\r\n- в събота от 10.00 до 14.00 часа в посока п. в. „Даскалово“ - ГКПП „Кулата“.\r\nПо АМ „Марица“:\r\n- в неделя от 16.00 до 20.00 часа в посока Свиленград - АМ „Тракия“.\r\nОт 1 юни до 15 септември всеки петък от 17.00 до 20.00 часа и всяка неделя от 14.00 до 20.00 часа ще се ограничава движението на тежкотоварните камиони над 12 т и по следните участъци:\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-5 Русе - Велико Търново;\r\n- път I-9 Варна - Бургас;\r\n- път II-99 Бургас - Царево.\r\nДвижението на камионите над 12 тона в участъци от АМ „Хемус“ през 2018 г. ще бъде ограничено с издаването на отделна заповед, предвид ремонтните дейности, които предстои да се извършват. \r\nПълният текст на Заповед РД-11-1159 в .", "date": "2017.12.22", "title": "АПИ: От днес се ограничава движението на камионите над 12 тона по най-натоварените пътища във връзка с предстоящите празници"}
{"url": "http://www.focus-news.net/news/2017/12/22/2470045/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на дружеството. \r\nВъв връзка с реконструкция на уличен водопровод на ул. „Искър“ във вилна зона „Мало Бучино“ се налага спиране на водоподаването от 09:00 до 16:00 часа на клиентите на „Софийска вода”, живеещи във вилните зони „Симоница“ и „Пладнище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Родопи“.\r\nВъв връзка с реконструкция на уличен водопровод на ул. „Георги Георгиев - Гец“ във вилна зона „Киноцентъра“ се налага спиране на водоподаването от 09:00 до 19:00 часа на клиентите на „Софийска вода”, живеещи по ул. „Георги Георгиев - Гец“ от ул. „Георги Парцалев“ до ул. „Боянска“, ул. „Боянска“ №19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Георгиев - Гец “ ъгъла с ул. „Георги Парцалев“.", "date": "2017.12.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/22/2470046/stara-zagora-izlozhba-na-nagradenite-uchastnitsi-v-balkanskoto-kvadrinale-na-zhivopista2016-shte-bade-otkrita-v-grada.html", "text": "Изложба на наградените участници в Балканското квадринале на живописта „Митовете и легендите на моя народ‘ 2016” ще бъде открита днес от 18.00 часа в западната зала на Художествена галерия Стара Загора, съобщиха от пресцентъра на Общината. Експозицията включва 35 живописни творби на Валентин Дончевски, Валентина Лапчева, Веселин Симеонов, Веско Велев, Любен Малчев, Марин Маринов (1942-2017), Росен Тошев  и Светлана Косева.\r\nЗа първи път през 2017 година наградените 8 автори от четвъртото Балканско квадринале на живописта „Митовете и легендите на моя народ“, което се проведе през декември 2016 г., ще направят обща изложба. Голямата награда на журито на последното квадринале, в което с 220 платна участваха 160 художници от 10 държави, не бе присъдена. \r\nНаградата на Община Стара Загорабе връчена на старозагорския художник Валентин Дончевски за творбата му „Комета над Копринка“. Наградата на Общински съвет – Стара Загора отиде при художника Росен Тончев за платното “Легенда за една българска роза”. С награди на болница “Тракия Парк”, ВиК Стара Загора и фирма „Градус“ бяха отличени Веско Велев, Светлана Косева и Веселин Симеонов.\r\nЗа пръв път журито присъди приз за дарителство на Марин Маринов. Отличие беше присъдено за пръв път и на млад автор – 24-годишния Любен Малчев. Наградата на ХГ Стара Загора получи казанлъчанката Валентина Лапчева.\r\nБлизо 800 са показаните досега творби в четирите издания на квадриналето. Пръв носител на Голямата награда през 2004 г. е Цветан Колев, Юри Буков през 2008 г. и пловдивчанинът Никола Певичаров през 2012 г.", "date": "2017.12.22", "title": "Стара Загора: Изложба на наградените участници в Балканското квадринале на живописта’2016 ще бъде открита в града"}
{"url": "http://www.focus-news.net/news/2017/12/22/2470047/tass-kim-chen-un-zayavi-che-severna-koreya-predstavlyava-yadrena-zaplaha-za-sasht.html", "text": "Лидерът на Северна Корея Ким Чен-ун заяви, че развитието на въоръжените сили на страната ѝ позволява да се превърне в държава, способна да представлява непосредствена ядрена заплаха за САЩ, предава ТАСС.\r\n„Стремителното развитие на ядрените сили на страната ни в последно време оказва голямо влияние на структурата на световната политика и стратегическата обстановка. Републиката ни се превърна в стратегическа държава, способна да бъде непосредствена ядрена заплаха за САЩ и никой на света не може да отрече това“, заяви Ким Чен-ун. \r\nТой подчерта, че страната е постигнала прогрес в ядрената си програма, въпреки международните санкции.  Виктор Турмаков", "date": "2017.12.22", "title": "ТАСС: Ким Чен-ун заяви, че Северна Корея представлява ядрена заплаха за САЩ"}
{"url": "http://www.focus-news.net/news/2017/12/22/2470048/zapochva-prodazhbata-na-vinetkite-za-2018-g-za-parvi-pat-godishniyat-stiker-shte-e-validen-ot-datata-na-kupuvaneto.html", "text": "От днес започва продажбата на винетките за 2018 г., съобщиха от пресцентъра на МРРБ. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки. За първи път годишните винетки ще важат от датата на купуването им. Така например, ако шофьор си вземе стикер на 2 март 2018 г. или на 5 май 2018 г., когато тръгва на път за празниците, то той ще важи до 1 март 2019 г. или до 4 май 2019 г. В момента валидността на годишната винетка е до 31 януари независимо от това кога е закупена. \r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване. \r\nЗа първи път от догодина ще има и тримесечна винетка за леките коли. Цената ѝ е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. \r\nЦената на тримесечната винетка е определена на принципа на пропорционалността – цената да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това означава, че колкото по-дълъг е периодът на валидност на винетката, толкова цената ѝ е по-изгодна за потребителя. Например при закупуването на годишна винетка от 97 лв. ползването на републиканската мрежа за месец струва 8 лв., а на тримесечната от 54 лв. – 18 лева за месец, което е над два пъти повече. \r\nПри винетките за камиони над 3,5 тона единствената промяна е в цената на дневната винетка, която догодина ще бъде 23 лв., при 21 лв. в момента. \r\nИзмененията са свързани с европейските изисквания в областта на пътното таксуване и Директива 1999/62/ЕО, според която дневната такса е еднаква за всички категории превозни средства. Очаква се увеличението от 2 лв. на дневния стикер да доведе до повишаване на приходите с близо 2,8 млн. лв. Всички тези средства ще бъдат вложени в подобряване на пътната инфраструктура. \r\nКакто всяка година с цел по-висока защита и блокиране на възможността за фалшификация е променено графичното оформление на винетките за 2018 г. Използваните ефекти и защити нямат аналог на пазара. Основата на всички е от специална хартия, върху която са разположени графични и защитни елементи. При изработването на холограмата, която е с три нива на защита, е използвана уникална нанотехнология. Всички стикери имат двойна номерация – пореден и случаен номер, като комбинацията от двата номера също е вид защита. \r\nДо 31 декември т. г. ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г. \r\nЦените на винетните такси през 2018 г. са: \r\nКатегория 1 (Евро 0, І, ІІ) - дневна 23 лв., седмична 87 лв., месечна 174 лв., годишна 1743 лв.\r\nКатегория 1 (Евро ІІІ, ІV, V, ЕЕV и по-висока) - дневна 23 лв., седмична 64 лв., месечна 134 лв., годишна 1340 лв.\r\nКатегория 2 (Евро 0, І, ІІ) - дневна 23 лв., седмична 53 лв., месечна 105 лв., годишна 1050 лв.\r\nКатегория 2 (Евро ІІІ, ІV, V, ЕЕV и по-висока) - дневна 23 лв., седмична 40 лв., месечна 80 лв., годишна 808 лв.\r\nКатегория 3 - седмична 15 лв., месечна 30 лв., тримесечна - 54 лв.,годишна 97 лв.\r\nВ категория 3 са леките автомобили и превозните средства до 3,5 т, а в категория 1 и 2 са тежкотоварните камиони и автобусите.", "date": "2017.12.22", "title": "Започва продажбата на винетките за 2018 г., за първи път годишният стикер ще е валиден от датата на купуването"}
{"url": "http://www.focus-news.net/news/2017/12/22/2470049/varna-obshtinskiyat-savetnik-ot-gerb-peycho-byulbyulev-organizira-priemna-za-grazhdani.html", "text": "Общинският съветник от ГЕРБ Пейчо Бюлбюлев организира приемна за граждани днес. Това съобщиха от пресцентъра на ПП ГЕРБ. Приемното време на Бюлбюлев ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.", "date": "2017.12.22", "title": "Варна: Общинският съветник от ГЕРБ Пейчо Бюлбюлев организира приемна за граждани"}
{"url": "http://www.focus-news.net/news/2017/12/22/2470050/mvr-14-dushi-sa-postradali-pri-katastrofi-v-stranata-prez-izminaloto-denonoshtie.html", "text": "14 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 12 тежки пътнотранспортни произшествия. В София са регистрирани 171 леки и три тежки катастрофи, при които са пострадали трима души.", "date": "2017.12.22", "title": "МВР: 14 души са пострадали при катастрофи в страната през изминалото денонощие"}
{"url": "http://www.focus-news.net/news/2017/12/22/2470051/euronews-frenskoto-pravitelstvo-shte-naeme-kotki-za-da-gonyat-mishkite-po-ministerstvata.html", "text": "Париж е известен не само с Айфеловата кула, но и със сериозните си миши проблеми. Гризачите са навлезли дори и в правителствените сгради, предава  Euronews.\r\nФренското външно министерство е „наело“ две котки, за да гонят нежеланите посетители на сградата.  Котките на име Номи и Ное, наречени на имената на първите крале на Бретан,  трябва да се справят с проблема. Виктор Турмаков", "date": "2017.12.22", "title": "Euronews: Френското правителство ще наеме котки, за да гонят мишките по министерствата"}
{"url": "http://www.focus-news.net/news/2017/12/22/2470052/burgas-dram-shou-s-piroefekti-shte-otkrie-tseremoniyata-sportist-na-godinata-2017-v-grada.html", "text": "Дръм шоу със зрелищните пироефекти на група \"Вакали\" ще открие тазгодишната церемония „Спортист на годината 2017“ в Бургас. Това съобщиха от пресцентъра на Община Бургас. Церемонията ще се проведе от 19.00 часа днес в зала „Бойчо Брънзов”. Водещи на събитието ще бъдат обичаните български актьори Гергана Стоянова и Симеон Владов. Очаква се атрактивна танцова хореография, разработена специално за шоуто в Бургас по време на събитието. Шоуто ще подгреят и младите бургаски акробати. Формацията ще покаже най-доброто от акробатичната си програма. Освен тях на сцената ще се качат и балерини от Танцова школа „Естрела“, както и Вокално студио „Сезони“. Водещи на официалната церемония ще бъдат любимите артисти от малкия екран и театралната сцена Гергана Стоянова и Симеон Владов.\r\nСъбитието очаква куп родни шампиони и спортни деятели. Сред тях са имена като Георги Костадинов – първият олимпийски шампион по бокс, петкратната световна, шесткратна европейска и двукратна вицеолимпийска шампионка Станка Златева, щангистът със славно минало Антон Коджабашев, първият носител на златния пояс „Дан Колов“ Стефан Иванов и много други.\r\nЕдна от атракциите, които организаторите са предвидили за многобройните гости, е на четири колела и ще привлича погледите от паркета на зала „Бойчо Брънзов”. Това е истински болид, участвал на състезания от сериите на Формула 2 и няма да е единствената изненада, която ще очакват посетителите на церемонията.\r\nТалантливите хора са национално богатство и заслужават подкрепа, независимо в коя област се изявяват, смятат организаторите на събитието в лицето на Община Бургас.\r\nВходът е свободен за всеки, който желае да присъства. Повече информация около официалната церемония „Спортист на годината 2017“ може да намерите на интернет страницата на Община Бургас, както и във фейсбук.", "date": "2017.12.22", "title": "Бургас: Дръм шоу с пироефекти ще открие церемонията „Спортист на годината 2017“ в града"}
{"url": "http://www.focus-news.net/news/2017/12/22/2470053/detsata-na-pernik-se-veselyat-za-koleda.html", "text": "В навечерието на най-светлите християнски празници Бъдни вечер и Коледа Перник ще бъде огласен с благотворителни концерти за помощ на хора в беда, съобщиха от пресцентъра на общината. Коледен концерт на формация „Майсторите на танца“ ще се проведе в театрален салон \"Георги Русев\", а в концерт в Обединения детски комплекс ще се включи детска хип хоп формация. Самодейците към читалищата в града ще възстановят по автентичен начин обичаите „Бъдни вечер” и „Игнажден”, които ще впечатлят всеки, докоснал се до традициите. Финалът на седмицата ще бъде поставен с „Коледно матине” , в което ще вземат участие хор „Родна песен”.\r\nПрограма за 22 и 23 декември:\r\n22 декември\r\n15, 00 ч.- ДГ № 2”Родолюбче”- филиал кв. Бела вода\r\n„Бъдни вечер” – представяне на зимни детски игри и занимания\r\nОрганизатор: НЧ “Пробуда - 1935 г.” и ДГ № 2”Родолюбче”- филиал кв. Бела вода\r\n17,00 ч.- Общински младежки дом- Мошино\r\nКоледен карнавал на Спортен клуб \"Едая\"\r\nОрганизатор: Общински младежки дом\r\n17,30 ч. – Театрален салон „Георги Русев“\r\nКоледен концерт на формация „Майсторите на танца“\r\n18,30 ч. – театрален салон, Обединен детски комплекс\r\nКоледен концерт– с участието на хип-хоп формация \r\nОрганизатор: ЦПЛР-ОДК\r\n23 декември\r\n11,30 ч. – Театрален салон, Обединен детски комплекс\r\n„Коледно матине” – самостоятелен концерт на хор „Родна песен” \r\nОрганизатор: ЦПЛР-ОДК", "date": "2017.12.22", "title": "Децата на Перник се веселят за Коледа"}
{"url": "http://www.focus-news.net/news/2017/12/22/2470054/blagoevgrad-s-pechene-na-rozhdestveni-hlebcheta-prodalzhava-rabotilnitsata-na-dyado-koleda-v-grada.html", "text": "Деца от Благоевград ще пекат рождествени хлебчета в Градска художествена галерия, съобщиха от пресцентъра на Община Благоевград. Инициативата започна вчера и ще продължи от 11.00 часа днес. Събитието е част от Работилницата на Дядо Коледа и от цикъла \"Православна култура\" на Православен информационен център, с подкрепата на Община Благоевград. Днес децата ще вземат участие в печеното на хляб и направата му. Ще се изработват рождествени хлебчета и фигурки от тесто. Децата ще месят и пекат рождествените хлебчета под ръководството на представители от Православен информационен център на Неврокопска света митрополия. Децата ще бъдат запознати с мястото на хляба в православната традиция, както и техниката на приготвяне. Малките ще чуят притчи за раждането на Христос докато хлябът се пече.\r\nХлябът от векове е символ на благодарността на хората към Бога. Хлябът участва в Тайнствата на Църквата. В обредността на хлябовете е скрита дълбока символика, като от една страна или означава слънцето и оттам плодородието.", "date": "2017.12.22", "title": "Благоевград: С печене на рождествени хлебчета продължава работилницата на Дядо Коледа в града"}
{"url": "http://www.focus-news.net/news/2017/12/22/2470055/mayk-pens-kam-prezidenta-na-afganistan-sasht-sa-tuk-za-da-ogledat-polozhenieto.html", "text": "Вицепрезидентът на САЩ Майк Пенс заяви на президента на Афганистан Ашраф Гани по време на изненадващото си посещение в страната, че „САЩ са тук, за да огледат положението“. Те обсъдиха обявената стратегия на САЩ за разбиване на патовата ситуация в страната, както и скорошните парламентарни избори в нея, пише Washington Post.\r\n„Тук сме, за да огледаме положението“, заяви Пенс. Той допълни, че победата на САЩ „е по-близо от когато и да е било“. Вицепрезидентът също така се срещна с водачите на военния контингент на страната си в Афганистан. \r\nПътуването на Пенс се извършва с фокус върху обявената от президента Доналд Тръмп стратегия „за борба до победа“ в Афганистан срещу талибаните.  Виктор Турмаков", "date": "2017.12.22", "title": "Майк Пенс към президента на Афганистан: САЩ са тук, за да огледат положението"}
{"url": "http://www.focus-news.net/news/2017/12/22/2470056/pazardzhik-vazmozhni-sa-zaledyavaniya-po-patnite-nastilki-na-mesta-v-oblastta-patishtata-sa-obraboteni-i-prohodimi.html", "text": "Пътните настилки в областта са предимно сухи, на места влажни, а по усойните и планински райони – частично заледени и обработени. Това съобщи за Радио \"Фокус\" - Пазарджик дежурният в Областно пътно управление - Пазарджик. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.", "date": "2017.12.22", "title": "Пазарджик: Възможни са заледявания по пътните настилки на места в областта, пътищата са обработени и проходими"}
{"url": "http://www.focus-news.net/news/2017/12/22/2470057/burgas-koleden-kontsert-shte-se-sastoi-e-darzhavnata-opera-v-grada.html", "text": "Коледен концерт ще се състои е Държавната опера - Бургас. Това съобщиха от пресцентъра на Община Бургас. Концертът ще започне в 19.00 часа днес. В него ще участват: оркестър, хор и солисти при Държавна опера – Бургас, Детски хор „Милка Стоева“. \r\nНа 23 декември от 19.00 часа в Държавна опера – Бургас ще се проведе музикално-артистичен спектакъл “Вълшебства по Коледа“ с участието на: Астор, Ангел Заберски, Стунджи, Борис Таслев, Михаил Йосифов, Владимир Кърпаров, Арнау Гарофе, Велислав Стоянов. На 25 декември 14.30 часа на площад „Атанас Сиреков“ ще е празничният коледен концерт с участието на: ПФА „Странджа“, а на 31 декември от 22.30 часа на площад „Тройката“ ще започне празничният новогодишен концерт с участието на: Група „Celebration“, Сантра, Жечка Сланинкова и оркестър „Странджа“. Водещ ще е Dee.", "date": "2017.12.22", "title": "Бургас: Коледен концерт ще се състои е Държавната опера в града"}
{"url": "http://www.focus-news.net/news/2017/12/22/2470058/regnum-opredelena-e-datata-na-vazmozhnata-ostavka-na-raul-kastro.html", "text": "Лидерът на Куба Раул Кастро, който оглавява страната от 2008 г., заяви, че ще напусне позицията си през 2018 г., предава  Regnum.\r\n„Когато на 19 април бъде формиран новият състав на парламента, тогава ще приключи моят втори и последен мандат като държавен глава“, заяви Кастро. „Куба ще си има нов лидер“, допълни той. \r\nПредседателят на Държавния съвет и на Министерския съвет на Куба добави, че мандатите на позициите трябва да бъдат ограничени до два.  Виктор Турмаков", "date": "2017.12.22", "title": "Regnum: Определена е датата на възможната оставка на Раул Кастро"}
{"url": "http://www.focus-news.net/news/2017/12/22/2470059/pencho-markishki-ban-okolo-1700-chasa-vecherta-e-maksimumat-na-posledniya-za-godinata-meteoren-potok-ursidi-urs.html", "text": "Днес около 17.00 ч. вечерта е максимумът на последния за годината метеорен поток – Урсиди (URS), активен от 17 до 26 декември. Това заяви за Агенция „Фокус“ Пенчо Маркишки – физик от Института по астрономия с НАО към БАН. \"Той е с ниска интензивност – около 10 метеора на час по време на максимума. На 22 декември вечерта Луната няма да възпрепятства осезаемо наблюденията – тя ще залезе в 20:52 часа за София, със 17% осветен диск – нарастващ сърп, млада Луна“, обясни Пенчо Маркишки.", "date": "2017.12.22", "title": "Пенчо Маркишки, БАН: Около 17.00 часа вечерта е максимумът на последния за годината метеорен поток – Урсиди (URS)"}
{"url": "http://www.focus-news.net/news/2017/12/22/2470060/dobrich-prohodimi-sa-patishtata-na-teritoriyata-na-oblastta.html", "text": "Проходими са пътищата на територията на областта, предаде кореспондент на Радио „Фокус” – Варна. Няма въведени ограничения на движението на автомобили в областта. Пътните настилки са предимно сухи. Времето в Добрич е слънчево и ясно, без снеговалеж, температурата е около минус 4 градуса. Автогарата в Добрич работи нормално.\r\nЖулиета НИКОЛОВА", "date": "2017.12.22", "title": "Добрич: Проходими са пътищата на територията на областта"}
{"url": "http://www.focus-news.net/news/2017/12/22/2470061/pregled-na-osnovnite-temi-v-starozagorskiya-pechat.html", "text": "\"Коледа стопли децата, лишени от родителски грижи\" е акцент в днешния брой на вестник \"Старозагорски новини\". В материала се уточнява, че всичките 195 възпитаници на петте специализирани заведения за настаняване на деца, лишени от родителска грижа, в Стара Загора вчера са получили коледни подаръци от \"КонтурГлобал Марица Изток 3\". Компанията е осигурила за всяко дете ваучер на стойност 40 лв. от верига магазини, предлагаща на пазара топли зимни дрехи и обувки. Ден по рано от \"КонтурГлобал Марица Изток 3\" дариха 24 комплекта народни носии с красиви мотиви от тракийската фолклорна област и танцови обувки на Детския фолклорен ансамбъл \"Гълъбчета\" при Дома на културата в Гълъбово. \r\n\"Оставиха \"печатарите\" от механа \"Мустанг\" в ареста\" е друго заглавие в изданието. В статията четем още, че състав на Специализирания апелативен съд в София е потвърдил постоянната мярка за неотклонение \"задържане под стража\" на петимата задържани по обвинение в организирана престъпна група с цел печатане на фалшиви евро и разпространение на наркотици казанлъчани. Според съдиите повдигнатите обвинения предвиждат затвор от 10 и повече години, имало опасност при по-леки мерки обвиняемите да извършат други тежки престъпления. \r\nС белезници в съда бяха докарани 49-годишният Иван Кръстев Дочев, 43-годишният Филип Огнянов Илиев-Феро, 49-годишният Андрей Антонов Точков и доста по-младите от тях Юлиян Асенов Щерев (28 г.) и Сунай Джуков (28 г.). Петимата бяха арестувани в хода на спецакция на ГДБОП, проведена на 11 януари в Казанлък, павелбанското село Долно Сахране, град Крън, казанлъшкото Енина и Габрово. \r\n\"Руският патриарх Кирил ще дойде в България на 3 март\", съобщава също вестникът. Очаква се главата на Руската православна църква и българският патриарх Неофит заедно да отслужат тържествена Света литургия в Храм-паметника \"Рождество Христово\" в град Шипка, , а след това да уважат тържествата на едноименния връх. Посещението на Главата на Руската православна църква у нас ще бъде по покана на българския патриарх Неофит. Към настоящия момент е известно, че руският президент Владимир Путин няма да уважи честванията за 3 март, тъй като в този период ще е в предизборна кампания. Официална покана е отправена към руския премиер Дмитрий Медведев, но към момента няма потвърждение за негова визита на заветния връх Шипка.", "date": "2017.12.22", "title": "Преглед на основните теми в старозагорския печат"}
{"url": "http://www.focus-news.net/news/2017/12/22/2470062/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-vsichki-patishta-v-oblastta-sa-prohodimi-pri-zimni-usloviya.html", "text": "Интензивно е движението по автомагистрала „Струма“ и главен път Е-79 в частта им от област Благоевград. Това съобщиха за Радио „Фокус“ – Пирин от Областно пътно управление – Благоевград. Навсякъде в областта пътните настилки са сухи и нормално проходими при зимни условия. Само по високите и усойни места е възможно пътищата да се частично мокри и хлъзгави, но са обработени срещу заледяване. През изминалата нощ обстановката в региона е била спокойна и няма регистрирани тежки пътни инциденти. От 16.00 до 20.00 часа ще бъде ограничено движението на ТИР-ове с тегло над 12 тона по автомагистрала „Струма“ и главен път Е-79 с цел да се осигури по-бързото и безпроблемно преминаване на леките автомобили в последния работен ден преди коледните празници. Полицейското присъствие по основните пътни направление ще бъде засилено.\r\nЛивия НИНОВА", "date": "2017.12.22", "title": "Благоевград: Интензивно е движението по автомагистрала „Струма“ и главен път Е-79, всички пътища в областта са проходими при зимни условия"}
{"url": "http://www.focus-news.net/news/2017/12/22/2470063/pazardzhik-sotsialnata-aktsiya-neka-da-nyama-gladni-na-koleda-shte-se-provede-vav-velingrad.html", "text": "За Коледа и Нова година започват велинградските тържества, съобщи за Радио „Фокус“ - Пазарджик Златко Златанов, председател на Сдружението на хотелиерите и ресторантьорите във Велинград. „Имаме традиция в провеждането им. По моя инициатива тази година ще се проведе акцията „Нека да няма гладни на Коледа!“. Това е социална и благотворителна инициатива да нахраним абсолютно всички с топла храна, съчетана с коледна музика, песни и танци“, уточни Златанов. От обяд на 26 декември 2017 започва приготвянето на курбан, ще има храна и питие за всеки, който е дошъл, независимо от социалния му статус. „Трапезата ще е богата на месо, плодове и зеленчуци с цел да не остане гладен човек по време на най-светлите празници. Всичко ще бъде абсолютно безплатно“, добави Златанов. Ще има музикално озвучаване с голяма и хубава апаратура. Ще се пеят песни и ще се играят хора, за да е пълен празника. „Това го правим заради най-ниския социален слой хора, които не могат да си го позволят със свои средства“, коментира Златанов.\r\nСветлана ЕЛЕНКИНА", "date": "2017.12.22", "title": "Пазарджик: Социалната акция „Нека да няма гладни на Коледа!“ ще се проведе във Велинград"}
{"url": "http://www.focus-news.net/news/2017/12/22/2470064/ekathimerini-prezidentat-na-gartsiya-prizova-turtsiya-da-uvazhava-lozanskiya-miren-dogovor.html", "text": "Президентът на Гърция Прокопис Павлополус заяви, че добрите отношения на страната му с Турция зависят от това, дали Анкара ще уважава суверенитета на Кипър и Лозанския мирен договор, изградил съвременните граници на Гърция и Турция, пише  Ekathimerini.\r\nПо време на скорошното посещение на турския президент Реджеп Тайип Ердоган в Гърция двамата държавни глави имаха необичайно рязка обмяна на думи относно договора. Според Ердоган той трябва да има по-голяма яснота.\r\nСъщо така президентът на Гърция заяви, ме Македония трябва да се въздържа от употребата на имена, които изкривяват историята и намекват за иредентизъм.  Виктор Турмаков", "date": "2017.12.22", "title": "Ekathimerini: Президентът на Гърция призова Турция да уважава Лозанския мирен договор"}
{"url": "http://www.focus-news.net/news/2017/12/22/2470065/stara-zagora-obraboteni-sreshtu-zaledyavaniya-sa-patnite-nastilki-na-prohodite-shipka-i-hainboaz.html", "text": "Частично заледени и обработени са пътните настилки на проходите Шипка и Хаинбоаз. Това каза за Радио „Фокус“ дежурният в Областно пътно управление – Стара Загора. Минус 12 градуса е температурата на прохода Шипка. Сухи са пътните настилки на автомагистралите Тракия и Марица, времето е ясно, а видимостта е добра.\r\nБез нововъведени ограничения се осъществява движението на територията на цялата област Стара Загора. Температурите са от минус 2 до минус 7 градуса.\r\nСлавяна ГАЙДАРОВА", "date": "2017.12.22", "title": "Стара Загора: Обработени срещу заледявания са пътните настилки на проходите Шипка и Хаинбоаз"}
{"url": "http://www.focus-news.net/news/2017/12/22/2470066/pregled-na-osnovnite-temi-v-dobrudzhanskiya-pechat.html", "text": "„Близо половината от българите смятат 2017-та за добра година“, съобщава на първа страница вестник „Добруджанска трибуна“. 53% от тях ще отделят до 150 лева за посрещането на предстоящите празници. Проучването е на изследователски център, посветено на коледните и новогодишни празници. Здравето е най-често посочваното пожелание за тях, следвано от парите и късмета. От ветропарк „Св. Никола“ заявяват, че са в готовност да посрещнат зимуващите гъски, съобщава изданието. През тази година системата за спиране на турбини за предотвратяване на риск от сблъсък с птици е активирана за общо 86 часа. От централата са заявили готовност да посрещнат зимуващите птици през най-студените месеци, когато езерата при Шабла и Дуранкулак замръзнат. „Кметът на Балчик получи отличие от Оксфорд“, съобщава изданието. Николай Ангелов е получил флага на Европа и специален сертификат за успешно управление на градска среда на традиционната среща на върха на лидерите, провела се на 19 и 20 декември в Оксфорд. В рамките на форума Николай Ангелов и неговият заместник Димитрин Димитров са представили инвестиционния потенциал на Белия град. От спортната страница – „Петър Малев е отново №1 сред спортистите в Генерал Тошево“. Малев е победител в анкетата за втора поредна година. Той спортист от клуба по силов трибой „Цунами“. За треньор на годината е избран единодушно Руслан Томов, наставник във Волейболен клуб „Спортист 99“.", "date": "2017.12.22", "title": "Преглед на основните теми в добруджанския печат"}
{"url": "http://www.focus-news.net/news/2017/12/22/2470067/shumen-suhi-i-prohodimi-sa-patishtata-ot-republikanskata-patna-mrezha-v-oblastta.html", "text": "Сухи и нормално проходими са пътищата от републиканската пътна мрежа в област Шумен, предаде репортер на Радио „Фокус“ - Шумен. Времето е ясно, видимостта е добра. Интензивен е трафикът по автомагистрала „Хемус“ в посока Варна, както и по главения път за София. \r\nСред натоварените участъци са кръговото кръстовище за кв. \"Макак\", кръговото кръстовище при 7-ми км, както и на пътен възел „Белокопитово“. Върбишки проход остава затворен за всички видове пътни превозни средства“.\r\nИвелина ИВАНОВА", "date": "2017.12.22", "title": "Шумен: Сухи и проходими са пътищата от републиканската пътна мрежа в областта"}
{"url": "http://www.focus-news.net/news/2017/12/22/2470068/the-independent-ispaniya-e-pobedena-smyata-karles-puchdemon-sled-pobedata-na-separatistkite-partii-na-izborite-v-kataluniya.html", "text": "Бившият лидер на Каталуния Карлес Пучдемон обяви победа, след като сепаратистките партии в Каталуния спечелиха мнозинство след предсрочните избори в областта, пише  The Independent.\r\n„Испания е победена“, заяви Пучдемон, който в момента е в изгнание в Брюксел. Според него испанският министър-председател „Мариано Рахой получи шамар по лицето от Каталуния“. \r\nМилиони местни граждани гласуваха на изборите, насрочени от Мадрид, след като обяви проведени през октомври референдум за независимостта на областта нелегален. \r\nСега Рахой ще се сблъска с допълнителна конфронтация със сепаратистката коалиция, която най-вероятно ще се върне на власт в Барселона. Трите сепаратистки партии - Демократичната европейска партия, Каталунската републиканска левица и Кандидатурата за народно единство получиха общо 70 депутатски мандата в местния парламент, което им е достатъчно да формират управляваща коалиция. \r\nЗаместник-председателят на каталунския регионален парламент Агусти Алкоберо обяви победата на силите, искащи независимост и допълни, че иска освобождаването на политиците, затворени след референдума.  Виктор Турмаков", "date": "2017.12.22", "title": "The Independent: „Испания е победена“, смята Карлес Пучдемон след победата на сепаратистките партии на изборите в Каталуния"}
{"url": "http://www.focus-news.net/news/2017/12/22/2470069/balgarskata-pravoslavna-tsarkva-proslavya-prepodobniya-nash-svetitel-naum-ohridski-na-23-dekemvri.html", "text": "На 23 декември Българската православна църква чества успението на преп. Наум Охридски, предаде репортер на Агенция \"Фокус\". Край езерото в столичния квартал „Дружба“ е единственият енорийски храм, посветен на охридския чудотворец. По този повод днес от 18.00 часа ще започне празнична вечерня.\r\nС благословението на Негово Светейшество Софийския митрополит и Български патриарх Неофит, архиерейската св. Литургия на самия празник - 23 декември (събота), ще бъде оглавена от Негово Преосвещество Мелнишкия епископ Герасим – главен секретар на Св. Синод на Българската православна църква. Начало на св. Литургия – 9:00 часа. \r\nНикола ПЕТКОВ", "date": "2017.12.22", "title": "Българската православна църква прославя Преподобния наш светител Наум Охридски нa 23 декември"}
{"url": "http://www.focus-news.net/news/2017/12/22/2470070/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III–5004 – път II–44 – път III–4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални за сезона. Настилките са предимно сухи, в по-усойните места заледени и обработени. Трафикът е  интензивен. Затворен за моторни превозни средства с ширина по–голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци - Велчевци. Движението е в едната лента. Ограничено е движението на автомобили над 10 тона в участък от път III-3011 село Крамолин – Велико Търново. Забраната е въведена за отсечката от км 22+129 до км 28+380, а причината е  влошено технико–експлоатационно състояние на мостово съоръжение при км 26+444. Срокът за приключване на ремонтните дейности е 30-ти юни 2018.\r\nЛуиза ТРАНЧЕВА", "date": "2017.12.22", "title": "Габрово: Ограничено е движението в участък от път Велико Търново – Стара Загора, в района на град Габрово"}
{"url": "http://www.focus-news.net/news/2017/12/22/2470071/ria-novosti-osem-dushi-sa-zaginali-pri-vzriv-v-afganistanskata-provintsiya-kandahar.html", "text": "Най-малко осем души са загинали при взрив на кола-бомба край полицейски участък в южната афганистанска провинция Кандахар, предава  РИА Новости.\r\nВ резултат на инцидента има и ранени, но броят им не се уточнява.\r\nПолицията смята, че зад взрива стоят талибаните.  Виктор Турмаков", "date": "2017.12.22", "title": "РИА Новости: Осем души са загинали при взрив в афганистанската провинция Кандахар"}
{"url": "http://www.focus-news.net/news/2017/12/22/2470072/pregled-na-osnovnite-temi-vav-velikotarnovskiya-pechat.html", "text": "„Анонимен дари над 1500 лв. за празника на сираците в Леденик” е заглавие от първа страница на областния всекидневник „Янтра Днес”. Анонимен благодетел дари над 1500 лв. за коледната трапеза в приюта за сираци на Христо Атанасов в Леденик. Заедно със сътрудниците на бизнесмена Атанасов е закупил храна за Коледните и Новогодишните празници. „Свилоза спря работа, 490 души остават у дома“ е друго заглавие от днешното издание. Производителят на целулоза в Свищов отново спря работа заради липса на суровина. Причината е изключително негативното развитие на пазара на дървесина в България от началото на 2017 г., което продължава и сега. „Почти 4 млн. лв. ще влязат в Стражица по проекти през 2018 г.“, пише още вестникът. Реализирането на проекти на стойност над 4 млн. лв. ще започне в Стражица през  2018 г., съобщи кметът на Общината Румен Павлов. В Сушица с 343 212 лв. ще бъде извършен цялостен ремонт на язовир „Ръбе“. „8 месеца затвор и 2500 лв. глоба получи мъж, държал амфетамин“ е новина от криминалната хроника. На страниците на вестника ще откриете и обръщения от областния управител, кмета, председателя на Общинския съвет във Велико Търново и други общественици по повод предстоящите празници. \r\n„С уроци по цигулка малкият Александър победи пълната парализа” е заглавие от другия областен ежедневник „Борба”. Уроци по цигулка спасиха 11-годишния Александър Симеонов от Елена от пълна парализа. Малчуганът, за когото лекарите не давали надежда да живее, днес отново върви, рисува, сгъва оригами и дори изнася концерти. „Дядо Коледа няма да остави нищо под елхата на семейство с 15 деца“ е друга тема от вестника. Българско семейство от свищовското село Царевец ще посрещне Дядо Коледа без подаръци и без разточителства и глезотии. Причината е, че от години социалните служби в Свищов отказват да отпуснат помощи. „Близначките Александра и Теодора стигнаха до полуфинала на конкурс за пианисти в Брюксел“ е друга тема от всекидневника. До полуфинала на международния конкурс за пианисти „Цезар Франк“, който се провежда в Брюксел, достигнаха близначките Александра и Теодора Даскалови от Велико Търново. „Кметове без костюми и вратовръзки“ пише още ежедневникът. Това е статия, разказваща за управниците от региона и личния им живот, хобитата и техните семейства. На страниците на ежедневника ще намерите и празничните им пожелания към жителите на Великотърновска област.", "date": "2017.12.22", "title": "Преглед на основните теми във великотърновския печат"}
{"url": "http://www.focus-news.net/news/2017/12/22/2470073/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщиха за Радио „Фокус” – Кюстендил от Областното пътно управление – Кюстендил. Пътните настилки са сухи. \r\nЗабранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. \r\nС нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.22", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2017/12/22/2470074/smolyan-zaledeni-na-mesta-no-opesacheni-i-osoleni-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки са заледени на места, но са опесъчени и осолени, съобщиха за Радио „Фокус“ – Смолян от Областно пътно управление – Смолян. Времето е облачно, без валежи. През деня не са регистрирани инциденти по републиканските пътища в региона.\r\nДвижението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци.\r\nВ Смолян пътните настилки по улиците в града са мокри и заледени на места, но почистени и обработени против заледяване. Автомобилният трафик е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.22", "title": "Смолян: Заледени на места, но опесъчени и осолени, са пътищата в областта"}
{"url": "http://www.focus-news.net/news/2017/12/22/2470075/sofiya-zam-kmetat-todor-chobanov-i-kmetat-na-rayon-ovcha-kupel-shte-iznesat-danni-za-narusheniya-v-164-detska-gradina-zornitsa-v-gorna-banya.html", "text": "Зам.-кметът Тодор Чобанов и кметът на район „Овча купел“ Христина Семерджиева ще дадат пресконференция, на която ще изнесат данни за нарушения от извършена проверка в 164 детска градина „Зорница“  в Горна баня. Това съобщиха от пресцентъра на Столична община.\r\nПресконференцията ще се състои в 11.00 часа в сградата на Общината.", "date": "2017.12.22", "title": "София: Зам.-кметът Тодор Чобанов и кметът на район „Овча купел“ ще изнесат данни за нарушения в 164 детска градина „Зорница“ в Горна баня"}
{"url": "http://www.focus-news.net/news/2017/12/22/2470076/plovdiv-ochakva-se-patyat-karlovo-banya-da-bade-pusnat-za-dvizhenie.html", "text": "Пътят Троян – Кърнаре е ограничен за движение на камиони над 12 тона. Това съобщи за Радио „Фокус“ – Пловдив дежурният в Областно пътно управление – Пловдив. Пътят е обработен срещу заледяване. Пътните настилки в по-голямата част от областта са нормално проходими. Опасност от свлачища има по пътя Асеновград – Смолян и по пътя Кричим – Девин. Водачите трябва да шофират с повишено внимание и съобразена скорост там. Забранено е преминаването на моторни превозни средства по-високи над 4 м през тунелите по пътя Асеновград – Нареченски бани. Обходният маршрут е по пътя Кричим – Девин. Остава ограничено движението по пътя Карлово – Баня, поради ремонтни дейности на асфалтовата настилка. Обходният маршрут е през село Марино поле. Очаква се пътят да бъде пуснат днес.\r\nДвижението по пътя Плодовитово – Първомай – Асеновград, в района на моста над р. Марица е ограничено за МПС над 5 т поради намален габарит на пътното платно на стоманения мост. Обходният маршрут е по пътя Стара Загора-Поповица и път І-8 София – Пловдив – Свиленград. Движението по пътя Поповица – Болярци е ограничено за МПС над 12 т поради намален габарит на пътното платно на мост в с. Поповица. Срокът е до 20.12.2017 г. Движението по пътя Тополово – Леново – Поройна също е ограничено за всички МПС до 20.12.2017 г. Остава ограничено движението за всички моторни превозни средства по пътя Белица-Загражден-Давидково, в участъка от км 13 до границата с област Смолян до 20.12.2017 г.\r\nДвижението на територията на град Пловдив е натоварено.\r\nЦветана ТОНЧЕВА", "date": "2017.12.22", "title": "Пловдив: Очаква се пътят Карлово – Баня да бъде пуснат за движение"}
{"url": "http://www.focus-news.net/news/2017/12/22/2470077/sofiya-planiranata-za-dnes-proverka-na-kmeta-fanadkova-v-oki-krasno-selo-se-otmenya.html", "text": "Планираната за днес проверка на кмета Йорданка Фанъдкова в ОКИ „Красно село“ се отменя, съобщиха от пресцентъра на Общината. От там уточняват, че ще информират кога ще се проведе проверката.", "date": "2017.12.22", "title": "София: Планираната за днес проверка на кмета Фанъдкова в ОКИ „Красно село“ се отменя"}
{"url": "http://www.focus-news.net/news/2017/12/22/2470078/the-local-dori-i-separatistkite-partii-da-sa-spechelili-izborite-v-kataluniya-mezhdunarodnoto-pravo-ne-predvizhda-nezavisimost.html", "text": "Успехът на сепаратистките партии на изборите в Испания ще бъде посочен от тях като мандат за обявяване на независимост. Но това не е правилно тълкуване на международното право – изборните резултати не могат да бъдат заместител на независимостта, пише  The Local.\r\nКаталунското правителство, преди да бъде разпуснато на 27 октомври, заяви, че международното право на самоопределението на народите дава на региона „правото на независимост“ – твърдение, отхвърлено от редица специалисти. \r\nНо самоопределението и правото на независимост не са синоними. Международното право подкрепя независимостта като резултат от самоопределение при ограничени обстоятелства: една територия може да се отдели, ако е под чуждо колониално управление, ако е жертва на грубо нарушаване на човешките права и ако е изключена от политическия процес в страната.\r\nПредвид това, че Каталуния не е колония, че Испания след Франко не е извършвала нарушения на човешки права в региона и че Каталуния е включената в политиката на всяко равнище на испанските власти, то тези критерии не са изпълнени. Това означава, че международното право не подкрепя твърденията на областта, че има право на независимост. \r\nВ Каталуния референдумът за независимостта от 1 октомври бе проведен извън правомощията на регионалния парламент и това бе потвърдено от конституционния съд на Испания. Затова и резултатът от него не  бе признат нито вътре в държавата, нито на международно равнище. Виктор Турмаков", "date": "2017.12.22", "title": "The Local: Дори и сепаратистките партии да са спечелили изборите в Каталуния, международното право не предвижда независимост"}
{"url": "http://www.focus-news.net/news/2017/12/22/2470079/varna-po-usoynite-mesta-v-oblastta-sa-vazmozhni-chastichni-zaledyavaniya-zaradi-niskite-temperaturi.html", "text": "Предимно сухи са пътните настилки в областта, по усойните места са възможни частични заледявания заради ниските температури, предаде репортер на Радио „Фокус“ – Варна. Времето е ясно, видимостта е добра. Движението по направленията за София, Добрич и Бургас се осъществява без въведени ограничения. По-интензивен е трафикът по главния път Варна – Добрич. По пътя Кранево - Варна при км 83+100 е ограничено движението на моторни превозни средства над 10 тона. Обходът е през участъка Кичево - Оброчище.\r\nМарияна ВАЛЕНТИНОВА", "date": "2017.12.22", "title": "Варна: По усойните места в областта са възможни частични заледявания заради ниските температури"}
{"url": "http://www.focus-news.net/news/2017/12/22/2470080/veliko-tarnovo-s-22-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 22 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 448 см. Температурата на водата e 4.2 градуса. Разкъсана облачност ще има над българския участък на Дунав днес. На места тя ще намалява до предимно слънчево време. Слаб до умерен северозападен вятър ще духа през целия ден. Максималните температури ще са между минус 2° и 3°.", "date": "2017.12.22", "title": "Велико Търново: С 22 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/22/2470081/pregled-na-osnovnite-temi-v-shumenskiya-pechat.html", "text": "„Най-добрите в шуменския спорт получиха признание“ е водещото заглавие във вестник „Шуменска заря“. На тържествена церемония вчера в концертната зала на общинския Младежки дом се състоя традиционното награждаване на най-добрите спортисти, треньор и отбор за 2017 година, както и бяха връчени специални призове Община Шумен отличи около петдесет млади спортни таланти, предложени от клубовете. „Водата разпали политическия огън в общинския съвет на Шумен“, съобщава ежедневникът. Другите публикации  по темата на стр. 2 в броя са “Любомир Христов: През 2014 г. Са отпуснати 3,5 млн. лв. за пречиствателна станция и нищо не е направено“ и „Иван Йонков: Парите бяха върнати заради решение на служебното правителство от 2015 г. „Шуменската търговско-промишлена палата връчи годишните си награди“, пише ежедневникът. През 2017 г. ШТПП активира своята дейност чрез Центъра за професионално обучение. Спечелен беше проект по Оперативна програма „Човешки ресурси“, който стартира на 16 октомври и ще продължи да се реализира и през следващата година със съдействието на Община Шумен и партньорството на професионалните гимназии по икономика и по облекло, хранене и химически технологии „Проф. д-р Асен Златаров“. “Лекар на годината е д-р Валентин Семков“, съобщава изданието. Хирургът д-р Валентин Семков, началник на ІІ хирургично отделение в МБАЛ-Шумен д-р бе избран за лекар на годината. Той е получил най-много гласове в анкетата „Любов и благодарност“, която се провежда за 11 година сред пациенти и близките им. Най-много одобрение за професионализъм и човешко отношение е получил д-р Семков.", "date": "2017.12.22", "title": "Преглед на основните теми в шуменския печат"}
{"url": "http://www.focus-news.net/news/2017/12/22/2470082/umbalsm-pirogov-ekipat-na-d-r-tsvetko-georgiev-spasi-zhivota-na-2-bebeta-s-vrodeni-redki-anomalii.html", "text": "Екипът на д-р Цветко Георгиев спаси живота на 2 бебета с вродени редки аномалии, съобщиха от пресцентъра на УМБАЛСМ „Пирогов”. И двете момиченца се раждат с рядко срещана аномалия, при която още, докато са в утробата, част от червата им некротизират и загиват, което води до оформянето на кистична туморна формация, сраснала с останалите коремни органи. Тя е изпълнена с чревносъсдържимо и некротични тъкани. Тази формация не дава възможност на бебетата да се хранят, което пряко застрашава живота им.\r\nДокато са на няколко дни, момичетата са преведени в уникалното за България Отделение на новороденото и вродените аномалии в „Пирогов”. Завеждащият звеното д-р Цветко Георгиев и екипът му извършват продължителни животоспасяващи операции. Следват нови, продължаващи лечението многоетапни операции. Сега двете бебета могат да се хранят самостоятелно и имат шанс за пълноценен живот.\r\nОсновният принос за възможността да посрещнат първата си Коледа е на екипите на завеждащия Отделението на новороденото и вродените аномалии д-р Цветко Георгиев и на завеждащия Отделението по детска реанимация д-р Христо Пседерски.\r\nПодобна патология се среща изключително рядко, както в световен мащаб, така и у нас, споделя д-р Герогиев. За целия си професионален път лекарят е срещал около 15 подобни случая. \r\nДнес в 11.00 часа ще има брифинг с повече информация за бебета, чийто живот беше спасен от екипа на д-р Цветко Георгиев.", "date": "2017.12.22", "title": "УМБАЛСМ „Пирогов”: Екипът на д-р Цветко Георгиев спаси живота на 2 бебета с вродени редки аномалии"}
{"url": "http://www.focus-news.net/news/2017/12/22/2470083/montana-mokra-e-patnata-nastilka-na-prohoda-petrohan-na-mesta-ima-zaledeni-uchastatsi.html", "text": "Мокра е пътната настилка на прохода Петрохан, на места има заледени участъци. Това каза за Радио „Фокус“ – Видин дежурният служител в Областно пътно управление – Монтана. Той посочи, че пътят е обработен с пясък заради участъци, които се заледяват. Пътуването през прохода става при зимни условия. Остава забраната за преминаване през прохода на автомобили над 12 тона, до 31 март 2018 г. те ще се движат през гр. Своге.  В област Монтана движението по път ІІІ-112 Дъбова Махала – Смирненски – Славотин – Студено Буче – Монтана е ограничено за автомобили  над 12 т поради изпълнение на строително-монтажни работи. Останалите автомобили трябва  да се придвижват с повишено внимание. По път III-8104 ІІІ-8104 Замфирово – Пърличево е ограничено движението на автомобили над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/час и е сигнализирано с пътни знаци.\r\nАнна ЛОЗАНОВА", "date": "2017.12.22", "title": "Монтана: Мокра е пътната настилка на прохода Петрохан, на места има заледени участъци"}
{"url": "http://www.focus-news.net/news/2017/12/22/2470084/ria-novosti-parlamentat-na-peru-ne-odobri-impiychmanta-na-prezidenta-na-stranata.html", "text": "Парламентът на Перу след многочасово обсъждане не успя да обяви импийчмънта на президента Педро Пабло Кучински заради корупционен скандал. За отстраняването му гласуваха 78 депутати при необходими 87, предава  РИА Новости.\r\nПредложението Кучински да бъде отстранен бе внесено в парламента от няколко партии. Според тях президентът в своите заявления не е изричал истина. Това е свързано с това, че бразилската строителна компания „Одербрех“ е платила 4,8 млн. долара на фирми, свързани с него. \r\nОбсъждането в парламента продължи близо 14 часа. Президентът заяви по време на изслушването си, че е невинен.  Виктор Турмаков", "date": "2017.12.22", "title": "РИА Новости: Парламентът на Перу не одобри импийчмънта на президента на страната"}
{"url": "http://www.focus-news.net/news/2017/12/22/2470085/ahmed-dogan-dps-nyama-politicheska-sila-ot-opozitsiyata-koyato-mozhe-da-poeme-otgovornostta-za-upravlenie-na-stranata-kam-dneshna-data.html", "text": "Моята преценка е, че няма такава политическа сила от опозицията, която може да поеме отговорността за управление на страната към днешна дата. Това заявява в словото си пред политическия елит на ДПС почетният председател на Движението Ахмед Доган.\r\nАгенция \"Фокус\" публикува пълния текст на изявлението на Ахмед Доган:", "date": "2017.12.22", "title": "Ахмед Доган, ДПС: Няма политическа сила от опозицията, която може да поеме отговорността за управление на страната към днешна дата"}
{"url": "http://www.focus-news.net/news/2017/12/22/2470086/pregled-na-osnovnite-temi-vav-varnenskiya-pechat.html", "text": "„За крадците празниците са „работно време“ е заглавие от първа страница в днешния брой на варненския вестник „Черно море“. Полицията във Варна припомня мерките, които трябва да предприемат гражданите при пътуване и при пазаруване около празниците. „ОбС – Варна, даде разрешения за кредити, които ще променят града“, четем още в броя. Общинските съветници дадоха съгласието си на 23-ото заседание на местния парламент за вземане на кредити от местната власт, с които ще се съфинансират няколко европейски проекта и ще се реализират мащабни инвестиционни обекти от капиталовата програма на община Варна. Това стана след продължителни дебати, в които обаче беше подчертана нуждата от подобно финансиране. „Такса „Смет“ във Варна се запазва“, допълва изданието. Съветниците одобриха на 23-тото заседание на ОбС – Варна, предложения от кмета проект на план-сметка „Чистота“ за следващата година. За почистването на града са заложени малко над 29,65 млн. лв. Тази сума ще бъде актуализирана с точния размер на преходния остатък, който ще стане ясен в края на годината. Това практически значи, че таксата за битови отпадъци във Варна няма да бъде повишавана през 2018 г. В момента данъкът за жилищни имоти е 0,98 промила от данъчната оценка и е един от най-ниските в страната. „Правят 4D диагностика на сърцето в кардиохирургията във Варна“ е друга тема в броя. Клиниката по кардиохирургия в УМБАЛ „Света Марина” във Варна вече разполага с най-модерната в света ехокардиографска апаратура, предоставена от Медицинския университет. С нея се определят максимално прецизно промените в сърдечния мускул, като се представя 4D визуализация на структурата на сърцето и на клапния апарат. Техниката е свързана в система с друг апарат и компютър, което позволява образите да се съхраняват и обработват. Прецизната диагностика на сърдечната патология, например клапен апарат, предсърдие или камерите на сърцето е изключително важна за точно определяне на обема на операцията и прецизиране на най-доброто решение на проблема на пациента. „Командирът на ВМС: Оставаме без бойни кораби през 2019 г.“, пише изданието. Заради вчерашния провал на сделката за строителство на два нови патрулни кораба за ВМС, може да се окаже, че страната ни остава без бойни кораби през 2019 г. Това каза във Варна командирът на Военноморските сили контраадмирал Митко Петев. Сделката пропадна, след като единственият кандидат за нея – българската корабостроителница “Делфин”, се отказа да подпише договор с Министерството на отбраната. Според Петев рискът се увеличава, защото закъснението за реализацията на проекта за новите кораби е близо 2 години. По негови думи, забавянето на проекта поставя на преден план изпълнението на другия проект възстановяване на техническата способност на фрегатите. Досега той не беше приет от Министерския съвет. Трябва да се увеличи темпото, с което се реализира, защото от три фрегати, две са оперативни. „Наградиха най-добрите военни моряци за 2017 г.“, допълва вестникът. Най-добър корабен екипаж, офицер, старшина, матрос и цивилен служител от ВМС бяха отличени и тази година. Традиционните годишни награди на редакцията на националното морско списание „Клуб Океан” бяха връчени на церемония в Щаба на Военноморските сили. На стр. 6 в рубриката „Насаме“ е публикуван материал за проф. Виолета Йотова, специалист по педиатрия и детска ендокринология.", "date": "2017.12.22", "title": "Преглед на основните теми във варненския печат"}
{"url": "http://www.focus-news.net/news/2017/12/22/2470087/veliko-tarnovo-obichaite-i-traditsiite-na-badni-vecher-i-koleda-shte-badat-presazdadeni-v-doma-za-stari-hora-veneta-boteva.html", "text": "Обичаите и традициите на Бъдни вечер и Коледа пресъздават в Дома за стари хора „Венета Ботева“ във Велико Търново. Традиционното тържество ще зарадва посетителите на институцията с много песни, танци и веселие, каза за Радио „Фокус“ – Велико Търново директорът Зорица Радловска. Програмата ще включва и разкази за това как се е празнувало в миналото и кои от традициите се спазват и днес. Пред своите приятели ще се представят танцова група „Усмивка“, както и певческия състав на Дома. Всички те са подготвили нови песни и танци. Тържеството ще се случи днес от 10.00 часа. Освен това като коледен подарък за всички потребители и тази година в институцията ще се „сбъдват мечти“. Инициативата също е традиционна и се изпълнява от 2010 година. „Практиката ни показва досега, че това е най-емоционалното събитие в Дома. Те много се радват и го преживяват. Надяваме се и тази година да зарадваме няколко възрастни човека. Гледаме желанията да не са зависими предимно от финанси, а да са преди всичко емоционални за тях. Въпреки това всяка година събираме пари за операция, на някой, който се нуждае, за екскурзия или за други изненади“, посочи Зорица Радловска.\r\nЛуиза ТРАНЧЕВА", "date": "2017.12.22", "title": "Велико Търново: Обичаите и традициите на Бъдни вечер и Коледа ще бъдат пресъздадени в Дома за стари хора „Венета Ботева“"}
{"url": "http://www.focus-news.net/news/2017/12/22/2470088/varna-praznichno-tarzhestvo-s-dyado-koleda-koyto-shte-razdava-lakomstva-na-zhivotnite-shte-se-provede-v-zooparka-v-grada.html", "text": "Празнично тържество с Дядо Коледа, който ще раздава лакомства на животните, ще се проведе в зоопарка във Варна. Това съобщи за Радио „Фокус“ – Варна директорът на зоопарка Иванка Стоянова. Празникът ще започне от 11.00 часа. Всички питомци в зоопарка ще получат любима за тях храна, а в контактната зона Дядо Коледа ще поднесе лично подаръци на малките еленчета, пауни, патета и алпаката Президент.\r\n\"Всички гости на празника ще получат сладки изненади и ще могат да си изтеглят новогодишен късмет\", добави Иванка Стоянова.", "date": "2017.12.22", "title": "Варна: Празнично тържество с Дядо Коледа, който ще раздава лакомства на животните, ще се проведе в зоопарка в града"}
{"url": "http://www.focus-news.net/news/2017/12/22/2470089/bdzh-osiguryava-18-200-dopalnitelni-mesta-vav-vlakovete-za-koleda-i-nova-godina.html", "text": "„БДЖ – Пътнически превози” ЕООД ще осигури 18 200 допълнителни места за предстоящите празници, съобщиха от пресцентъра на холдинга. С допълнителни вагони ще бъдат увеличени съставите на някои влакове, които пътуват по основните направления в страната. По този начин националният железопътен превозвач цели да гарантира удобното придвижване на своите клиенти по време на почивните дни по повод Коледа и Нова година.\r\nОт днес, 22 декември, до 2 януари включително, с увеличени състави ще пътуват влаковете по най-натоварените маршрути в страната:\r\n•\tСофия – Варна – София; \r\n•\tСофия – Бургас – София; \r\n•\tСофия – Пловдив – София; \r\n•\tСофия – Плевен – София; \r\n•\tСофия – Горна Оряховица – София; \r\n•\tСофия – Русе – София; \r\n•\tСофия – Лом – София; \r\n•\tСофия – Видин – София;\r\n•\tСофия – Петрич – София.\r\n„БДЖ – Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена в зависимост от различните търговски оферти на дружеството.\r\nКлиентите на националния железопътен превозвач могат да получат подробна информация за разписанията на влаковете от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2017.12.22", "title": "БДЖ осигурява 18 200 допълнителни места във влаковете за Коледа и Нова година"}
{"url": "http://www.focus-news.net/news/2017/12/22/2470090/vratsa-nivoto-na-reka-dunav-se-e-povishilo-kray-oryahovo-sas-17-sm-prez-izminaloto-denonoshtie.html", "text": "Нивото на река Дунав се е повишило край Оряхово със 17 см и водният стоеж е 455 см. Това съобщиха от местната Хидрометеорологична станция в Ново село. Нивото на Дунав в началото на българския участък на реката при Ново село се е понижило с 4 см и водният стоеж е 536 см. Край Лом нивото е 593 см, а водният стоеж през последното денонощие се е повишил с 10 см. Температурата на водата край Ново село е 4,5 градуса,  край Оряхово е 5,4 градуса.", "date": "2017.12.22", "title": "Враца: Нивото на река Дунав се е повишило край Оряхово със 17 см през изминалото денонощие"}
{"url": "http://www.focus-news.net/news/2017/12/22/2470091/new-europe-katalunskite-separatisti-poluchiha-mnozinstvo-v-regionalniya-parlament.html", "text": "Партията на бившия каталунски лидер Карлес Пучдемон обяви пабеда за блока на сепаратистките партии, въпреки че остана на второ място след обявилата се срещу независимостта партия „Гражданите“, пише  New  Europe.\r\n„Гражданите“, водени от 36-годишният адвокат Инес Аримадас спечели най-много мандати – 38 от възможни 135 в парламента, но партиите, искащи независимост, получават общо 70 места.  \r\nИспанските централни власти разпуснаха каталунското регионално правителство, след като Женералитетът обяви незаконно независимост на 27 октомври. „Каталунската демокрация победи монархията“, смята Пучдемон, след като испанският министър-председател Мариано Рахой сега ще се сблъска с натиск, не само защото рискува, обявявайки извънредни избори, но и заради прекалено твърдата му реакция спрямо каталунското правителство, при която полицията бе изпратена да попречи на референдума. \r\n„Мариано Рахой получи шамар по лицето от Каталуния“, допълни Пучдемон. Очаква се той да се завърне в Каталуния от Белгия, където се намира в изгнание след референдума. \r\n„Днес ние се застъпихме за единството на всички каталунци, в полза на съвместното съжителство“, заяви на свой Аримадас. Според нея победата на изборите отправя послание до Испания и света, че „мнозинството се чувства каталунско, испанско и европейско и че така ще бъде и занапред“.  Виктор Турмаков", "date": "2017.12.22", "title": "New  Europe: Каталунските сепаратисти получиха мнозинство в регионалния парламент"}
{"url": "http://www.focus-news.net/news/2017/12/22/2470092/blagoevgrad-poradi-remont-na-vodoprovodnata-mrezha-e-preustanoveno-vodopodavaneto-v-nyakoi-chasti-na-simitli.html", "text": "Поради ремонт на водопроводната мрежа e преустановено водоподаването в някои части на Симитли до 17.00 часа. Това съобщиха за Радио „Фокус“ – Пирин от дежурният диспечер във водоснабдителното дружество, обслужващо област Благоевград. Без вода в посочения участък ще бъдат абонатите на дружеството, които се намират в участъка от улица „3-ти март“ до Бензиностанция „Петрол“. Препоръчва се на домакинствата да се запасят с необходимото им количество вода за питейно-битови нужди. От водното дружество поднасят извинения към всички, които ще бъдат засегнати от временното преустановяване на водоподаването.\r\nЛивия НИНОВА", "date": "2017.12.22", "title": "Благоевград: Поради ремонт на водопроводната мрежа e преустановено водоподаването в някои части на Симитли"}
{"url": "http://www.focus-news.net/news/2017/12/22/2470093/smolyan-nad-160-sa-imennitsite-v-obshtinata-v-denya-na-sveta-anastasiya.html", "text": "Днес Православната църква почина света великомъченица Анастасия. Именниците на този ден в община Смолян са над 160 души. Това каза за Радио „Фокус“ – Смолян Мария Топова от служба ГРАО в местната администрация. Най-многобройни са дамите, носещи името Анастасия, които са 137. С името Сийка пък са кръстени 30 жителки на община Смолян.\r\nНели ГЕРГЬОВСКА", "date": "2017.12.22", "title": "Смолян: Над 160 са именниците в общината в деня на света Анастасия"}
{"url": "http://www.focus-news.net/news/2017/12/22/2470094/tsvetan-tsvetanov-gerb-ahmed-dogan-e-prav-che-votat-na-nedoverie-oznachava-stani-za-da-sedna.html", "text": "Ахмед Доган е прав, че вотът на недоверие означава „стани, за да седна“. Това каза заместник-председателят на ПП ГЕРБ Цветан Цветанов в интервю за предаването „Тази сутрин“ по бТВ във връзка с речта нa почетния председател на ДПС Ахмед Доган на традиционната празнична вечеря по случай предстоящите празници. „В момента няма предпоставка за предсрочни парламентарни избори и това го казват дори и представители от БСП – тези, които към настоящия момент не желаят да са публични. Това, което е казал г-н Ахмед Доган, се припокрива и със социологическите изследвания, които излязоха в последните няколко дни“, каза още той и уточни, че няма политическа договорка между ГЕРБ и ДПС. „Много са гласуванията в българския парламент, в които различните политически  сили, които по принцип спорят, имат еднакви гласове, но това не значи, че има отстъпление. Речта на Доган малко се различава от позицията на парламентарната му група, но какво ще стане ще видим с политическите действия. Те заявиха, че ще има вот на недоверие и г-н Доган тук е изключително прав, че това означава „стани, за да седна“ - това е единственият мотив на БСП“, каза още Цветанов.\r\nТой коментира и темата за разногласията в управляващата коалиция. „Това, което мога да заявя, е, че работим добре с групата на патриотите, имаме добра комуникация и изпълняваме стриктно и коректно своите ангажименти. И вчера съм си говорил с Валери Симеонов – нямаме теми, по които да не си говорим, но не приемам подхода тази комуникация да преминава през медиите. Уважавам Симеонов и коалиционните ни партньори, защото знам, че много важно е темите, които сме си поставили в управленската програма, да се изпълняват. Но ние не можем да бъдем по всички на едно мнение“, каза Цветанов и уточни, че всеки един от политическите партньори на ГЕРБ иска да има втори лифт на Банско. „Даже си говорихме с наши приятели и установихме, че като цяло всички ще бъдат в Банско, Разлог и околностите“, обясни още той.", "date": "2017.12.22", "title": "Цветан Цветанов, ГЕРБ: Ахмед Доган е прав, че вотът на недоверие означава „стани, за да седна“"}
{"url": "http://www.focus-news.net/news/2017/12/22/2470095/shumen-72-godishen-mazh-e-stanal-zhertva-na-telefonna-izmama-za-nad-20-000-leva.html", "text": "72-годишен мъж е бил въвлечен в измама по телефона и предал на измамници 20 800 лева, съобщиха от Областната дирекция на МВР – Шумен. Парите мъжът изхвърлил през тераса на апартамент на седми жилищен етаж. Схемата, по която бил измамен, е позната в последно време – непознат се обажда по телефона, представя се за полицай и иска помощ за залавяне на телефонни измамници. С идеята че помага на полицията, мъжът следвал указанията. Поставил в торба 20 800 лева и ги хвърлил през терасата, за да могат „полиците“ да задържат на място измамниците. Малко по-късно, когато разбрал, че е измамен подал сигнал в полицейското управление в Шумен. Образувано е досъдебно производство.", "date": "2017.12.22", "title": "Шумен: 72-годишен мъж е станал жертва на телефонна измама за над 20 000 лева"}
{"url": "http://www.focus-news.net/news/2017/12/22/2470096/ministar-ekaterina-zaharieva-nadyavam-se-prez-yanuari-narodnite-predstaviteli-da-podkrepyat-dogovora-za-dobrosasedstvo-s-makedoniya.html", "text": "Договорът за добросъседство с Македония не е ратифициран все още, българското правителство го е внесло с парламента, надявам се януари месец народните представители да го подкрепят. Това каза вицепремиерът и външен министър Екатерина Захариева в предаването „Преди всички“ по БНР. „По-важното е, че още преди да се ратифицира договорът, тоест да влезе в сила, той се изпълнява“, заяви тя. „Дори да беше ратифициран, ако нашите отношения продължаваха да текат по същия начин, какво от това, че сме подписали Договор за приятелство и добросъседство“, коментира външният министър. „Гражданите на Македония с българско самосъзнание и произход вече казват, че не се притесняват да казват това публично, не чувстваме натиск, какъвто сме чувствали преди“, посочи Екатерина Захариева. „Поставянето на темата Западни Балкани много високо в приоритетите на външната политика на нашите съседи ще се отрази пряко и върху живота на всеки един български гражданин“, обясни министърът. „Ако съседите ни са мирни, проспериращи, богати, членове на ЕС и съюзници в НАТО, това ще се отрази и върху живота на българските граждани“, допълни Екатерина Захариева. „България има интерес съседите ни да бъдат стабилни в дългосрочен план, не само по време на шестте месеца на Българското председателство“, заяви тя.", "date": "2017.12.22", "title": "Министър Екатерина Захариева: Надявам се през януари народните представители да подкрепят Договора за добросъседство с Македония"}
{"url": "http://www.focus-news.net/news/2017/12/22/2470097/vladimir-moskov-kmet-na-obshtina-gotse-delchev-nadyavam-se-da-prodalzhim-polzotvornoto-si-satrudnichestvo-s-makedonskata-obshtina-shtip-i-zanapred.html", "text": "Кметът на Община Гоце Делчев Владимир Москов, проведе среща с кмета на македонската Община Щип Благой Бочарски. Това съобщиха от пресцентъра на Община Гоце Делчев. Срещата и посещението на Благой Бочарски са опознавателни и целят продължаване на досегашните добри контакти между двете общини. Кметът на Община Щип е новоизбран на този пост и затова при първото си посещение в Гоце Делчев, той бе запознат от кмета Владимир Москов с икономическата ситуация в района, с природните, културните и демографските дадености, както и с досегашния опит на Община Гоце Делчев в реализирането на европейски проекти и такива по програмите за Трансгранично сътрудничество.\r\n„До момента винаги сме имали много добри контакти с ръководството на Община Щип. Имаме реализирани съвместни проекти и се надяваме да продължим ползотворното си сътрудничество и занапред“, коментира кметът Владимир Москов.\r\nКметът на Щип Благой Бочарски заяви, че с неговия екип много биха искали да се запознаят с опита на Община Гоце Делчев по отношение разработването, кандидатстването и реализацията на проекти с европейски средства. \"Вие имате изключително голям опит в кандидатстването и изпълнението на проекти, а освен това сте страна – член на ЕС. За нас е много важно да се поучим от вашия опит и при наличие на проектни възможности да реализираме такива заедно\", каза още кметът на Щип.\r\nДвамата кметове си размениха подаръци и заявиха желанието си да работят заедно, както е било и досега, като обсъдят възможностите за разработване на проекти свързани с инфраструктурата, енергийната ефективност, туризма и други.", "date": "2017.12.22", "title": "Владимир Москов, кмет на Община Гоце Делчев: Надявам се да продължим ползотворното си сътрудничество с македонската Община Щип и занапред"}
{"url": "http://www.focus-news.net/news/2017/12/22/2470098/kardzhali-80-godishen-mazh-e-bil-otkrit-martav-v-servizno-pomeshtenie-na-sportnata-zala-v-grada.html", "text": "80-годишен мъж е бил открит мъртъв в сервизно помещение на спортната зала в областния център вчера около 18.00 часа. Това съобщиха от Областната дирекция на МВР – Кърджали. Сигнал, че възрастният човек не се е прибрал в дома си, след като отишъл на волейболен мач, е подаден в сряда в Районно управление „Полиция” – Кърджали. Полицейски патрули са издирвали изчезналия, но без резултат. \r\nСлед като е било открито тялото, дежурна оперативна група е извършила оглед. Няма следи от насилствена смърт. Образувано е досъдебно производство и трупът е транспортиран за аутопсия в кърджалийската болница.", "date": "2017.12.22", "title": "Кърджали: 80-годишен мъж е бил открит мъртъв в сервизно помещение на спортната зала в града"}
{"url": "http://www.focus-news.net/news/2017/12/22/2470099/plovdiv-vremenno-se-preustanovyava-razdelnoto-sabirane-na-rastitelni-otpadatsi-v-komatevo-i-proslav.html", "text": "Временно се преустановява разделното събиране на растителни отпадъци в „Коматево“ и „Прослав“, съобщиха за Радио „Фокус” - Пловдив от Общината. Това се налага във връзка с настъпването на зимния сезон и намаляване количеството на растителните отпадъци. Временно се преустановява обслужването на кафявите контейнери за растителни отпадъци, считано от 1 януари 2018 г. до 28 февруари 2018 г. Препоръчително е всяко домакинство, което притежава кафяв контейнер, да се погрижи за него, като го прибере и съхранява до изтичане на посочения срок.\r\nНа всички, които се отопляват с твърдо гориво през зимния сезон, се напомня, че е забранено изхвърлянето на сгурия в контейнерите за битови отпадъци и в тези за разделно събиране на отпадъци от опаковки, което би довело до запалване на отпадъците в контейнерите. Освен нанасянето на значителни материални щети, се замърсява околната среда и има риск за сградите, които се намират в близост до тях. \r\nВъв връзка с това Дирекция „Екология и управление на отпадъците” при Община Пловдив призовава гражданите да сигнализират на тел. 6111 – Общински инспекторат, в районните полицейски управления или на тел. 112 – за спешни повиквания,  при всеки случай на злонамерени действия срещу контейнерите. На нарушителите ще бъдат налагани санкции съгласно Наредбата за управление на отпадъците на територията на община Пловдив. \r\nСъбирането и извозването на цветните чували за отпадъчни материали от хартия и картон, пластмаси и метали по проекта „От врата на врата“ в квартал „Коматево“ през януари 2018 г. ще се извърши на 3-ти и 17-и.", "date": "2017.12.22", "title": "Пловдив: Временно се преустановява разделното събиране на растителни отпадъци в „Коматево“ и „Прослав“"}
{"url": "http://www.focus-news.net/news/2017/12/22/2470100/viktor-orban-ungariya-shte-blokira-vsyako-deystvie-na-es-nasocheno-sreshtu-polsha.html", "text": "Унгарският министър-председател Виктор Орбан заяви, че Унгария иска силна Полша като част от Европейския съюз и че ще блокира всяко действие, което е насочено към отменянето на правото на глас на Варшава в Съюза, предава  Reuters.\r\nОрбан заяви, че Полша, която е критикувана от Брюксел заради провеждането на съдебни реформи, е нападана несправедливо и неоправдано. Той допълни, че Унгария няма да подкрепи опита да се задейства чл. 7 от Договора на ЕС, предвиждащ санкции срещу страни членки. \r\n„Трябва да изясня на ЕС, че е безсмислено да се започна процес срещу Полша, защото няма шанс той да премине. Унгария ще формира непробиваемо препятствие“, уточни министър-председателят.  Виктор Турмаков", "date": "2017.12.22", "title": "Виктор Орбан: Унгария ще блокира всяко действие на ЕС, насочено срещу Полша"}
{"url": "http://www.focus-news.net/news/2017/12/22/2470101/pss-sravnitelno-dobri-sa-usloviyata-za-turizam-v-planinite.html", "text": "Сравнително добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Слаб вятър духа по билата, сутрешните температури са между минус 11 и минус 5 градуса. Работят лифтовите съоръжения в Банско и Пампорово. Няма получени сигнали за инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.22", "title": "ПСС: Сравнително добри са условията за туризъм в планините"}
{"url": "http://www.focus-news.net/news/2017/12/22/2470102/kardzhali-55-godishen-mazh-e-pochinal-v-avtobus-po-liniyata-general-geshevo-dzhebel.html", "text": "55-годишен мъж е починал в автобус по линията Генерал Гешево – Джебел. Инцидентът станал вчера около 07.30 часа. Това съобщиха от Областната дирекция на МВР – . На пътника, който отивал на работа, му прилошало и починал в превозното средство. Дежурна оперативна група от Районно управление „Полиция” – Джебел е извършила оглед. Образувано е досъдебно производство и тялото е транспортирано за аутопсия в отделението по съдебна медицина в Кърджали.", "date": "2017.12.22", "title": "Кърджали: 55-годишен мъж е починал в автобус по линията Генерал Гешево – Джебел"}
{"url": "http://www.focus-news.net/news/2017/12/22/2470103/targovishte-chitalishteto-v-selo-bistra-praznuva-110-godini-ot-osnovavaneto-si.html", "text": "Читалище \"Васил Левски\" в село Бистра празнува 110 години от основаването си. Тържеството ще се проведе в ритуалната зала, съобщи за Радио „Фокус“ - Шумен Мария Петрова, читалищен секретар. Празникът започна в 10.00 часа. Ще бъде представена презентация за историята и развитието на читалището, включени са и много фотоси. В концертната част ще се представят фолклорни и певчески групи от селата Давидово, Ралица и Съединение. „Създаването на читалището е свързано с идването на първата група българи след Освобождението в селото. „Заедно с немотията си, те донесли тук едно духовно богатство, наследено от предшествениците им, от местата от където са дошли, идеите на Левски прониквали и тук чрез войняговци“, каза Мария Петрова.\r\nИвелина ИВАНОВА", "date": "2017.12.22", "title": "Търговище: Читалището в село Бистра празнува 110 години от основаването си"}
{"url": "http://www.focus-news.net/news/2017/12/22/2470105/vitsepremierat-ekaterina-zaharieva-ek-shte-izleze-sas-strategiya-za-zapadnite-balkani-prez-fevruari.html", "text": "ЕК ще излезе със Стратегия за Западните Балкани през месец февруари, която ще обхваща всички държави. Това каза вицепремиерът и външен министър Екатерина Захариева в предаването „Преди всички“ по БНР. „Външната политика стана по-видима за обществото заради активната политика по отношение на страните от Западните Балкани. Това е основен приоритет по време на Българското председателство на Съвета на ЕС, но в същото време е много по-дългосрочна цел. България има интерес съседите да бъдат стабилни в дългосрочен план“, заяви тя. \r\nПо повод задействането на чл.7 на Лисабонския договор спрямо Полша Екатерина Захариева коментира: „Това, за съжаление, не са толкова приятни и позитивни неща, но дават и голяма възможност. Изненадваща е новината, че започна процедурата. Вече има две обсъждания – по време на Малтийското председателство и по време на Естонското председателство“. „ЕК реши да започне процедурата, която дава възможност за изслушване на държавата. Считам, че всяка една от държавите трябва да вземе становище, когато чуем и другата страна. Сега имаме само тази на ЕК. Задължително трябва да се чуе мнението на Полша“, обясни тя. „По моя информация, ще има среща между полския премиер и Жан-Клод Юнкер през януари. Много е важно тази процедура да не се превърне в повод за ново разделение на ЕС. Ще положим всички усилия като председатели на Съвета да не се получи нова разделителна линия“, посочи външният министър. „По време на Българското председателство се надявам да постигнем съгласие по Дъблинския регламент и общата политика за убежища“, заяви външният министър.", "date": "2017.12.22", "title": "Вицепремиерът Екатерина Захариева: ЕК ще излезе със Стратегия за Западните Балкани през февруари"}
{"url": "http://www.focus-news.net/news/2017/12/22/2470106/anadolu-agency-prezidentat-na-turtsiya-prie-sas-zadovolstvo-rezolyutsiyata-na-oon-za-erusalim.html", "text": "Президентът на Турция Реджеп Тайип Ердоган приветства „с голямо задоволство“ резолюцията на Общото събрание на ООН, отхвърлящо решението на САЩ да признаят Ерусалим за столица на Израел, пише  Anadolu Agency.\r\n„Приветствам с голямо задоволство подкрепата на Общото събрание за историческата резолюция относно Ерусалим“, заяви Ердоган. „Очакваме от правителството на САЩ без забавяне да се откаже от това нещастно решение, чиято нелегитимност бе ясно установена от Общото събрание на ООН“, допълни той. \r\n„От мое име и от това на турския народ изразявам признателност за всеки, който подкрепи каузата на Палестина и Ерусалим“, заключи президентът.  Виктор Турмаков", "date": "2017.12.22", "title": "Anadolu Agency: Президентът на Турция прие „със задоволство“ резолюцията на ООН за Ерусалим"}
{"url": "http://www.focus-news.net/news/2017/12/22/2470107/smolyan-predsedatelyat-na-narodnoto-sabranie-tsveta-karayancheva-prisastva-na-koledniya-kontsert-na-natsionalnoto-uchilishte-za-folklorni-izkustva-v-shiroka-laka.html", "text": "Фолклорът и традицията ще спасят нашия народ. Това заяви председателят на Народното събрание Цвета Караянчева пред преподавателите, възпитаниците на Националното училище по фолклорни изкуства в Широка лъка, където снощи се състоя грандиозен коледен концерт. Това съобщиха от пресцентъра на ГЕРБ – Смолян. В него момичетата и момчетата – възпитаници на музикалното училище от цялата страна, показаха феерия от багри, ритми, звуци. „Вие сте оставили децата си в едни от най-грижовните ръце. Това са хората, които възпитават в доброта чрез българския фолклор и аз съм особено щастлива тази вечер да съм с вас. За първи път идвам в Широка лъка и бях много очарована от това, което виждам. Особено тези прекрасни деца, които виждам на сцената“, посочи Караянчева. Тя призова да пазим традициите, защото с тази българска ценност ще можем гордо да вървим напред във времето и да правим чудеса за България. „Навсякъде, където се намираме, когато чуем български фолклор, сърцата ни се изпълват с гордост, която ни окрилява“, сподели председателят на парламента. В навечерието на Коледните празници тя отправи пожелание към прекрасните изпълнители,техните учители, родители и гости за здраве, много късмет, много любов и топлина в къщи. \r\nСпоред д-р Даниела Дариткова децата от това училище и техните преподаватели дават духа на Родопите, а също и духа на България. Тя подчерта, че те са днешните будители и само по този начин, съхранявайки традициите, можем да намерим своето достойно място в Европа. Д-р Дариткова пожела за всички присъстващи коледният концерт на музикалното училище да бъде едно добро начало на предстоящите празници. „Всички вие да имате благословена Коледа, топлота в домовете си и в сърцата си. И така, спазвайки традициите, вървейки напред да пребъде нашата България“, каза д-р Дариткова.\r\nКметът на Смолян Николай Мелемов пожела на младите таланти лично щастие и много творчески успехи. „Винаги ще ви подкрепяме и ще се гордеем с вас. Зная, че ви чака бляскаво бъдеще, но всичко зависи от вас. Слушайте вашите ръководители, защото те наистина са невероятни“, бе неговият съвет.\r\nОбластният управител Недялко Славов изтъкна, че е традиция вече смолянската общественост с нетърпение да чака коледния концерт на Националното училище за фолклорни изкуства. По думите му това събитие е важно за областта, но с присъствието на председателя на Народното събрание то вече намира и национален отзвук.\r\n„Този концерт материализира усилията на децата и техните преподаватели през годината по най-добрия начин. Днес те ще покажат най-доброто от себе си и ще ни заредят с позитивни коледни емоции. Аз искам да им благодаря, че тук, в сърцето на Родопите, те изпълняват една важна мисия – да бранят българщината, да предават фолклорните традиции и патриотизма от поколение на поколение. Д-р Дариткова ги нарече будители, аз ще ги нарека мисионери, защото наистина това е много важна мисия за страната ни в момента“, подчерта Славов. Неговото пожелание беше народът ни като едно задружно семейство да поема трудностите и със сговор да ги преодолява.\r\nБлагодарности към общинското и областното ръководство отправи директорът на училището Стоянка Тенова. „Ние не сме голямо училище, а училище по изкуствата. И въпреки че сме на подчинение на Министерство на културата, срещаме изключително голямата подкрепа и на община Смолян, и на област Смолян. Изключително благодарни сме за грижата им към нас“, заяви тя.\r\nНа концерта се насладиха също зам.-областният управител Адриан Петров, Мария Семерджиева – началник на РУО в Смолян, кметът на Широка лъка Васил Седянков.", "date": "2017.12.22", "title": "Смолян: Председателят на Народното събрание Цвета Караянчева присъства на коледния концерт на Националното училище за фолклорни изкуства в Широка лъка"}
{"url": "http://www.focus-news.net/news/2017/12/22/2470108/separatistkite-partii-v-kataluniya-triumfirat-komentari-v-osnovnite-evropeyski-izdaniya-agentsiya-fokus.html", "text": "Партията на бившия каталунски лидер Карлес Пучдемон обяви пабеда за блока на сепаратистките партии, въпреки че остана на второ място след обявилата се срещу независимостта партия „Гражданите“, пише  New  Europe.\r\n„Гражданите“, водени от 36-годишният адвокат Инес Аримадас спечели най-много мандати – 38 от възможни 135 в парламента, но партиите, искащи независимост, получават общо 70 места.  \r\nИспанските централни власти разпуснаха каталунското регионално правителство, след като Женералитетът обяви незаконно независимост на 27 октомври. „Каталунската демокрация победи монархията“, смята Пучдемон, след като испанският министър-председател Мариано Рахой сега ще се сблъска с натиск, не само защото рискува, обявявайки извънредни избори, но и заради прекалено твърдата му реакция спрямо каталунското правителство, при която полицията бе изпратена да попречи на референдума. \r\n„Мариано Рахой получи шамар по лицето от Каталуния“, допълни Пучдемон. Очаква се той да се завърне в Каталуния от Белгия, където се намира в изгнание след референдума. \r\n„Днес ние се застъпихме за единството на всички каталунци, в полза на съвместното съжителство“, заяви на свой Аримадас. Според нея победата на изборите отправя послание до Испания и света, че „мнозинството се чувства каталунско, испанско и европейско и че така ще бъде и занапред“.\r\n***\r\nУспехът на сепаратистките партии на изборите в Испания ще бъде посочен от тях като мандат за обявяване на независимост. Но това не е правилно тълкуване на международното право – изборните резултати не могат да бъдат заместител на независимостта, пише  The Local.\r\nКаталунското правителство, преди да бъде разпуснато на 27 октомври, заяви, че международното право на самоопределението на народите дава на региона „правото на независимост“ – твърдение, отхвърлено от редица специалисти. \r\nНо самоопределението и правото на независимост не са синоними. Международното право подкрепя независимостта като резултат от самоопределение при ограничени обстоятелства: една територия може да се отдели, ако е под чуждо колониално управление, ако е жертва на грубо нарушаване на човешките права и ако е изключена от политическия процес в страната.\r\nПредвид това, че Каталуния не е колония, че Испания след Франко не е извършвала нарушения на човешки права в региона и че Каталуния е включената в политиката на всяко равнище на испанските власти, то тези критерии не са изпълнени. Това означава, че международното право не подкрепя твърденията на областта, че има право на независимост. \r\nВ Каталуния референдумът за независимостта от 1 октомври бе проведен извън правомощията на регионалния парламент и това бе потвърдено от конституционния съд на Испания. Затова и резултатът от него не  бе признат нито вътре в държавата, нито на международно равнище.\r\n***\r\n  Бившият лидер на Каталуния Карлес Пучдемон обяви победа, след като сепаратистките партии в Каталуния спечелиха мнозинство след предсрочните избори в областта, пише  The Independent.\r\n„Испания е победена“, заяви Пучдемон, който в момента е в изгнание в Брюксел. Според него испанският министър-председател „Мариано Рахой получи шамар по лицето от Каталуния“. \r\nМилиони местни граждани гласуваха на изборите, насрочени от Мадрид, след като обяви проведени през октомври референдум за независимостта на областта нелегален. \r\nСега Рахой ще се сблъска с допълнителна конфронтация със сепаратистката коалиция, която най-вероятно ще се върне на власт в Барселона. Трите сепаратистки партии - Демократичната европейска партия, Каталунската републиканска левица и Кандидатурата за народно единство получиха общо 70 депутатски мандата в местния парламент, което им е достатъчно да формират управляваща коалиция. \r\nЗаместник-председателят на каталунския регионален парламент Агусти Алкоберо обяви победата на силите, искащи независимост и допълни, че иска освобождаването на политиците, затворени след референдума. \r\n***\r\n След преброяването на 96% от гласовете трите партии в Каталуния, подкрепящи отделянето на областта от Испания получават общо 70 места в регионалния парламент. Това са два мандата повече от необходимите 68 за формиране на мнозинство в Женералитета. Същевременно партията-привърженик на оставането в Испания „Гражданите“ получава най-много гласове, пише  El Pais.\r\nСпоред избирателната система на Каталуния „Гражданите“ получават 36 места в парламента, докато Демократичната европейска партия на Каталуния на бившия регионален лидер Карлес Пучдемон – 34. „Каталунската републиканска левица“ е на трето място с 32 мандата, Каталунските социалисти са на четвърто със 17, лявата партия „Каталуния – заедно можем“ получава осем, докато Кандидатура за народно единство и консервативната Народна партия получават по четири места всяка.\r\nИзбирателната активност на регионалните избори е 81%. Очаква се сепаратистките партии Демократичната европейска партия, Каталунската републиканска левица и Кандидатурата за народно единство да формират управляваща коалиция. Партиите, които са се обявили срещу отделянето – „Гражданите“, Народната партия и социалистите заедно не могат да получат мнозинство от 68 депутатски мандата. \r\nРезултатът от изборите едва ли ще излекува раните на дълбоко разделеното общество. Според Ксавиел Доменек, председател на „Каталуния – заедно можем“, партия, която не подкрепя нито сепаратистите, нито юнионистите, „тези резултати потвърждават нуждата поляризацията да бъде превъзмогната и да започне нов период“. \r\nПредсрочните парламентарни избори бяха свикани от министър-председателя на Испания Мариано Рахой в отговор на едностранното обявяване на независимост в регионалния парламент на 27 октомври. \r\nИзбирателните секции затвориха вечерта, като мнозина избиратели упражниха правото си на глас след работа. Фактът, че изборите се проведоха в работен ден, а не в неделя, както обикновено, затрудни гласуването за мнозина. Изборният ден премина без инциденти.", "date": "2017.12.22", "title": "Сепаратистките партии в Каталуния триумфират - коментари в основните европейски издания (Агенция \"Фокус)"}
{"url": "http://www.focus-news.net/news/2017/12/22/2470109/blagoevgrad-zasileno-e-politseyskoto-prisastvie-po-avtomagistrala-struma-glaven-pat-e-79-i-vtoroklasen-pat19-simitli-gotse-delchev.html", "text": "Засилено е полицейското присъствие по пътищата в областта. Това каза за Радио „Фокус“ – Пирин ст. инсп. Данаил Стоицов, началник на КАТ „Пътна полиция“ – Благоевград. „Допълнителни полицейски патрули са изведени на автомагистрала „Струма“, главен път Е-79 и второкласен път–19 Симитли – Гоце Делчев с цел предотвратяването на инциденти“, каза още ст. инсп. Стоицов. Той добави, че е създадена необходимата организация за справянето с по-интензивен трафик какъвто се очаква в последния работен ден преди коледните празници. Ст. инсп. Стоицов подчерта, че същата организация на движението ще бъде в сила и около новогодишните празници.\r\nОт Областна дирекция на МВР – Благоевград съобщиха, че в периода около празниците дейността на служителите, работещи по контрол на пътното движение, ще бъде насочена основно към подпомагане и регулиране на движението по пътищата, както и към контрол над водачи с рисково поведение, свързано с неправилно изпреварване, неправилни маневри и отнемане на предимство. По време на останалите празнични и почивни дни дейността ще е насочена основно към контрол на скоростните режими, управление на МПС под въздействие на алкохол и от неправоспособни водачи. При рязко влошаване на метеорологичната и пътнотранспортна обстановка, внезапно появили се опасности за движението по пътищата и други, затрудняващи трафика, незабавно съвместно с Областно пътно управление – Благоевград ще бъде въвеждана временна организация на движението, за което своевременно ще бъде подавана информация до медиите.\r\nЛивия НИНОВА", "date": "2017.12.22", "title": "Благоевград: Засилено е полицейското присъствие по автомагистрала „Струма“, главен път Е-79 и второкласен път–19 Симитли – Гоце Делчев"}
{"url": "http://www.focus-news.net/news/2017/12/22/2470110/stara-zagora-rayonnata-prokuratura-kazanlak-privleche-kato-obvinyaem-i-zadarzha-uchitel-za-bludstvo-s-maloletno-litse.html", "text": "Районната прокуратура – Казанлък повдигна обвинение спрямо 66-годишен с инициали С.Г., учител. Това съобщиха от пресцентъра на Апелативна прокуратура – Пловдив. Досъдебното производство е образувано на 20 декември за това, че на 13 декември в Казанлък, С.Г. е извършил действие с цел възбуждане или удовлетворяване на полово желание без съвкупление по отношение на лице, ненавършило 14-годишна възраст – 13-годишно момиче, чрез използване на положение на надзор – престъпление по чл. 149 ал.2 т.4 предл.2 вр. ал.1 от Наказателния кодекс.\r\nДо момента са извършени разпити на свидетели пред съдия и в присъствието на инспектор от Детска педагогическа стая, изготвена е техническа експертиза, приобщени са писмени и веществени доказателства и е повдигнато обвинение. Предстои установяване на цялостната дейност по извършване на престъпление против половата неприкосновеност.\r\nРайонна прокуратура-Казанлък задържа С.Г. за срок от 72 часа и предстои разглеждане от съда на искане за определяне на мярка за неотклонение „задържане под стража“ спрямо него. Районна прокуратура – Казанлък счита, че се касае за висока степен на обществена опасност на деянието и на извършителя му, който е извършил престъплението, възползвайки се от положението на надзор спрямо малолетното лице. Аргументите на представителя на Районна прокуратура-Казанлък за законосъобразност на мярка за неотклонение „задържане под стража“ е, че следва да се осуети възможност за въздействие от страна на обвиняемото лице спрямо пострадалата и свидетели на престъплението.", "date": "2017.12.22", "title": "Стара Загора: Районната прокуратура – Казанлък привлече като обвиняем и задържа учител за блудство с малолетно лице"}
{"url": "http://www.focus-news.net/news/2017/12/22/2470111/inzh-doncho-atanasov-api-prez-2017-g-se-ochakva-da-realizirame-prihodi-ot-prodazhba-na-vinetki-v-razmer-ot-348-mln-lv-do-350-mln-lv.html", "text": "През 2017 г. се очаква да реализираме приходи от продажба на винетки в  размер от 348 млн. лв. до 350 млн. лв.  Това каза инж. Дончо Атанасов, председател на УС на Агенция „Пътна инфраструктура“, по време на пресконференция, на която бяха представени винетните стикери за 2018 година,  предаде репортер Агенция „Фокус“.  Той сравни приходите от винетки с тези през 2016 г., когато са реализирани 317 млн. лв. „Постъпленията на 2017 г. са с увеличение между 10 и 20 %. Постъпленията в бюджета също са с един доста голям ръст. Това се дължи на всички проверки и контролни функции, които МВР съвместно с АПИ осъществяваме по пътната инфраструктура\", коментира председателят на УС на АПИ. По думите му съотношението между приходите от продажба на винетки за леки и за тежкотоварни автомобили е 70:30. Той уточни, че се очакват приходи от продажбата на винетки за леки автомобили  в размер от 245 млн. лв. до 250 млн. лв., а от продажбата на винетки за тежкотоварни - в рамките на  95 млн. лв. \"Хубавото на 2017 г. е освен по-високите приходи и по-голямата продажба, е че намаляваме бракуваните винетки и нямаме засечени фалшиви“, коментира инж. Дончо Атанасов. \r\nДеница КИТАНОВА", "date": "2017.12.22", "title": "Инж. Дончо Атанасов, АПИ: През 2017 г. се очаква да реализираме приходи от продажба на винетки в размер от 348 млн. лв. до 350 млн. лв."}
{"url": "http://www.focus-news.net/news/2017/12/22/2470112/blagoevgrad-rd-pbzn-osashtestvyava-izneseni-dezhurstva-po-nay-natovarenite-patni-arterii-v-oblastta-vav-vrazka-s-predstoyashtite-praznitsi.html", "text": "Регионална дирекция „Пожарна безопасност и защита на населението“ – Благоевград осъществява изнесени дежурства по най-натоварените пътни артерии в област Благоевград. Това каза за Радио „Фокус“ – Пирин инж. Георги Пармаков, директор на Дирекцията. „В дните на засилен трафик, тоест в последния работен ден преди празниците и в последния празничен ден, ще осигурим изнесени дежурства по най-натоварените пътни артерии в областта. Едно такова място е Полигонът край Благоевград, където и тази година ще има наш автомобил, който да е в готовност за бърза реакция при възникването на инцидент“, каза още инж. Пармаков. Той добави, че по време на празничните дни Регионална дирекция „Пожарна безопасност и защита на населението“ – Благоевград ще осъществява непрекъснато 24-часово дежурство във всички структурни звена. „Освен това наши автомобили и служители традиционно биват позиционирани на площадите в градовете, където в новогодишната нощ се организират общоградски тържества“, добави инж. Пармаков. Той добави, че в периода около коледно-новогодишните празници се извършват специализирани полицейски операции и проверки на питейните и увеселителни заведения съвместно с органите на „Пожарна безопасност и защита на населението“, РИОКОЗ и други компетентни институции по противодействие на престъпленията и нарушения свързани със съхранение и разпространение на акцизни стоки без акцизен бандерол, тютюневи изделия, за контрол на качеството на храните и напитките предлагани на потребителите.\r\nЛивия НИНОВА", "date": "2017.12.22", "title": "Благоевград: РД ПБЗН осъществява изнесени дежурства по най-натоварените пътни артерии в областта във връзка с предстоящите празници"}
{"url": "http://www.focus-news.net/news/2017/12/22/2470113/pazardzhik-s-koleden-kontsert-po-proekt-shareni-manista-zavarshva-kulturnata-programa-na-grad-peshtera.html", "text": "Богатата културна програма на град Пещера за месец декември завършва с концерт, съобщи за Радио „Фокус“ – Пазарджик Димитър Павлов, експерт по културата в града. Културната програма на град Пещера ще завърши с коледен концерт по проект „Шарени мъниста”. Той ще се състои в Читалище „Развитие“ в града от 17.30 часа. За изминалия месец декември жителите на град Пещера се насладиха на множество Коледни концерти, изложби, прожекции на филми и танци на фолклорни и детски формации.\r\nСветлана ЕЛЕНКИНА", "date": "2017.12.22", "title": "Пазарджик: С коледен концерт по проект „Шарени мъниста“ завършва културната програма на град Пещера"}
{"url": "http://www.focus-news.net/news/2017/12/22/2470114/hurriyet-v-turtsiya-poradi-vrazki-s-fethullah-gyulen-sa-zadarzhani-16-visokopostaveni-voenni-ofitseri.html", "text": "Турската полиция е задържала 15 високопоставени военни офицери в рамките на разследване срещу групата на обвинявания в организирането на опита за преврат от миналата година ислямски проповедник Фетхуллах Гюлен, пише  Hurriyet.\r\nПрокуратурата в Анкара е издала заповеди за ареста на 16 военни, сред които има 12 на активна военна служба, в девет провинции на страната.  Прокуратурата съобщава, че трима от офицерите са пенсионирани, а четвърти е наскоро отстранен от служба. \r\n Задържани са 15 от 16-те обвинени. Последният в момента се издирва.  Виктор Турмаков", "date": "2017.12.22", "title": "Hurriyet:  В Турция поради връзки с Фетхуллах Гюлен са задържани 16 високопоставени военни офицери"}
{"url": "http://www.focus-news.net/news/2017/12/22/2470115/nzok-lichnata-neudovletvorenost-ne-biva-da-vliyae-na-obshtestvenata-energiya.html", "text": "В предаването „Тази сутрин“ по БТВ от 19 декември бившият подуправител на Националната здравноосигурителна каса д-р Димитър Петров изказа обидни квалификации по адрес на управителя на институцията – проф. д-р Камен Плочев, д.м.н., и на директора на лекарствената дирекция в Централното управление – д-р Галя Кондева, както и по адрес на действащ заместник-министър на здравеопазването – Жени Начева. Тези квалификации многократно бяха тиражирани в печатни и електронни медии – не само в централните, но и в регионалните издания, съобщиха от пресцентъра на НЗОК.\r\nКато сериозна финансова институция, която е единствен платец на здравни услуги за здравноосигурените граждани, считаме, че е недопустимо да се хвърлят фриволно в медийното пространство неподплатени с доказателства обвинения, които накърняват достойнството и авторитета не само на цитираните от д-р Петров длъжностни лица, но и върху Националната здравноосигурителна каса. Откровените манипулативни твърдения на бившия подуправител уронват престижа не само на управителя на институцията и на упоменатите колеги, но насаждат в една особено чувствителна аудитория – пациентите, недоверие и несигурност, че касата защитава техните интереси и изразходва средствата от здравноосигурителни вноски само за тяхното лечение. В момент, в който екипът на Националната здравноосигурителна каса, заедно с екипа на Министерството на здравеопазването, полагат неимоверни усилия да ограничат неефективното разходване на средства в сферата на здравеопазването (което е факт), д-р Петров насочва обществената енергия към раздухване на несъществуващ скандал с внушенията си, че някакви хора „…тласкат министъра на здравеопазването и правителството към провал“ с „незаконните“ си действия. \r\nВ своите изказвания д-р Петров твърди, че „...мораториумът върху новите лекарства е абсолютен автогол, който е пробутан от експерти на правителството. Авторите на тази идея са шефката на лекарствената дирекция в Касата д-р Галя Кондева и зам.-министър Жени Начева, както и проф. Камен Плочев, който подписа тези неща и ги узакони“. Това твърдение – меко казано, не отговаря на истината. На официалната интернет страница на НЗОК, в линк ЗА НЗОК, подлинк , са публикувани стенографски запис от заседанието на Нaдзора от 25 октомври 2017 г., както и Решение на Надзорния съвет на институцията под №РД-НС-04-110/25.10.2017 г.,  с което се „...одобрява проект на Закона за бюджета на Националната здравноосигурителна каса за 2018 г., след становище на министъра на здравеопазването по чл. 19.ал.7, т.3 от Закона за здравното осигуряване“. В проекта за Закона за бюджета е добавено изречението: „През 2018 г. Националната здравноосигурителна каса не заплаща за лекарствени продукти с ново международно непатентно наименование, за които е подадено заявление за включване в Позитивния лекарствен списък по чл. 262, ал.6, т.1 или 2 от Закона за лекарствените продукти в хуманната медицина, както и включени в Позитивния лекарствен списък лекарствени продукти по чл.262, ал.6, т.1 или2 от Закона за лекарствените продукти в хуманната медицина, които подлежат на заплащане за първи път през 2018 година.“\r\nТвърденията за хаос в системата на НЗОК няма как да са обективна преценка на служител, който не е бил на работа поради ползване на платен годишен отпуск и – след това, на отпуск по болест, в периода 21 август 2017 г. - 13 декември 2017 г. – до освобождаването му от длъжност по взаимно съгласие, с изплащане на обезщетение в размер на 6 месечни заплати. \r\nФакт е, че парите за здравеопазване от година на година се увеличават, без това до доведе до подобряване на здравето на нацията. \r\nНеобходими са сериозни мерки – макар и непопулярни в очите на обществото, за да се осигури на пациентите адекватно, навременно и достъпно здравеопазване при максимална ефективност на изразходване на обществения ресурс и балансиране на разходите в системата.\r\nТъй като цитираните от д-р Петров експерти в своите области правят всичко необходимо, при спазване на законовите изисквания, да постигнат това, заявяваме, че Националната здравноосигурителна каса застава зад оклеветените  от страна на д-р Димитър Петров и настоява за спиране на недостойната кампания, която е подел. \r\nВ противен случай ще бъдем принудени да се обърнем към правозащитната ни система за предприемане на предвидени в закона мерки.", "date": "2017.12.22", "title": "НЗОК: Личната неудовлетвореност не бива да влияе на обществената енергия"}
{"url": "http://www.focus-news.net/news/2017/12/22/2470116/targovishte-150-bali-furazh-i-10-zaytsi-sa-izgoreli-pri-pozhar-v-selo-tarnovtsa.html", "text": "150 бали фураж и 10 зайци са изгорели при пожар в село Търновца, съобщиха от Областната дирекция на МВР – Търговище. Служители на РС ПБЗН – Търговище с два противопожарни автомобила са погасили пожар, възникнал в помещение за животни в с. Търновца, община Търговище – собственост на мъж от селото. Сигнал за пожара е получен на тел. 112 вчера в 06.54 часа. В резултат на инцидента са унищожени 200 кв м покривна конструкция, 150 бали фураж, загинали са 10 зайци. Спасени от огъня са сградата и 10 крави. За локализирането и погасяването на пожара са използвани 12 000 л вода. Вероятната причина за възникване на инцидента е късо съединение, причинено от неизправност в ел. инсталацията, проявила се при включване на доилен агрегат. \r\nНа същия ден служители на районните служби ПБЗН в Търговище и Омуртаг са погасили без преки материални загуби два пожара, възникнали в коминни тела на жилища, като в единия случай пожарът е причинен от самозапалване на сажди в комина, а в другия – от неправилно ползване на отоплителни уреди.", "date": "2017.12.22", "title": "Търговище: 150 бали фураж и 10 зайци са изгорели при пожар в село Търновца"}
{"url": "http://www.focus-news.net/news/2017/12/22/2470117/inzh-doncho-atanasov-api-zapochva-razprostranenieto-na-vinetnite-stikeri-za-2018-g-s-2-lv-se-uvelichava-tsenata-na-ednodnevnata-vinetka-za-tezhkotovarni-avtomobili.html", "text": "Започва разпространението на винетните  стикери за 2018 г. - с 2 лв. се увеличава цената на еднодневната винетка за тежкотоварни автомобили. Това каза инж. Дончо Атанасов, председател на УС на Агенция „Пътна инфраструктура“, по време на пресконференция, на която бяха представени винетните стикери за 2018 година,  предаде репортер Агенция „Фокус“.  „Защитата  на новите винетни стикери е много интересна - уникална по своята същност. Търсили сме начин с просто око поверяващите да засичат валидността на винетните стикери“, допълни той. Инж. Атанасов поясни, че с увеличението на винетката за ТИР-овете  се очакват приходи от 3 млн. лв. По думите му през 2018 г. се въвежда  нов тримесечен стикер за леки автомобили, чиято цена е в размер на 54 лв. Инж. Дончо Атанасов уточни, че новият  винетен  стикер ще е полезен на хората, които идват в дългосрочен отпуск в България и за чуждите граждани. \r\nДеница КИТАНОВА", "date": "2017.12.22", "title": "Инж. Дончо Атанасов, АПИ:  Започва разпространението на винетните стикери за 2018 г. - с 2 лв. се увеличава цената на еднодневната винетка за тежкотоварни автомобили"}
{"url": "http://www.focus-news.net/news/2017/12/22/2470118/nina-stavreva-kmet-na-kavarna-prez-godinata-sme-napravili-samo-edna-edinstvena-aktualizatsiya-na-byudzheta-koeto-kategorichno-e-znak-za-dobroto-ni-planirane.html", "text": "През годината сме направили само една единствена актуализация на бюджета, което категорично е знак за доброто ни планиране. Това заяви кметът на Каварна Нина Ставрева, предаде кореспондент на Радио „Фокус” – Варна. „Преизпълнение на приходите е мечта на всеки кмет. За съжаление не може да говорим за преизпълнение, но пък към средата на декември – 15 дни преди края на календарната и финансова година изпълнението в частта на приходите в бюджета за 2017 година е 92%. Което означава, че сме си свършили работата добре още при планирането на бюджета за 2017 г. Дай Боже през 2018 година да стигнем до преизпълнение на приходите и да мога да ви отговоря по друг начин. Но на този етап мисля, че 92% е сериозен успех. Доволни сме, събираемостта на приходите си върви регулярно, което говори за правилно планирани приходи през годината и добре разчетени разходи“, посочи Нина Ставрева. Тя добави, че най-силната страна на Общината по отношение на приходите са местните данъци и такси. „Аз много се гордея с увеличения размер на туристическия данък. Той е категорично доказателство за увеличения туристопоток, което ни беше цел, стремеж и резултатите показват, че ние работим в правилната посока. Разбира се от технически и административни такси и услуги, които извършва общинска администрация. Но най-голям принос имат имуществените и неимуществени данъци и таксите, които Община Каварна събира“, каза още кметът на Каварна.\r\nЖулиета НИКОЛОВА", "date": "2017.12.22", "title": "Нина Ставрева, кмет на Каварна: През годината сме направили само една единствена актуализация на бюджета, което категорично е знак за доброто ни планиране"}
{"url": "http://www.focus-news.net/news/2017/12/22/2470119/aktsenti-v-predavaneto-chasat-na-blagoevgrad-na-radio-fokus-pirin.html", "text": "В днешното издание на предаването „Часът на Благоевград“ на Радио „Фокус“ – Пирин ще обърнем внимание на основните сюжети от изминаващата вече седмица. Кметът на Благоевград д-р Атанас Камбитов откупи два кашона с хранителни продукти от благотворителния базар, организиран от Езикова гимназия „Акад. Людмил Стоянов“. Тази година, събраните средства от благотворителния базар, ще бъдат насочени в помощ на малката Мартина от Банско. Още за благородната инициатива ще ни разкаже Христина Попова, която е психолог в учебното заведение.\r\nВалентина Атанасова, управител на Спортен комплекс „Пирин“ ще ни предостави информация за плувен турнир „Дядо Коледа“, който ще се проведе този уикенд.\r\nМалките коледари от ДГ№ 4 „Роса”  – Благоевград посетиха Неврокопската митрополия и се срещнаха с Негово Високопреосвещенство Неврокопския митрополит Серафим. Повече за инициативата ще научите в днешното издание\r\nТелефоните за връзка със студиото са: 0885 303 373 и 073/ 88-55-81. Имейлът на предаването е pirin@focus-news.net. „Часът на Благоевград“ се излъчва на честотите на Радио „Фокус“ – Пирин всеки петък от 12.00 до 13.00 часа с водещ Лора Калчева.", "date": "2017.12.22", "title": "Акценти в предаването „Часът на Благоевград“ на Радио „Фокус“ – Пирин"}
{"url": "http://www.focus-news.net/news/2017/12/22/2470120/ria-novosti-kitayskiyat-vanshen-ministar-zayavi-che-palestinskiyat-vapros-e-istoricheska-tragediya.html", "text": "Според китайския външен министър Уан И въпросът за създаването на Палестинската държава остава нерешен вече десетилетия и е историческа трагедия, която не трябва да продължава повече, предава РИА Новости.\r\n„Палестинският народ има законното право да създаде своя държава, това е общото тълкувание на цялата световна общност. Вече изминаха 70 години откакто ООН взе решение по въпроса, но мечтата на палестинците да имат своя държава така и не се осъществи. Това е историческа трагедия, която не може да продължава повече“, заяви Уан И. Той подчерта, че насоката за решаването на конфликта вече е определена – създаване на две държави. \r\nМинистърът призова диалогът между Израел и палестинците да се възобнови.  Виктор Турмаков", "date": "2017.12.22", "title": "РИА Новости: Китайският външен министър заяви, че палестинският въпрос е „историческа трагедия“"}
{"url": "http://www.focus-news.net/news/2017/12/22/2470121/kyustendil-chitalishte-bratstvo-shte-nagradi-pobeditelite-ot-koledniya-si-konkurs-za-kartichki-survachki-i-stihotvoreniya.html", "text": "Читалище „Братство” ще награди победителите от коледния си конкурс. Това съобщи за Радио „Фокус” – Кюстендил Иван Андонов, председател на читалището. Обявяването на резултатите ще започне от 13.00 часа във фоайето на културния институт. Регионалният конкурс е за картичка, картина, сурвачка, приказка и стихотворение, на тема „Коледа”. Той е за ученици от 1-ви до 8-и клас от училищата в област Кюстендил.\r\nВенцеслав ИЛЧЕВ", "date": "2017.12.22", "title": "Кюстендил: Читалище „Братство” ще награди победителите от коледния си конкурс за картички, сурвачки и стихотворения"}
{"url": "http://www.focus-news.net/news/2017/12/22/2470122/blagoevgrad-traditsionen-pluven-turnir-dyado-koleda-shte-se-provede-v-grada.html", "text": "Стотици деца за поредна година ще посетят Благоевград за провеждането на традиционния плувен турнир „Дядо Коледа“, съобщиха от пресцентъра на Община на Благоевград. Началото на спортното събитие е на 23 декември от 10.00 часа. И тази година участниците са от България, Сърбия и Македония. За турнира се очаква да пристигне българският плувец, състезаващ се в дисциплината бътерфлай Атъни Иванов, който преди дни постави нов национален рекорд на 100 метра бътерфлай в малък басейн. На световното първенство по плуване през 2017 година в Будапеща постига един от най-силните резултати в българското плуване, като се класира на 8-мо място на финала на 200 метра бътерфлай. В рамките на традиционния турнир по плуване са включени дисциплините 50м св. стил, 50 м бътърфлай, 50 м гръб, 50 м бруст и др. \r\nПлувният басейн в Спортен комплекс „Пирин“ беше открит в края на 2015 година, в резултат на целенасочената политика, водена от кмета на Община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. В него е инсталирана компютърна система, която регулира температурата на водата и я поддържа около 26-27 градуса. Температурата на въздуха е с 2 градуса по-висока.", "date": "2017.12.22", "title": "Благоевград: Традиционен плувен турнир „Дядо Коледа“ ще се проведе в града"}
{"url": "http://www.focus-news.net/news/2017/12/22/2470123/pregled-na-osnovnite-temi-v-pazardzhishkiya-pechat.html", "text": "На първа страница вестник „Знаме“ помества статия със заглавие „Кой кого и какво поръчва в ДАИ-Пазарджик?“ с подзаглавие „Освен за „разходката“ в затвора, шефът Владимир Добрев има и друго наказание“. Изданието уточнява, че Владимир Добрев има наложено и второ наказание в последните два месеца. На втора страница изданието отделя място на темата за делото срещу кмета на Белово под заглавие „Няма кой да представлява общината по делото срещу кмета на Белово“. На трета страница вестникът насочва вниманието към Коледния Базар в Пазарджик, който Община Пазарджик реализира с подкрепата на младежи и доброволци от Плюс Фестивал и Съвета за младежка политика под заглавие „Греяно винце, кисело зеле и цвърчаща висменка на коледния базар“. На следващите страници изданието коментира спортни и културни теми.", "date": "2017.12.22", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/22/2470124/plovdiv-mikrobus-se-e-obarnal-v-kanavka-predi-selo-graf-ignatievo-nyama-tezhko-postradali.html", "text": "Микробус се е обърнал в канавка преди село Граф Игнатиево в посока Карлово тази сутрин. Това съобщи за Радио „Фокус” - Пловдив говорителят на ОДМВР- Пловдив. Сигналът е подаден в полицията към 6 часа сутринта, а ПТП-то е станало около 4 ч. Водачът – 32-годишен, е прегледан в болница, но не е тежко пострадал. Няма употреба на алкохол. Предполага се, че е загубил контрол над автомобила.\r\nЦветана ТОНЧЕВА", "date": "2017.12.22", "title": "Пловдив: Микробус се е обърнал в канавка преди село Граф Игнатиево, няма тежко пострадали"}
{"url": "http://www.focus-news.net/news/2017/12/22/2470125/kyustendil-zasilen-e-kontrolat-po-patishtata-v-oblastta-vav-vrazka-s-predstoyashtite-praznitsi.html", "text": "Засилен е контролът по пътищата в областта. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ се проверяват водачите на моторни превозни средства за употреба на алкохол, наркотични и упойващи вещества, наличие на застраховка „Гражданска отговорност“ и правоспособност. Полицаите ще следят и за недопускане на задръствания по пътищата и инциденти. Строго ще се следи за спазване на ограниченията за движението по определени пътни участъци, въведени от Агенция „Пътна инфраструктура”.\r\nВенцеслав ИЛЧЕВ", "date": "2017.12.22", "title": "Кюстендил: Засилен е контролът по пътищата в областта във връзка с предстоящите празници"}
{"url": "http://www.focus-news.net/news/2017/12/22/2470126/mvr-laboratoriya-za-proizvodstvo-na-amfetamin-vav-velikotarnovskoto-selo-osenarite-e-neutralizirana-v-protses-na-tabletirane.html", "text": "Лаборатория за производство на амфетамин е неутрализирана в процес на таблетиране. Операцията е реализирана от служители на ГДБОП и колегите им от Велико Търново под наблюдението на прокуратурата. Това съобщиха от пресцентъра на МВР. \r\nОперацията е осъществена на 20 декември от служители на отдел „Наркотици“ при ГДБОП и колегите им от ОД на МВР – Велико Търново, под ръководството на Окръжната прокуратура във Велико Търново. В хода й те предприели процесуално-следствени действия в къща в с. Осенарите, където разкрили лаборатория за производство на амфетамин в процес на таблетиране. На място били задържани двама мъже: 48-годишен с инициали М.М. от Велико Търново, криминално проявен и осъждан за извършени кражби и отвличане, и 50-годишен с инициали И.С. от Петрич - криминално проявен за участие в организирана престъпна група и за разпространение на наркотици, за което е и осъждан.  На адреса са открити и иззети: таблетираща машина в процес на производство на таблетки; 10 найлонови плика, съдържащи бледо жълти таблетки с лого на каптагон, с приблизително общо тегло около 20 кг, които при тестване реагирали на амфетамин; прекурсори; помощни вещества за таблетиране, разпилени по пода таблетки; около 10 кг амфетамин-субстанция, подготвен за таблетиране; мобилни телефони и други. По предварителни данни, наркотикът е бил предназначен за износ за страна от Близкия Изток.  \r\nСлед изтичане на 24 – часовите мерки за задържане, на двамата мъже са повдигнати обвинения за престъпление по чл.354 А и В от НК. С прокурорско постановление мярката им за задържане е удължена за 72 часа. \r\nРаботата по образуваното досъдебно производство продължава под ръководството на прокуратурата.", "date": "2017.12.22", "title": "МВР: Лаборатория за производство на амфетамин във великотърновското село Осенарите е неутрализирана в процес на таблетиране"}
{"url": "http://www.focus-news.net/news/2017/12/22/2470127/inzh-doncho-atanasov-api-ambitsiyata-ni-e-v-ramkite-na-2018-g-tol-sistemata-da-zapochne-da-funktsionira.html", "text": "Амбицията ни е в рамките на 2018 г. ТОЛ системата да започне да функционира. Това каза инж. Дончо Атанасов, председател на УС на Агенция „Пътна инфраструктура“, по време на пресконференция, на която бяха представени винетните стикери за 2018 година,  предаде репортер Агенция „Фокус“.  Инж. Атанасов поясни, че амбицията на АПИ е в началото на 2019 г. да има вече сериозни постъпления в бюджета от  нея. „ТОЛ системата върви вече необратимо. В момента има решение на ВАС, с което ни се разрешава предварително подписване на договора. Независимо от всичко ние ще изчакаме, на 29 януари е делото във ВАС по същество. След като завърши делото има решение на съда по жалбите, които са подадени от участниците в тръжната процедура, ще стартираме подписването на договора или това, което реши ВАС“, каза той и обясни, че подготовката за въвеждането на ТОЛ системата е започнала. По думите му това е тежка изпитание за цялата администрация. Според него тази система не може да се въведе за една година. „Във всички държави, където са въвеждани ТОЛ системи е имало доста проблеми“, коментира инж. Атанасов. \r\nДеница КИТАНОВА", "date": "2017.12.22", "title": "Инж. Дончо Атанасов, АПИ: Амбицията ни е в рамките на 2018 г. ТОЛ системата да започне да функционира"}
{"url": "http://www.focus-news.net/news/2017/12/22/2470128/jerusalem-post-izraelskite-polititsi-razkritikuvaha-priemaneto-na-rezolyutsiyata-na-oon-otnosno-erusalim.html", "text": "Политиците от целия политически спектър в Израел разкритикуваха гласуването в Общото събрание на ООН, осъдило САЩ заради решението им да обявят Ерусалим за столица на еврейската държава, пише  Jerusalem Post.\r\nМинистърът на отбраната Авигдор Либерман припомни думите на първия постоянен представител на Израел в ООН Абба Ебан, че „ако Алжир внесе резолюция, с която земята се обявява за плоска и че израел я е направил такава, то тя ще бъде приета със 164 на 13 гласа с 26 въздържали се“. „Нищо ново в ООН. Добре, че САЩ са маяк на морала, светлина в мрака“, допълни той.\r\nСпоред министъра на образованието Нафтали Бенет това е „поредният празен глас в ООН“. „Думите на Тръмп не създават нови реалности. Ерусалим е столица на Израел вече 3000 години и той просто каза истината“, добави тя. \r\nСпоред председателя на Ционисткия съюз на Израел Ави Габай „Ерусалим е наша столица и преди, и след резолюцията“. \r\nСпоред председателя на партия „Мерец“ Зехава Гал-он „Ерусалим е столица на Израел, но не защото Тръмп казва така, а защото нашият Кнесет, върховен съд и правителство са в него“.  Виктор Турмаков", "date": "2017.12.22", "title": "Jerusalem Post: Израелските политици разкритикуваха приемането на резолюцията на ООН относно Ерусалим"}
{"url": "http://www.focus-news.net/news/2017/12/22/2470129/ot-nachaloto-na-mandata-si-44-toto-narodno-sabranie-e-prielo-72-zakona-181-resheniya-i-dve-deklaratsii.html", "text": "От началото на мандата си 44-тото Народно събрание е приело 72 закона, 181 решения и две декларации, съобщиха от парламентарния пресцентър и дирекция „Пленарни заседания, парламентарен контрол и финални текстове”. От 19 април до 21 декември 2017 г. в Народното събрание са постъпили 164 законопроекта, като 91 от тях са внесени от народни представители. Предложените проекти за решения са 170, от които 153 са на депутати. . Използваното време за осъществяване на контролната функция на 44-ото Народно събрание за 2017 г. е 88 часа и 58 минути. Проведени са разисквания по 10 питания на народни представители и 4 изслушвания. Втора сесия\r\nПрез втората си сесия 44-тото Народно събрание е приело 54 закона и 72 решения. Парламентът е имал 46 редовни и 3 извънредни пленарни заседания. За периода от 1 септември до 21 декември 2017 г. в парламента са внесени 90 законопроекта, като 41 от тях са на народни представители. Постъпили са 52 проекта за решения, от тях 47 са от депутати, както и един проект за обръщение и декларация. \r\nСред приетите от Народното събрание нови закони са Закон за противодействие на корупцията и за отнемане на незаконно придобитото имущество, Закон за държавните помощи, Закон за концесиите, Закон за държавния бюджет на Република България за 2018 г. и др. Парламентът е гласувал промени в Гражданския процесуален кодекс, в Данъчно-осигурителния процесуален кодекс, в Наказателния кодекс, в Кодекса на труда, в Кодекса за социално осигуряване и др. \r\nИзползваното време за осъществяване на контролната функция на парламента през втората сесия на 44-тото Народно събрание е 44 часа и 51 минути. Парламентарен контрол е провеждан в 15 пленарни заседания. \r\nВ Народното събрание от 1 септември до 21 декември 2017 г. са постъпили 434 въпроса и 20 питания. В този период е имало 4 разисквания по питания. \r\nПроведени са разисквания за изпълнение на проекти за модернизация и обучение в спешната помощ и цялостна стратегия за развитието на спешната медицинска помощ, за политика за решаване на демографските проблеми на страната, за държавния дълг и за политиката на Министерството на земеделието, храните и горите за създаване на ред в поземлените отношения. . На най-много въпроси и питания са отговорили министърът на регионалното развитие и благоустройството Николай Нанков – 65, министърът на образованието и науката Красимир Вълчев – 40, министърът на земеделието, храните и горите Румен Порожанов – 38, министърът на околната среда и водите Нено Димов – 33, министърът на финансите Владислав Горанов – 30, министърът на вътрешните работи Валентин Радев – 27, министърът на труда и социалната политика Бисер Петков – 27, вицепремиерът по обществения ред и сигурността и министър на отбраната Красимир Каракачанов – 22 и министърът на културата Боил Банов – 19 и т.н. \r\nНай-много въпроси и питания са отправили народните представители Георги Гьоков – 37, Георги Свиленски – 26, Светла Бъчварова – 24, Димитър Данчев – 20, Николай Цонков – 19, Миглена Александрова – 17, Георги Стоилов – 17, Кристина Сидорова – 15, Стоян Мирчев – 14, Иван Валентинов Иванов – 12, Николай Александров – 14, Иван Димов Иванов, Георги Йорданов, Таско Ерменков - по 10. \r\nОт ПГ „БСП за България” са внесли най-много въпроси и питания - 343 въпроса и 17 питания. От ПГ „Обединени патриоти” са отправили 50 въпроса, от ПГ на ПП ГЕРБ – 24 въпроса и 2 питания, от ПГ на ДПС - 13 въпроса и от ПГ на ПП ВОЛЯ – 7 въпроса и едно питане.", "date": "2017.12.22", "title": "От началото на мандата си 44-тото Народно събрание е приело 72 закона, 181 решения и две декларации"}
{"url": "http://www.focus-news.net/news/2017/12/22/2470130/pazardzhik-trima-mazhe-sa-zadarzhani-za-vaorazhen-grabezh-v-cheyndzh-byuro-vav-velingrad.html", "text": "Трима мъже са задържани за извършен грабеж във Велинград. В разследването, проведено под наблюдението на прокуратурата, са участвали криминалисти на Районно управление „Полиция” – Велинград, Областната дирекция на МВР – Пазарджик и колегите им от ГД „Национална полиция”, съобщиха от пресцентъра на МВР.  \r\nТрима столичани са установени и задържани в хода на разследване на въоръжен грабеж на бюро за международни парични преводи във Велинград, извършен на 13 декември. Тогава, около 9.30 часа, бе подаден сигнал от бюрото чрез паник-бутон от охранителната система на обекта. Пристигналите на мястото екипи от служители на Районно управление „Полиция” – Велинград установиха, че неизвестен е влязъл в офиса, заплашил с пистолет 39-годишната служителка и избягал със сумата от оборота в размер на 15 000 лева и 5 000 евро. Бе извършен оглед, а по случая образувано досъдебно производство. Веднага бе сформиран екип от криминалисти при ОД МВР-Пазарджик и Районно управление „Полиция” – Велинград, към които се присъединиха и колегите им от сектор „Грабежи“ при отдел „Криминална полиция“ в ГДНП.  \r\nВ резултат на упорито денонощно разследване, проведено под наблюдението на прокуратурата, криминалистите установиха и задържаха тримата извършители на престъплението: 27-годишен с инициали Д.С. - криминално проявен, осъждан за кражби и грабежи, 24-годишен с инициали Ф.В. и 35-годишен с инициали А.Д., всичките от София. Според събраните данни тримата са планирали и предварително подготвяли грабежа – проследили са начина на работа на бюрото, на служителката в офиса, използвали са различни автомобили за придвижването си. При проведените процесуално – следствените действия на три адреса в столицата са открити неголямо количество суха марихуана, два газови пистолета, парична сума в евро, множество мобилни телефони и SIM карти. \r\nСлед задържането им в рамките на 24 часа, с постановление на Районната прокуратура във Велинград, мярката за задържане на Д.С. е удължена до 72 часа. \r\nРаботата по документиране престъпната дейност на „триото“ продължава.", "date": "2017.12.22", "title": "Пазарджик: Трима мъже са задържани за въоръжен грабеж в чейндж-бюро във Велинград"}
{"url": "http://www.focus-news.net/news/2017/12/22/2470131/varna-banitsa-za-zdrave-i-kasmet-be-razdadena-na-tsentralniya-ploshtad-vav-vetrino.html", "text": "С празнично приготвена баница с късмети Община Ветрино зарадва жителите на населеното място. Всички присъстващи имаха възможността да опитат парче от нея и да проверят късмета си за предстоящата година. Това съобщиха за Радио „Фокус“ – Варна от пресцентъра на Община Ветрино. Освен празничната баница с късмети най-вълнуващият момент тепърва предстоеше. За да поздрави своите най-малки приятели от общината, лично на площада пристигна и Дядо Коледа, придружен от своята приказна помощница – Снежанка. Срещата бе съпътствана от множество снимки и изненади. Децата от детската градина във Ветрино сурвакаха за здраве и късмет и по традиция бяха зарадвани от кмета на Общината с подаръци и много лакомства. Малко по-рано Дядо Коледа и Снежанка се отбиха и в Дома за стари хора във Ветрино, за да раздадат подаръци и да зарадват домуващите там. Те трогнаха хората и доказаха, че чудеса се случват всеки ден и че на всяка възраст човек има нужда от внимание, от топла дума и разбира се, от изненади. Инициатори на тази идея бяха община Ветрино и НЧ „Христо Смирненски – 1912“ с. Момчилово.\r\nМарияна ВАЛЕНТИНОВА", "date": "2017.12.22", "title": "Варна: Баница за здраве и късмет бе раздадена на централния площад във Ветрино"}
{"url": "http://www.focus-news.net/news/2017/12/22/2470132/kyustendil-blagotvoritelen-bazar-za-detsa-bez-roditeli-shte-otvori-vrati-v-sapareva-banya.html", "text": "Благотворителен базар за деца без родители ще отвори врати в Сапарева баня. Това съобщиха за Радио „Фокус” – Кюстендил от Читалище „Просветен лъч”. Базарът ще бъде открит в салоните на читалището от 18.00 часа. По повод предстоящите празници е подготвена богата програма, в която ще участват възпитаници Средно училище „Христо Ботев”, на детската школа по пиано към читалището. Участие ще вземат самодейни състави от селата Сапарево, Ресилово, Овчарци и други. Жителите и гостите на града ще могат да подкрепят благотворителната кампания, която се организира за втора поредна година. В благотворителния базар ще бъдат изложени сурвачки, коледни играчки и картички, изработени от децата от Детска градина „Св. Анна”. Всички събрани средства от благотворителната коледна кампания ще бъдат дарени на деца без родители и на деца със специални потребности.\r\nВенцеслав ИЛЕЧВ", "date": "2017.12.22", "title": "Кюстендил: Благотворителен базар за деца без родители ще отвори врати в Сапарева баня"}
{"url": "http://www.focus-news.net/news/2017/12/22/2470133/euractiv-karles-puchdemon-se-obyavi-za-moralen-pobeditel-na-izborite-v-kataluniya.html", "text": "Бившият каталунски лидер Карлес Пучдемон се обяви за „морален“ победител на преминалите в областта извънредни парламентарни избори, предава  Euractiv.\r\n„Каталунската република победи монархията“, заяви Пучдемон след като резултатите от изборите разкриха, че партиите, искащи независимост,  получават повече места в Женералитета от тези, обявили се против нея. Той призова за „реституция на легитимното правителство“ и за освобождаване на политическите затворници. \r\nСъщевременно Пучдемон поиска от министър-председателя на Испания Мариано Рахой „да започне да прави политика, иначе ние ще намерим решение“. Той също така изпрати послание до „Европа, която подкрепи Рахой с подкрепа и мълчание“. „Ние, каталунците ще решим бъдещето си“, допълни той. Виктор Турмаков", "date": "2017.12.22", "title": "Euractiv: Карлес Пучдемон се обяви за морален победител на изборите в Каталуния"}
{"url": "http://www.focus-news.net/news/2017/12/22/2470134/kzp-ima-mehanizmi-za-zashtita-pri-problem-s-transaktsii-i-nepravomerno-iztegleni-sumi.html", "text": "По празниците клоновете на банките са затворени и хората обикновено прибягват до теглене на пари от банкомати или разплащане с карти в магазините. В случай на неуспешен опит за теглене от АТМ устройство, но отчетени и неотменени трансакции, както и при установено неправомерно източване на средства от сметката съществуват механизми за възстановяване на сумите, съобщиха от Комисията за защита на потребителите (КЗП). \r\nАко на екрана на банкомата се появи надпис, че трансакцията е неуспешна и не може да бъде извършена в момента, а парите са отчетени като изтеглени, веднага се обадете в кол центъра на банката, която е издала картата Ви. В случай, че не успеете да се свържете, в първия работен ден посетете най-близкия клон на банката и подайте възражение. В 14-дневен срок следва да получите отговор. Ако не Ви удовлетворява, можете да се обърнете за съдействие към функциониращата към КЗП Помирителна комисия за платежни спорове.  \r\nПри тегленето по време на празници има по-голям риск и от кражби, тъй като се ползват външни банкомати. Точно в такива периоди е най-вероятно да бъдат поставени скимиращи устройства, които могат да копират данните от картата Ви и да откраднат пин кода. Това са и едни от най-честите измами с пластики, според специалисти. \r\nОт КЗП напомнят на гражданите да бъдат внимателни и да съблюдават всички правила за финансовата си сигурност, както при трансакции на суми от терминални устройства АТМ и ПОС, така и при загуба или кражба на картата.", "date": "2017.12.22", "title": "КЗП: Има механизми за защита при проблем с трансакции и неправомерно изтеглени суми"}
{"url": "http://www.focus-news.net/news/2017/12/22/2470135/pazardzhik-33-godishen-shofyor-ot-selo-draginovo-e-zadarzhan-sled-kato-e-blasnal-dva-politseyski-avtomobila.html", "text": "Шофьор от велинградското село Драгиново е задържан след като не спрял за проверка и е блъснал два служебни автомобила, съобщиха от ОДМВР - Пазарджик. Тази нощ около 03.00 часа на централния булевард във Велинград, автопатрул при местното полицейско управление засякъл джип „Чероки“, движещ се с висока скорост. Полицаите подали сигнал на водача да спре със светлинна и звукова сигнализация на служебния автомобил, но той не се подчинил и продължал. Полицейският екип тръгнал след него, като на помощ пристигнал и втори автопатрул. Мъжът рязко спрял возилото, тръгнал с пълна газ на заден ход и блъснал намиращите се зад него служебни „Опел Астра“ и „Киа“. След минути полицаите засекли джипа, ударен във вратата на гараж и изоставен. При последвалите издирвателни и заградителни действия е задържан собственикът на джипа 33-годишен мъж с инициали М. Б. от велинградското село Драгиново. Спрямо него е образувано полицейско производство. При инцидента няма пострадали полицейски служители или граждани.", "date": "2017.12.22", "title": "Пазарджик: 33-годишен шофьор от село Драгиново е задържан, след като е блъснал два полицейски автомобила"}
{"url": "http://www.focus-news.net/news/2017/12/22/2470136/euobserver-pobedata-na-separatistite-nyama-da-promeni-mnenieto-na-es-otnosno-kataluniya.html", "text": "Успехът на сепаратистките партии на регионалните избори в Каталуния няма да промени позициите на ЕС относно конфликта между Каталуния и централните власти в Испания, предава  EUObserver.\r\n„Позицията ни по каталунския въпрос е добре позната и често напомняна на всички времена. Няма да се промени“, заяви прес-секретарят на Европейската комисия Александър Винтерщайн. “Нямаме коментар относно изборите“, допълни той. \r\nИзборите в Каталуния бяха свикани от централните власти в Испания, след като лидерът на региона Карлес Пучдемон и неговото правителство свикаха референдум за независимост, обявен за нелегален от испанския върховен съд.  Виктор Турмаков", "date": "2017.12.22", "title": "EUObserver: Победата на сепаратистите няма да промени мнението на ЕС относно Каталуния"}
{"url": "http://www.focus-news.net/news/2017/12/22/2470137/inzh-doncho-atanosov-api-osnoven-prioritet-prez-2018-g-e-realnoto-stroitelstvo-na-am-hemus.html", "text": "Основен приоритет през 2018 г. е започване на реално строителство на АМ „Хемус“. Това каза инж. Дончо Атанасов, председател на УС на Агенция „Пътна инфраструктура“, по време на пресконференция, на която бяха представени винетните стикери за 2018 година,  предаде репортер Агенция „Фокус“.  Инж. Атанасов посочи, че реално строителство ще започне на АМ \"Хемус\" в участъка от Ябланица до Боаза, като в момента върви техническия проект. Той обясни, че успоредно с това ще стартират и процедурите за строителство на автомагистралата  Русе – Велико Търново. По думите му това ще се случи след приключване и получаване на положително становище от МОСВ на ОВОС. \"Това ще даде възможност веднага да рестартираме процедурата“, каза инж. Атанасов. По думите му върви сериозна подготовка по направлението Видин – Монтана – Враца – Мездра – Ботевград. „Това също е много голям приоритет на агенцията и там имаме готовност. Завършваме окончателната подготовка да стартират процедурите за строителство на отсечката от Видин до Ружинци и Мездра – Ботевград“, коментира инж. Атанасов.  Според него най-тежкото при строителството на магистрали  са отчуждителните процедури. По отношение на АМ \"Струма\" инж. Атанасов поясни, че тя е кауза № 1 на целия български народ. \"Там където мине магистрала, веднага идва бизнесът, идва нов живот - модернизация. АМ \"Струма\" в частта си на Кресна е изключителен приоритет на България. Така че аз нея даже не я коментирам. Тя е предизвикателство за всички нас. Кресненското дефиле е най-тежкото от гледна точка на пътнотранспортни произшествия и загинали хора\", заяви председателят на УС на АПИ. \r\nДеница КИТАНОВА", "date": "2017.12.22", "title": "Инж. Дончо Атаносов, АПИ: Основен приоритет през 2018 г. е реалното строителство на АМ „Хемус“"}
{"url": "http://www.focus-news.net/news/2017/12/22/2470138/pazardzhik-dvizhenieto-pri-km-67-na-magistrala-trakiya-v-posoka-sofiya-se-osashtestvyava-samo-v-izprevarvashtata-lenta-poradi-remontni-deynosti.html", "text": "Временно движението при км 67 на автомагистрала „Тракия” в посока София се осъществява само в изпреварващата лента поради ремонтни дейности. Това съобщиха от пресцентъра на Агенция „Пътна инфраструктура”.\r\nШофьорите да се движат с повишено внимание и съобразена скорост, спазвайки пътната сигнализация.", "date": "2017.12.22", "title": "Пазарджик: Движението при км 67 на магистрала „Тракия” в посока София се осъществява само в изпреварващата лента поради ремонтни дейности"}
{"url": "http://www.focus-news.net/news/2017/12/22/2470139/varna-zhgerb-mladost-organizira-blagotvoritelna-initsiativa-za-zhenite-ot-zashtitenoto-zhilishte-v-selo-bliznatsi.html", "text": "Организацията на ЖГЕРБ във варненския район „Младост” проведе благотворителна инициатива в подкрепа на обитателите на Защитеното жилище за жени с интелектуални затруднения в село Близнаци, община Аврен. Това съобщиха от пресцентъра на ПП ГЕРБ – Варна. В навечерието на Рождество Христово дамите от районната партийна структура показаха, че пазят традициите, като приготвиха характерни за предстоящите празнични дни погачи и ястия. Кулинарните произведения бяха дарени на жените от защитеното жилище, които топло посрещнаха своите гости, а в знак на благодарност за жеста им подариха ръчно изработени коледни картички и украси. Заедно с майсторски приготвените обредни хлябове и сладкиши ЖГЕРБ – Младост подариха на обитателите на социалната институция и много празнично настроение.", "date": "2017.12.22", "title": "Варна: ЖГЕРБ – Младост организира благотворителна инициатива за жените от защитеното жилище в село Близнаци"}
{"url": "http://www.focus-news.net/news/2017/12/22/2470140/afp-bomba-e-izbuhnala-pred-sad-v-atina-nyama-postradali.html", "text": "Бомба е избухнала пред едно от основните съдилища в гръцката столица. Полицията е отцепила района и няма пострадали, предава  AFP.\r\n„Бомбата е избухнала в 3:25 часа местно време (съвпада с българското) пред апелативния съд в Атина след като до медиите е достигнало писмо с предупреждение“, съобщава полицията. Взривът е строшил няколко прозорци на съда и на близките сгради. \r\n„Бомбата е поставена в раница, оставена пред входа на сградата от двама мъже, избягали с малък микробус“, съобщава полицията. По-късно превозното средство е било открито наблизо изпепелено. \r\nВсе още никой не е поел отговорност за нападението, но полицията подозира крайнолявата групировка „Отряд на народните бойци“, която преди време  извърши нападения срещу израелското посолство, резиденцията на германския посланик и Гръцката федерация на предприемачите.  Виктор Турмаков", "date": "2017.12.22", "title": "AFP: Бомба е избухнала пред съд в Атина – няма пострадали"}
{"url": "http://www.focus-news.net/news/2017/12/22/2470141/dobrich-obshtinata-nagradi-nay-krasivite-koledni-vitrini.html", "text": "Жури с председател зам.-кмет с ресор „Икономическо развитие и европейски фондове“ Росица Йорданова направи оглед на красиво украсените витрини на фирми, магазини и институции, които са се погрижили за празничното настроение на своите приятели и партньори. Това съобщиха от пресцентъра на Община Добрич. Макар и да са получени малко заявки за участие в коледния конкурс на Община Добрич бяха огледани витрините на повече обекти, за да бъде уважено желанието на добричлии да допринесат за коледната атмосфера.  Оценяването бе по няколко критерия - естетическо оформление, ефектност на външна украса на сграда, оригиналност, атрактивност и тематичност. В зависимост от критериите и заявеното участие награди от Община Добрич получиха Дневният център за възрастни хора с увреждания, Центърът за социална рехабилитация и интеграция и магазинът за детски дрехи „Натура“ по бул. „25 септември“. Центровете са украсени с ръчно изработени коледни украшения. Всички отличени получиха живи елхички и туи, които се осигуряват от общинския разсадник.", "date": "2017.12.22", "title": "Добрич: Общината награди най-красивите коледни витрини"}
{"url": "http://www.focus-news.net/news/2017/12/22/2470142/tereza-mey-velikobritaniya-shte-deystva-tvardoglavo-spryamo-rusiya.html", "text": "Британският министър-председател Тереза Мей заяви, че страната ѝ ще заеме „твърдоглави“ позиции в общуването с Русия. Междувременно министърът на външните работи на Великобритания Борис Джонсън е на посещение в Москва, предава  Reuters.\r\n„Знаем за предприетата от Русия дейност, нелегалното присъединяване на Крим, продължителната и дейност в Украйна, знаем за нейната дезинформация“, заяви Мей.\r\n„Джонсън ще говори по твърдоглав начин с руснаците относно нашата загриженост заради техните дейности“, допълни министър-председателят. Виктор Турмаков", "date": "2017.12.22", "title": "Тереза Мей: Великобритания ще действа твърдоглаво спрямо Русия"}
{"url": "http://www.focus-news.net/news/2017/12/22/2470143/komisar-tihomir-totev-rdpbzn-varna-imame-gotovnost-za-reaktsiya-pri-tezhka-zimna-obstanovka.html", "text": "Регионална дирекция „Пожарна безопасност и защита на населението“ във Варна има готовност за реакция при тежка зимна обстановка. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ - Варна. „Изпълнихме указанията на Главна  дирекция „Пожарна безопасност и защита на населението“. Провели сме сезонното техническо обслужване на техниката, доставени са ни необходимите гориво-смазочни материали. Във всяка служба по наша инициатива сме осигурили минимум един от автомобилите да бъде с висока проходимост. Имаме готовност за действие през зимните месеци. Благодарение на съдействието на Община Аксаково една от тежките верижни машини, с които разполагаме, е дислоцирана на тяхна територия, за да обслужва общините, които се намират северно от канала Море – езеро. Това ще скъси времето ни за реакция, а и законът не допуска придвижване на верижни машини по асфалтовите пътища. Затова превантивно машината се намира на територията на община Аксаково. Тези машини ги ползваме предимно при снегонавяване за евакуиране на граждани от закъсали автомобили“, каза още комисар Тихомир Тотев.\r\nПроведени са също т.нар. строеви прегледи с личния състав относно окомплектоването му със зимно облекло и топли дрехи. „Доставено ни е гориво за пожарните служби. Това, което се искаше от нас, е направено. Участвахме в заседанията при областния управител, където също сме докладвали за нашата готовност. Очаквам добро взаимодействие с местната власт“, добави комисар Тихомир Тотев.\r\nМарияна ВАЛЕНТИНОВА", "date": "2017.12.22", "title": "Комисар Тихомир Тотев, РДПБЗН – Варна: Имаме готовност за реакция при тежка зимна обстановка"}
{"url": "http://www.focus-news.net/news/2017/12/22/2470144/sofiya-gradskiyat-transport-shte-se-dvizhi-s-praznichni-razpisaniya-v-pochivnite-i-rabotni-dni-okolo-koleda-i-nova-godina.html", "text": "По време на Коледните и Новогодишните празници, както и в двата работни дни между тях, столичани и гостите на София могат да разчитат на градския транспорт. През следващите дни той има предпразнични, празнични и делнични разписания. Това съобщиха пресцентъра на Компанията „Център за градска мобилност”. : \r\nНа 23 и на 30 декември линиите ще работят по предпразнични разписания.\r\n На 24, 25, 26, 27 и 31 декември линиите ще работят по празнични разписания.\r\nНа 28 и 29 декември линиите ще работят по делнични разписания.\r\nНа 1 януари 2018 г. линиите ще работят по празнични разписания. Трамвайни линии № 5, 6 и 20 и тролейбусни линии № 1, 2, 4, 5, 9 и 11 ще работят с намален брой коли.  :\r\nНа 23 и на 30 декември линиите да работят по предпразнични разписания.\r\n    На 24, 25, 26, 27 и 31 декември линиите ще работят по празнични разписания.\r\n    На 28 и 29 декември линиите ще работят по делнични разписания.\r\nНа 23, 24, 25, 26, 27, 30 и 31 декември и на 1 януари 2018 г. Линиите на автобуси 1, 3, 4, 5, 6, 7, 8, 10, 14, 69,70, 123, 204, 306, 260, 12, 18, 20, 22, 24, 25, 27, 29, 30, 31, 81, 86, 90, 117, 118, 119 ще работят по разписания за предпразник и празник\r\n На 28 и 29 декември линиите да работят по делнични разписания:\r\nНа 23, 24, 25, 26, 27, 30 и 31 декември и на 1 януари 2018 г. линиите работят по разписания за предпразник и празник\r\nНа 28 и 29 декември линиите  работят по делнични разписания\r\n На 31 декември срещу 1 януари 2018 г. ще бъде организирано нощно движение на метровлаковете както следва:\r\n\tмаршрут МС „Младост 1” - МС „Витоша” - на интервал 20 минути;\r\n\tмаршрут МС „Младост 1” - МС „Бизнес парк София” - на интервал 40 минути;\r\n\tмаршрут МС „Младост 1” - МС „Летище София” - на интервал 40 минути.\r\n На 23, 24, 25, 26, 30 и 31 декември 2018 г. Столичен автотранспорт ЕАД ще осигури коли оперативен резерв, които при необходимост, съгласувано с главния диспечер, да извършат допълнителни курсове по маршрута на автобусни линии № 63 и 66.\r\n На 27 декември, сряда и на 1 януари 2018 г., понеделник, Столичен автотранспорт ЕАД  ще осигури коли оперативен резерв и при необходимост, съгласувано с главния диспечер, могат да се подадат допълнителни коли по маршрути, осигуряващи превоза на пътниците от Централна автогара и Централна ж.п. гара. \r\nИзпълнителните директори на Столичен електротранспорт ЕАД и Столичен автотранспорт ЕАД са създали  необходимата организация на работа на сервизите, за да се осигури пълно покритие по линии на 28 декември и на 2 януари 2018 г.\r\nЗа гарантиране на безаварийна работа на електротранспорта по време на празниците Трансенерго и РП ще осигури дежурни екипи за поддръжка на съоръженията, в дружествата са регламентирани със заповеди осигуряването на реда, физическата и противопожарна охрана и дежурства по време на празниците.", "date": "2017.12.22", "title": "София: Градският транспорт ще се движи с празнични разписания в почивните и работни дни около Коледа и Нова година"}
{"url": "http://www.focus-news.net/news/2017/12/22/2470145/dobrich-kmetat-na-kavarna-nina-stavreva-podpisa-dogovor-za-realizatsiya-na-proekt-za-58-miliona-leva.html", "text": "Днес кметът на Община Каварна Нина Ставрева подписа с Държавен фонд “Земеделие” договор за финансиране на проект ”Реконструкция и рехабилитация на общински пътища в община Каварна” по Мярка 7.2. „Инвестиции в създаването, подобряването или разширяването на всички видове малки по мащаби инфраструктура”. Това съобщиха от пресцентъра на Община Каварна.\r\nСпечеленият от Общината проект ще даде възможност през следващата година да се направи реконструкция и рехабилитация на 11,8 км. от общинската пътна мрежа. Това са четири участъка – общински пътища с връзка към републиканската пътна мрежа, които отговарят на условията за финансиране: Каварна – Балчик (разклона за с. Божурец), Каварна-Топола (разклона за с. Раковски), Каварна – Балчик (в района на Топола – местност Икънтълъка, на границата с община Балчик) и ул. \"България\" в Каварна. \r\nФинансирането на планираната реконструкция и рехабилитация на посочените общински пътища, съоръженията и принадлежностите към тях е 100 %, а размерът на допустимите разходи за дейности по проекта е 5 867 315,29 лв. \r\n„Това е изключително добра новина за община Каварна и голям успех за общинската администрация. Благодаря на всички колеги, които участваха в подготовката на документите. Очакваме резултат по още два внесени проекта, свързани с общинската инфраструктура. Има много други общински пътища, които се нуждаят от реконструкция и рехабилитация. Надявам се да получим финансиране и за част от тях. Ремонтът на други сме заложили в бюджета”, каза Ставрева. Тя допълни, че ще продължи да настоява пред Агенция „Пътна инфраструктура“ и Министерство на регионалното развитие да се предприемат спешни мерки за ремонта на невралгични точки по републиканската пътна мрежа на територията на община Каварна. Такъв е пътят Каварна - с. Българево – Шабла. Ставрева настоява за спешна цялостна рехабилитация на този пътен участък и е получила подкрепа за това и по време на срещите си с народни представители от региона.", "date": "2017.12.22", "title": "Добрич: Кметът на Каварна Нина Ставрева подписа договор за реализация на проект за 5,8 милиона лева"}
{"url": "http://www.focus-news.net/news/2017/12/22/2470146/zam-ministar-malina-krumova-prioritet-v-izgotvyanata-ot-mrrb-strategiya-za-razvitie-na-vik-otrasala-e-namalyavane-zagubite-na-voda.html", "text": "В разработваната от Министерството на регионалното развитие и благоустройството Стратегия за финансиране на ВиК-отрасъла приоритетно място ще заеме намаляването на загубите на вода по водопреносната мрежа. Това цели подобряване ефективността на предоставяните услуги до крайния потребител. Стратегията предвижда и механизми за подобряване на търговските и техническите практики на ВиК-дружествата, контрол над кражбите на вода, както и финансово подпомагане на най-бедните социални групи. Това съобщи заместник-министърът на регионалното развитие и благоустройството Малина Крумова днес в предаването „Европа сутрин“ на телевизия Европа, съобщиха от пресцентъра на МРРБ.\r\n„Предвиждаме и създаването на фонд, който да покрие нуждите на ВиК-инфраструктурата в малките населени места с население между 2 и 10 хил. жители, както и за онези райони, които не са допустими за финансиране по оперативна програма „Околна среда“, поради факта, че не са консолидирани във ВиК асоциации“, обясни регионалният заместник-министър.\r\nТя заяви, че по Оперативна програма „Околна среда 2014-2020 г.“ немалко средства се инвестират за подобряване ВиК-инфраструктурата в страната, но по нейни думи те категорично не са достатъчни. Крумова подчерта, че продължителното недофинансиране на сектора е довело до необходимост от инвестиции в размер от 12 млрд. лв., за да се подобри състоянието на водопреносната мрежа. Качеството на услугата изисква инвестиции в инфраструктурата, което неизбежно включва в себе си и покачване цената на водата. „Трябва да създадем такъв финансов модел, който да позволява генерирането на достатъчно инвестиционни средства, за да се поддържа и развива ВиК инфраструктурата в страната,“, категорична бе тя.\r\nУвеличението в цената е политика, заложена още при определяне правилата на новия регулаторен период и в гласуваните бизнес-планове на ВиК дружествата, коментира регионалният заместник-министър одобреното от КЕВР повишаване на цената на водата в няколко населени места от 1 януари. \r\nПо отношение на по-голямо увеличение в цената на услугата в град Ямбол Крумова обясни, че то се налага, т.к. от 2018 г. там ще започне да функционира пречиствателна станция, която представлява нов компонент във ВиК услугата. \r\n „Повечето граждани, възползвали се от Националната програма за енергийна ефективност на многофамилни жилищни сгради, заявяват, че има наистина подобряване на комфорта, условията им на живот, както и спестявания при сметките им за отопление. Това ни дава увереността да търсим начин за продължаване на програмата“, коментира Малина Крумова в отговор на въпрос. Тя подчерта, че с предоставения от правителството втори милиард лева, вече е гарантирано финансирането на всички сгради, за които са има подписани договори за саниране. „Активното изграждане ще бъде в следващата година“, подчерта заместник-министърът и увери, че  се търсят  механизми политиката да продължи по устойчив начин. „Търсим вариант поетапно в по-дългосрочен план да се създадат финансови и други стимули, така че всички собственици да имат възможност да санират жилищата си“, коментира още Малина Крумова. \r\nЦялото интервю със заместник-министър Крумова можете да видите .", "date": "2017.12.22", "title": "Зам.-министър Малина Крумова: Приоритет в изготвяната от МРРБ стратегия за развитие на ВиК отрасъла е намаляване загубите на вода"}
{"url": "http://www.focus-news.net/news/2017/12/22/2470147/sergey-lavrov-otnosheniyata-mezhdu-rusiya-i-velikobritaniya-sa-na-nisko-ravnishte-no-ne-po-initsiativa-na-moskva.html", "text": "Руският външен министър Сергей Лавров съобщи на своя британски колега Борис Джонсън, че двустранните отношения в момента са на ниско равнища, но не по инициатива на Москва, предава ТАСС.\r\n„Нашите отношения, тук няма тайна, се намират на ниско равнище, но не по наша инициатива“, подчерта Лавров. „Обърнахме внимание, че вие и вашите западни колеги имат свои възгледи за причините за тази ситуация и предпочитат да излагат публично тези причини. Ние искаме да излагаме взаимните притеснения пряко, не през микрофона, а очи в очи“, допълни той.\r\nСъщевременно Лавров заяви, че Москва и Лондон се нуждаят един от друг, но отношенията трябва да се градят на равноправие. „Въпреки различните позиции по редица въпроси, ни е необходимо да си сътрудничим“, допълни той. Министърът изрази надежда, че срещата му с Джонсън ще позволи да се подобрят двустранните отношения.  Виктор Турмаков", "date": "2017.12.22", "title": "Сергей Лавров: Отношенията между Русия и Великобритания са на ниско равнище, но не по инициатива на Москва"}
{"url": "http://www.focus-news.net/news/2017/12/22/2470148/varna-zheni-gerb-vladislavovo-zaradvaha-s-igrachki-i-lakomstva-detsata-v-krizisniya-tsentar-v-grada.html", "text": "В навечерието на Коледа организацията на ЖГЕРБ във варненския район „Владислав Варненчик” зарадва с играчки и лакомства децата от кризисния център към фондация „SOS – семейства в риск”, където получават подкрепа и грижи жени и деца, станали жертви на домашно насилие. Това съобщиха от пресцентъра на ПП ГЕРБ – Варна. Председателят на ЖГЕРБ - Владиславово Ваня Вълчева и организационният секретар на районната партийна структура Дора Атанасова поднесоха подаръците на децата, като пожелаха на обитателите и на екипа от професионалисти, който работи в социалната институция, много здраве, сили и вяра в доброто.\r\nНастанените в кризисния център получиха подкрепа и от администрацията на район „Владислав Варненчик”, която им осигури 10 пакета с хранителни продукти – брашно, захар, сол, ориз, олио, леща, боб, макаронени изделия, зърнени закуски. Благотворителната инициатива на кмета на Владиславово Николай Костадинов, който е и ръководител на районната организация на ГЕРБ, се проведе със съдействието на местния бизнес и общинските съветници от ГЕРБ Марица Гърдева и Николай Георгиев.", "date": "2017.12.22", "title": "Варна: Жени ГЕРБ – Владиславово зарадваха с играчки и лакомства децата в кризисния център в града"}
{"url": "http://www.focus-news.net/news/2017/12/22/2470149/montana-38-godishen-mazh-e-hvanat-da-shofira-s-342-promila-alkohol-v-selo-georgi-damyanovo.html", "text": "38-годишен мъж е хванат да шофира с 3,42 промила алкохол в село Георги Дамяново. Това съобщиха от Областната дирекция на МВР – Монтана . Вчера около 16.30 часа на път III-102 служители на Управление „Полиция” – Георги Дамяново са извършили проверка на лек автомобил „Сузуки Витара” с пернишка регистрация, с 38-годишен водач с инициали М.А. от Монтана. Проба с дрегер е отчела 3,42 промила алкохол в издишания от водача въздух. \r\nПо случая в Районно управление „Полиция” – Монтана е образувано досъдебно производство по чл. 343 б ал. 1от НК. Водачът е задържан за срок от 24 в полицейския участък в Монтана.", "date": "2017.12.22", "title": "Монтана: 38-годишен мъж е хванат да шофира с 3,42 промила алкохол в село Георги Дамяново"}
{"url": "http://www.focus-news.net/news/2017/12/22/2470150/nina-stavreva-kmet-na-kavarna-obshtinata-e-dovolna-ot-svarshenoto-prez-godinata.html", "text": "Община Каварна е доволна от свършеното през годината. Това заяви кметът на Каварна Нина Ставрева, предаде кореспондент на Радио „Фокус” – Варна. „Разбира се винаги трябва да има стремеж към още и още и човек да не се успокоява, че е свършил всичко, което е планирал. Но ако трябва да обобщим 2017 година, мога да кажа, че голяма част от планираните дейности са извършени. Моят основен ангажимент още в началото на мандата беше усилена работа по отношение на най-уязвимите групи: малките деца и възрастните хора. Без да подценявам останалите, но те са в активна възраст да постигнат онова, което желаят. Знаем, че още през 2016 година ние премахнахме таксите в детските градини и ясли в Каварна, което беше първото ни доказателство да покажем отношение към малките деца, младите семейства, подкрепа за тях, грижа за възрастните хора. Много социални политики, реална грижа за хората по населените места, това също беше мой ангажимент. Тази година направихме основни ремонти в четири от кметствата. За съжаление там нямаше полаган грижа години наред. Доволни са както кметските наместници, така и жителите на тези четири села – Могилище, Божурец, Видно и Селце“, посочи Нина Ставрева. \r\nПрез следващата година Общината е заложила ремонти в пет от кметствата на населените места. „Всъщност от много си срещи с хората аз се убеждавам за сетен път, че те нямат нужда от политическо говорене и от обещания. Хората се вълнуват от това да им е светло, да няма дупки по улиците, да не се разхождат безстопанствени кучета около тях. Искат спокойствие, добра дума и отношение и аз наистина полагам усилие да покажа, че има такова към тях“, допълни Нина Ставрева. Община Каварна е направила водопровод в новия жилищен квартал в града на стойност над 25 000 лева. Това е квартал, където не е имало никаква инфраструктура. Около 200 000 лева са разходвани за текущи ремонти. Общината може да се похвали с изключително богат културен и спортен календар с разнообразни мероприятия от април до октомври. „Ако трябва да обобщя с едно изречение, равносметката е по-скоро добра“, добави Нина Ставрева. \r\nЖулиета НИКОЛОВА", "date": "2017.12.22", "title": "Нина Ставрева, кмет на Каварна: Общината е доволна от свършеното през годината"}
{"url": "http://www.focus-news.net/news/2017/12/22/2470151/boris-dzhonsan-otnosheniyata-s-rusiya-ne-mogat-da-badat-obichayki-dokato-tya-prodalzhava-da-se-opitva-da-destabilizira-evropeyskite-darzhavi.html", "text": "Британският министър на външните работи Борис Джонсън заяви, че страната му е готова и способна да отговори срещу руските кибератаки. Той заяви по време на посещението си в Москва, че Великобритания не може да приеме дестабилизиращата интернет-дейност на Кремъл, предава Politico.\r\n„Мога да ви уверя, че Великобритания е световен лидер в тази сфера. Ние не провеждаме зловредна кибер-активност, но логиката на възпирането е приета от нас в интернет пространството“, заяви Джонсън на своя руски колега Сергей Лавров. Той изрази мнение, че отношенията с Русия „от отдавна не са били толкова лоши“ ,  че страната „действа в пряк разрез със Запада“ и е заела враждебни позиции спрямо британските интереси-. \r\n„Отношенията с Русия не могат да бъдат обичайки, докато тя продължава да се опитва да дестабилизира европейските държави“, заяви Джонсън.  Виктор Турмаков", "date": "2017.12.22", "title": "Борис Джонсън: Отношенията с Русия не могат да бъдат обичайки, докато тя продължава да се опитва да дестабилизира европейските държави"}
{"url": "http://www.focus-news.net/news/2017/12/22/2470152/chez-elektro-balgariya-predlaga-razlichni-nachini-za-plashtane-na-smetkite-za-elektroenergiya-po-vreme-na-praznitsite.html", "text": "„ЧЕЗ Електро България“ АД напомня на своите клиенти, пропуснали да платят сметката си за електроенергия в срок, че през настъпващите празнични и почивни дни могат да се възползват от различните начини за плащане като изберат най-удобния за тях. Това съобщиха от пресцентъра на ЧЕЗ. Дружеството предлага 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard. Клиентите могат да превеждат дължимата сума по клиентски номер и фактура и чрез терминалните устройства на Cashterminal. Подробна информация за възможностите за безкасово плащане е публикувана . \r\nКлиентите имат възможност през тези дни да платят сметката си за електроенергия и в дежурните каси на „Изипей“, „Български пощи“ и „УниКредит Булбанк“ на територията на цялата страна. На 23 и 30 декември касите на „Фаст Пей“ също ще работят и ще приемат плащания за консумирана електроенергия. Дежурните каси в офисите на „Изипей“ и „УниКредит Булбанк“ няма да работят на 1 януари 2018 г.  \r\nЦентровете за обслужване на клиенти на „ЧЕЗ Електро България“ АД ще работят с нормалното си работно време на 28 и 29 декември 2017 г. Списък с адресите и работното време на клиентските центрове на територията на Западна България е наличен .\r\nПодробна информация за възможностите за плащане може да се получи на телефонна линия 0700 10 010, както и на адрес info@cezelectro.bg.", "date": "2017.12.22", "title": "„ЧЕЗ Електро България“ предлага различни начини за плащане на сметките за електроенергия по време на празниците"}
{"url": "http://www.focus-news.net/news/2017/12/22/2470153/haskovo-s-koleden-kontsert-i-blagotvoritelen-bazar-zavarshiha-praznichnite-proyavi-v-topolovgrad.html", "text": "С празничен концерт „Коледни звезди” творческите състави на читалище „Св. св. Кирил и Методий - 1994” зарадваха тополовградчани на 20 декември, съобщиха от пресцентъра на Община Тополовград. В него взеха участие и малките възпитаници на ДГ „Щастливо детство”. С настъпващите празници коледно-новогодишен поздрав към тополовградчани отправи заместник-кметът на Общината Маргарита Георгиева. С коледарски благослов и песни благословията си поднесоха и коледарите от село Радовец и малките коледарчета от ДГ „Щастливо детство”. С букети и много благодарствени думи Красимира Ятакчиева-началник отдел „ХСД” поздрави самодейците и техните ръководители.\r\n    Празнуваха със свои празнични прояви, включени в Коледно-новогодишната програма и училищата, Центърът за социална рехабилитация и интеграция, Клубът на пенсионера. С благотворителни инициативи възпитаниците на СУ „Д-р Петър Берон” и НУ „Св. св. Кирил и Методий” събраха средства за да подпомогнат нуждаещи се деца и млади хора. \r\nС изпълнения на Детски хор „Медени звънчета” на Людмила Янева и малките танцьори на Дарина Терзиева започна Традиционният благотворителен Коледен базар „От деца за деца” в Началното училище. Сред децата бяха председателят на ОбС – Васил Сяров, заместник-кметът на Общината Маргарита Георгиева, началникът на отдел „Хуманитарни и социални дейности” Красимира Ятакчиева. С думи на благодарност за милосърдието и добротата, за организирането на тази полезна проява към децата, учителите и родителите, се обърна заместник-кметът Маргарита Георгиева. Поздрави ги и директорът на училището Добрин Парнаров.\r\n            Празничната програма на Общината и читалището протече при добра организация и посещаемост. Тополовградчани имаха възможност да присъстват на интересни събития – изложби, спортни прояви, базари, концерти, които донесоха много празнично настроение. Програма ще приключи с Празнични илюминации на 31 декември на площад „Освобождение”.", "date": "2017.12.22", "title": "Хасково: С Коледен концерт и Благотворителен базар завършиха празничните прояви в Тополовград"}
{"url": "http://www.focus-news.net/news/2017/12/22/2470154/fondatsiya-chetiri-lapi-organizira-protest-v-sofiya-sreshtu-premestvaneto-na-dvete-lavcheta-ot-razgrad-v-pazardzhik.html", "text": "Фондация „Четири лапи“ организира протест в 14.00 часа пред сградата на Министерския съвет в София срещу преместването на двете малки лъвчета от Разград в Пазарджик. Това каза за Радио „Фокус“ – Пазарджик Явор Гечев от Фондация „Четири лапи“. Той обясни, че основният мотив е загрижеността за съдбата на лъвчетата, които са на 3 месеца, не са самостоятелни в момента, отхвърлени са от майката и за тях трябва да се грижи постоянно опитен гледач. „В никакъв случай тези лъвове не бива да се развъждат, защото те са плод на близкородствена връзка. В Пазарджик не са отглеждани до сега никога лъвове, а също малки без майка, освен това няма и заграждения за тези животни. Отделно от това е практиката в зоопаркове да се развъждат подобни животни абсолютно безконтролно. Да не говорим, че натискът тези лъвчета да дойдат в Пазарджик не идва от ръководството на общината. Това означава, че те дори няма да стигнат до зоопарка, а до нечий частен дом. Това са ни основните мотиви, имаме сериозни опасения, че лъвовете се предвиждат за притежание от частно лице“, коментира Гечев.„Фокус“ припомня, че двете лъвчета Масуд и Терез са родени през септември в Разград. С решение на общинските съветници там, те трябва да бъдат прехвърлени в зоокъта в Пазарджик през пролетта, а общината декларира готовност да ги приеме като започва изграждането на подходящо пространство за тях.\r\nВаня НИКОЛОВА", "date": "2017.12.22", "title": "Фондация „Четири лапи“ организира протест в София срещу преместването на двете лъвчета от Разград в Пазарджик"}
{"url": "http://www.focus-news.net/news/2017/12/22/2470155/inspektor-veliko-marinov-patna-politsiya-varna-zasileno-shte-bade-politseyskoto-prisastvie-na-izhodnite-arterii-v-posledniya-raboten-den-predi-praznitsite.html", "text": "Засилено ще бъде полицейското присъствие на изходните артерии във Варна в последния работен ден преди празниците. Това каза в интервю за Радио „Фокус“ – Варна инспектор Велико Маринов от сектор „Пътна полиция“ – Варна. „В началото на почивните дни се наблюдава масово изнасяне на потоци от големите градове. По време на празничните дни се активизират пешеходните потоци в големите градове в районите на търговските центрове и местата, където се провеждат масови мероприятия. От Областна дирекция на МВР – Варна са предприети мерки за засилено полицейско присъствие в последния работен и първия почивен ден на изходните артерии на Варна, както и на входовете в последния почивен ден. Засилено ще бъде полицейското присъствие около питейните заведения, които се посещават масово. Завишен ще бъде и контролът на водачите за употреба на алкохол, наркотични вещества и техните аналози“, заяви инспектор Велико Маринов.\r\nМарияна ВАЛЕНТИНОВА", "date": "2017.12.22", "title": "Инспектор Велико Маринов, „Пътна полиция“ – Варна: Засилено ще бъде полицейското присъствие на изходните артерии в последния работен ден преди празниците"}
{"url": "http://www.focus-news.net/news/2017/12/22/2470156/haskovo-zadarzhan-e-razsledvasht-mitnicheski-inspektor-v-svilengrad-za-dlazhnostno-prisvoyavane-v-golemi-razmeri.html", "text": "Във връзка с преписка на Окръжна прокуратура – Хасково, изпратена по компетентност в Районна прокуратура – Хасково, бе образувано досъдебно производство, по което разследването се извършва от Окръжен следствен отдел при Окръжна прокуратура – Хасково. Това съобщиха от пресцентъра на Апелативна прокуратура – Пловдив. Под ръководството на Районна прокуратура – Хасково вчера в Свиленград следовател от Окръжен следствен отдел при Окръжна прокуратура – Хасково извърши неотложни действия, при които е установена липсата на 100 000 турски лири – веществени доказателства по решено друго досъдебно производство, по което разследването е било водено от разследващ митнически инспектор при Митница – Бургас (с месторабота в Свиленград). \r\n\tПри съвместни действия на Районна прокуратура – Хасково и Районна прокуратура – Свиленград, вчера вечерта бе задържан разследващ митнически инспектор при Митница – Бургас – 49-годишен с инициали Д.М. за присвояване на сумата от 100 000 турски лири (левова равностойност-58 981 лв.) – веществени доказателства по решеното досъдебно производство, наблюдавано от Районна прокуратура-Свиленград.\r\n\tНа Д.М. е повдигнато обвинение по за престъпление по чл.202 ал.2 т.1, вр. чл.201 вр. чл.26 ал.1 от Наказателния кодекс – за длъжностно присвояване на пари в големи размери.\r\n\tС постановление на Районна прокуратура – Свиленград, считано от 22.30 часа на 21 декември г., обвиняемият Д.М. е задържан за срок от 72 часа, в рамките на които предстои да бъде внесено искане в съда за вземане на мярка за неотклонение „Задържане под стража“.\r\n\tРазследването по случая продължава и като мотив за извършеното, обвиняемият Д.М. е изтъкнал големите си финансови затруднения.", "date": "2017.12.22", "title": "Хасково: Задържан е разследващ митнически инспектор в Свиленград за длъжностно присвояване в големи размери"}
{"url": "http://www.focus-news.net/news/2017/12/22/2470157/prof-lyubomira-popova-oblasten-upravitel-na-veliko-tarnovo-interesite-na-grazhdanite-sa-vodeshti-v-upravlenieto-mi-ot-vstapvaneto-mi-v-dlazhnost.html", "text": "Интересите на гражданите на областта са основната насока, която води всички действия на губернатора проф. Любомира Попова. Пред Радио „Фокус“  – Велико Търново тя уточни, че в изпълнението на задълженията ѝ водещи са още принципите на законосъобразност, диалогичност и откритост. „Аз държа изключително много на диалога и добрата комуникация. Това са принципите, от които съм се ръководила през тези месеци, в които съм управник и към, които аз и екипът ми ще продължим да се придържаме“, заяви проф. Попова. Тя уточни, че действията на всички служители в Областна администрация – Велико Търново потвърждават думите ѝ. Основното, за което ще се работи и през следващите години, е подобряване качеството на живот на всички жители на областта.\r\nЛуиза ТРАНЧЕВА", "date": "2017.12.22", "title": "Проф. Любомира Попова, областен управител на Велико Търново: Интересите на гражданите са водещи в управлението ми от встъпването ми в длъжност"}
{"url": "http://www.focus-news.net/news/2017/12/22/2470158/smolyan-5-lv-e-tsenata-na-survachkite-v-grada.html", "text": "5 лв. е цената на сурвачките в Смолян, показа репортерска проверка на Радио „Фокус“ – Смолян. 10 дни преди празника Сурвак на Васильовден търговците вече продават украсените дрянови клонки. Най-много се продават сурвачките, украсени с разноцветни орнаменти от вълна. Има сурвачки, украсени с гирлянди и други изкуствени материали. Много от децата в града обаче са изработили собственоръчно своите сурвачки в училище, в детската градина или пък в Работилницата за изработване на традиционна родопска сурвачка, която се проведе в Регионалния исторически музей – Смолян. Не са малко и децата, чиито родители поддържат традицията и има помагат да украсяват своите сурвачки в къщи в навечерието на 1 януари. На самия ден все още много деца от Смолян и в околните села обикалят още от сутринта по домовете, за да сурвакат и наричат за здраве и благополучие през новата година.\r\nНели ГЕРГЬОВСКА", "date": "2017.12.22", "title": "Смолян: 5 лв. е цената на сурвачките в града"}
{"url": "http://www.focus-news.net/news/2017/12/22/2470159/boris-dzhonsan-rusiya-i-velikobritaniya-mogat-da-si-satrudnichat-po-iran-severna-koreya-i-siriya.html", "text": "Британският министър на външните работи Борис Джонсън заяви, че страната му и Русия могат да си сътрудничат по въпросите на международната сигурност, включително и относно Иран, Северна Корея и Сирия, предава ТАСС.\r\n„Смятам, че ние можем да открием възможности за сътрудничество по въпросите, където според мен има сериозни общи интереси“, заяви Джонсън. „Това са например Иран и нуждата да се запази сключеното с него ядрено споразумение, необходимостта да не се допуска създаването на ядрено оръжие в Северна Корея и разбира се – постигането на прогрес относно бъдещето на сирийския народ“, допълни той. \r\nСпоред министъра Русия и Великобритания трябва да признаят съществените разминавания в двустранните отношения, в това число и по Украйна и киберсферата и да ги обсъдят откровено. \r\n„Когато гледам на затрудненията в нашите отношения, било то относно ситуацията в Украйна, в Западните Балкани и киберсигурността, то признавам, че е важно да се говори за тях откровено и да се признае, че те са препятствия за развитието на нашите отношения“, допълни той. Виктор Турмаков", "date": "2017.12.22", "title": "Борис Джонсън: Русия и Великобритания могат да си сътрудничат по Иран, Северна Корея  и Сирия"}
{"url": "http://www.focus-news.net/news/2017/12/22/2470160/blagoevgrad-s-koledno-parti-ski-tsentar-kartala-otkriva-zimen-sezon-2017-2018.html", "text": "С весело Коледно парти за деца ски-център „Картала“ ще открие зимен сезон 2017 – 2018, съобщиха от пресцентъра на Община Благоевград. Началото ще бъде поставено на 25 декември от 11.00 часа с Детско коледно парти. Инициативата се организира за втора поредна година. И тази година официални гости ще бъдат самия Дядо Коледа, придружен от Снежанка, които ще пристигнат с шейна. Специално за малките жители и гости на Благоевград, весели песни ще пуска DJ. Няма да липсват и лакомствата. \r\nЗа зимния сезон 2017 – 2018 ще работят детски влек и влек тип „паничка”,който обслужва 2/3 от голямата писта. Екипът на ски-центъра е определил максимално атрактивни цени на ски картите. Ски гардеробът, ски училището, хотелската част и заведенията ще функционират както обикновено. \r\nПрез настоящия зимен сезон кабинковият лифт няма да работи поради планов ремонт, който ще продължи приблизително 6 месеца. Това се налага поради изисквания и предписания от съответните институции. Ски-център „Картала“ се извинява за неудобството на любителите на зимните спортове, но сигурността и здравето на гражданите са най-важни,както и спазването на законовите изисквания за безопасна експлоатация.\r\nМестност Картала е живописен район, разположен в Рила планина, на 27 км източно от Благоевград. Курортът предлага отлични условия за всички любители на зимните спортове и планински развлечения. Планинският терен се характеризира с голямо разнообразие и впечатляващи усещания. Ски центърът е открит през 2009 г. и предлага отлични условия за всички скиори и сноубордисти – привлекателни ски писти, оборудван ски гардероб, както и ски училище за начинаещи и напреднали.", "date": "2017.12.22", "title": "Благоевград: С Коледно парти ски-център „Картала“ открива зимен сезон 2017 – 2018"}
{"url": "http://www.focus-news.net/news/2017/12/22/2470161/blagoevgrad-na-gkpp-kulata-i-ilinden-se-provezhda-protest-na-sluzhitelite-na-mvr.html", "text": "На ГКПП „Кулата“ и „Илинден“ се провежда протест на служителите на МВР. За Радио „Фокус“ – Пирин Димитър Попов, заместник-председател на синдикалната федерация на служителите на МВР, заяви, че няма да има блокиране на пунктовете, няма да се спира и работата на служителите в пунктовете. Протести днес ще има и на други пунктове в страната. От 11.00 часа се проведе такъв на ГКПП „Станке Лисичково“, ГКПП „Стрезимировци“ и пред РДГП „Елхово“, а в 12.00 часа започва протестът на ГКПП „Дуранкулак“ и в град Сливен пред РУ – Сливен. Протестният маратон ще бъде закрит в 18.30 часа във Варна на площада между „Транспортна болница“ и Митница – Варна. Попов заяви, че протестиращите няма да създават никакви пречки за преминаващите пътници, тъй като днес се очаква засилен трафик. Протестът се очаква да продължи около 60 минути на всички 5 гранични пункта. Попов добави, че протестиращите ще седят от двете страни преди зоната на ГКПП-та, където ще кажат какви са техните искания, след което ще се разотидат. „Първото ни искане е увеличение на основното месечно възнаграждение на всички служители в МВР още през тази 2017 година. Второто ни искане е обвързване на основната заплата на служителите със социално измерим критерии. Да речем средната работна заплата за страната или минималната работна заплата. Третото ни искане е започване на работа по изцяло нов закон за МВР, като нашето искане е още тази година да бъдат направени спешни промени в някои текстове. Твърдим, че нито едно от тези искания не е изпълнено и затова продължаваме с протестите“, добави Попов. Той изрази надежда, че разумът ще надделее над политическия инат и поне по Коледа гласът на служителите на МВР най-сетне ще бъде чут.„Фокус“ припомня, че протестът се провежда в Деня на професионалния празник на гранична полиция, като протестиращите ще са концентрирани около граничните контролно-пропусквателни пунктове, тъй като още в началото на протестните действия служителите на МВР заявиха, че ще протестират около всеки празник, свързан със структурата.\r\nЛивия НИНОВА", "date": "2017.12.22", "title": "Благоевград: На ГКПП „Кулата“ и „Илинден“ се провежда протест на служителите на МВР"}
{"url": "http://www.focus-news.net/news/2017/12/22/2470162/varna-okrazhnata-prokuratura-privede-v-izpalnenie-efektivna-prisada-spryamo-chlen-na-organizirana-prestapna-grupa-za-razprostranenie-na-narkotitsi.html", "text": "Окръжната прокуратура във Варна приведе в изпълнение ефективна присъда, произнесена от Специализирания наказателен съд спрямо члена на организирана престъпна група Николай Спасов, по-известен като Чирпанския. Това съобщиха то пресцентъра на Апелативна прокуратура - Варна. 37-годишният мъж ще изтърпи наказание 1 година лишаване от свобода при строг режим, след като се признал за виновен и сключил споразумение с прокуратурата, което е било одобрено от състав на Специализирания наказателен съд. Определението на съда, с което е било одобрено споразумението, е влязло в сила. Спасов е осъден за участието си в 7-членна организирана престъпна група, ръководена от Радослав К. Групата била структурирано трайно сдружение за извършване на престъпления. Спасов участвал в нея от януари 2004 до 21 януари 2015 г. Предстои да бъде изпълнена и друга влязла в сила присъда спрямо Спасов, по която той е получил наказание 1 година и 2 месеца затвор, след като също се признал за виновен и сключил споразумение със Специализираната прокуратура, което също е било одобрено от Специализирания наказателен съд. Обвинението по това дело срещу него е било като ръководител на организирана престъпна група от 3 лица с цел придобиване, държане и разпространение на високорискови наркотични вещества – марихуана, хероин и кокаин. 37-годишният мъж е осъждан многократно.", "date": "2017.12.22", "title": "Варна: Окръжната прокуратура приведе в изпълнение ефективна присъда спрямо член на организирана престъпна група за разпространение на наркотици"}
{"url": "http://www.focus-news.net/news/2017/12/22/2470163/sofiya-vavezhda-se-vremenna-organizatsiya-na-dvizhenieto-vav-vrazka-s-initsiativata-balgarskata-koleda.html", "text": "Въвежда се временна организация на движението във връзка с инициативата „Българската Коледа”, съобщиха от пресцентъра на Столична община. От 12.00 часа до приключване на мероприятието на 25 декември се забранява престоят и паркирането на пътни превозни средства, с изключение на благотворителния концерт, както следва:\r\n-\tна ул. „Иван Вазов” между ул. „Георги Бенковски” и ул. „Кузман Шапкарев”, \r\n-\tна ул. „Славянска” между ул. „Дякон Игнатий” и ул. „Георги Бенковски”, \r\n-\tна ул. „Георги Бенковски” между ул. „Иван Вазов“ и ул. „Славянска”.\r\nВ посочените по-горе отсечки от 19.00 часа до приключване на мероприятието на 25 декември се забранява влизането на пътни превозни средства само по преценка на отдел „Пътна полиция“ при СДВР.", "date": "2017.12.22", "title": "София: Въвежда се временна организация на движението във връзка с инициативата „Българската Коледа”"}
{"url": "http://www.focus-news.net/news/2017/12/22/2470164/separatistite-obyaviha-pobeda-sled-izborite-v-kataluniya-obzor.html", "text": "След преброяването на 96% от гласовете трите партии в Каталуния, подкрепящи отделянето на областта от Испания получават общо 70 места в регионалния парламент. Това са два мандата повече от необходимите 68 за формиране на мнозинство в Женералитета. Бившият каталунски лидер заяви, че резултатът е \"шамар в лицето\" на испанския министър-председател Мариано Рахой. \r\nСпоред избирателната система на Каталуния происпанските „Граждани“ получават 36 места в парламента, докато Демократичната европейска партия на Каталуния на бившия регионален лидер Карлес Пучдемон – 34. „Каталунската републиканска левица“ е на трето място с 32 мандата, Каталунските социалисти са на четвърто със 17, лявата партия „Каталуния – заедно можем“ получава осем, докато Кандидатура за народно единство и консервативната Народна партия получават по четири места всяка. Избирателната активност на регионалните избори е 81%. Очаква се сепаратистките партии Демократичната европейска партия, Каталунската републиканска левица и Кандидатурата за народно единство да формират управляваща коалиция. Партиите, които са се обявили срещу отделянето – „Гражданите“, Народната партия и социалистите заедно не могат да получат мнозинство от 68 депутатски мандата.\r\nРезултатът от изборите едва ли ще излекува раните на дълбоко разделеното общество. Според Ксавиел Доменек, председател на „Каталуния – заедно можем“, партия, която не подкрепя нито сепаратистите, нито юнионистите, „тези резултати потвърждават нуждата поляризацията да бъде превъзмогната и да започне нов период“. \r\n„Испания е победена“, заяви Пучдемон, който в момента е в изгнание в Брюксел. Според него испанският министър-председател „Мариано Рахой получи шамар по лицето от Каталуния“. Той призова за „реституция на легитимното правителство“ и за освобождаване на политическите затворници. Същевременно бившият каталунски лидер поиска от министър-председателя на Испания Мариано Рахой „да започне да прави политика, иначе ние ще намерим решение“. Той също така изпрати послание до „Европа, която подкрепи Рахой с подкрепа и мълчание“. „Ние, каталунците ще решим бъдещето си“, допълни той. \r\nРахой сега ще се сблъска с натиск, не само защото рискува, обявявайки извънредни избори, но и заради прекалено твърдата му реакция спрямо каталунското правителство, при която полицията бе изпратена да попречи на референдума. \r\nНо самоопределението и правото на независимост не са синоними. Международното право подкрепя независимостта като резултат от самоопределение при ограничени обстоятелства: една територия може да се отдели, ако е под чуждо колониално управление, ако е жертва на грубо нарушаване на човешките права и ако е изключена от политическия процес в страната. Предвид това, че Каталуния не е колония, че Испания след Франко не е извършвала нарушения на човешки права в региона и че Каталуния е включената в политиката на всяко равнище на испанските власти, то тези критерии не са изпълнени. Това означава, че международното право не подкрепя твърденията на областта, че има право на независимост. \r\n„Позицията ни по каталунския въпрос е добре позната и често напомняна на всички времена. Няма да се промени“, заяви прес-секретарят на Европейската комисия Александър Винтерщайн. “Нямаме коментар относно изборите“, допълни той.", "date": "2017.12.22", "title": "Сепаратистите обявиха победа след изборите в Каталуния (ОБЗОР)"}
{"url": "http://www.focus-news.net/news/2017/12/22/2470165/boris-dzhonsan-po-vreme-na-sreshtata-si-sas-sergey-lavrov-neshtata-mezhdu-nas-ne-sa-lesni.html", "text": "Борис Джонсън се срещна със своя руски колега Сергей Лавров в Москва. Това е първото посещение на британски външен министър в Русия за последните пет години.  Преди преговорите Лавров заяви, че лошото състояние на двустранните отношения е по вина на Лондон, предава The Guardian.\r\n„Не е тайна, че нашите отношения са на ниско равнище, но това не е по наша инициатива“, заяви Лавров. „Забелязах че вие и другите западни държави имате причина за това и предпочитате да ги изказвате публично. Ние предпочитаме да обсъждаме тези въпроси очи в очи“, допълни той.\r\n„Нещата между нас не са лесни в момента“, заяви Джонсън, посочвайки, че Великобритания е против действията на Русия в Украйна, Западните Балкани и в интернет-пространството.  Същевременно той допълни, че „отношенията не трябва да се определят от тези проблеми“ и заяви, че има редица важни въпроси, по които страните могат да работят заедно, като Сирия и Северна Корея. Той също така той припомни, че двустранните отношения между страните се водят още от времената на Елизабет първа и Иван Грозни. \r\nНито една от двете страни не очаква пробив в обтегнатите двустранни отношения, които не са се подобрили от 2006 г., когато в Лондон бива убит Александър Литвиненко. Отношенията се влошиха допълнително с присъединяването на Крим към Русия.  Виктор Турмаков", "date": "2017.12.22", "title": "Борис Джонсън по време на срещата си със Сергей Лавров: „Нещата между нас не са лесни“"}
{"url": "http://www.focus-news.net/news/2017/12/22/2470166/st-komisar-yalchan-rasim-odmvr-shumen-nyama-nerazkrit-grabezh-na-teritoriyata-na-direktsiyata-za-2017-godina.html", "text": "Няма неразкрит грабеж на територията на ОДМВР - Шумен за годината. Това съобщи на брифинг ст. комисар Ялчън Расим, директор на Областната дирекция на МВР, предаде репортер на Радио „Фокус“ - Шумен. От регистрираните 14 грабежа, 11 са приключени, а останалите 3 са в процес на приключване. За 2016 година всички 17 грабежа са разкрити. Сред регистрираните престъпления в областта с най-голям дял са тези срещу престъпността - 847 за 2017 година, срещу 886 броя за предходната година, като има спад с 39 броя. „Най-големият бич за обществото е битовата престъпност, ние именно тук сме постигнали някакъв успех и имаме спад с 4,40% на регистрираните престъпления против собствеността, при тях основен дял заемат кражбите - може би 90% от общия брой“, заяви ст. комисар Расим. Регистрираните общоопасни престъпления са 747 срещу 659 за миналата година, като се наблюдава увеличение с 88 броя или 13,35%. „Тук попадат престъпленията по транспорта, управление на МПС след употреба на алкохол, шофиране след налагане на административно наказание, без свидетелство за правоуправление, наркотици и др. За мен увеличението с 13,35% говори добре, защото тук се крие скритата престъпност, това означава че ние работим, спират се автомобили, констатират се нарушенията, намираме наркотиците, това е показател, който отразява добре свършената работа“, каза ст. комисар Расим. По отношение на престъпленията срещу личността той отчете ръст с 25%, или с 23 броя повече спрямо миналата година. Няма обаче неразкрити тежки криминални престъпления на територията на област Шумен, отбеляза ст. комисар Расим. От началото на 2017 година е регистрирано едно убийство, което е разкрито. През 2016 година убийствата са били три, също са разкрити. 95% от тези престъпленията срещу личността са т.нар. телесни повреди, също срещу известен автор, посочи ст. комисар Расим. От началото на годината в региона са регистрирани общо  2 138 престъпления, с 0,28% по- малко спрямо 2016 година. Разкрити са 1 194 от тях, което прави 55,85% разкриваемост. „Анализът на данните сочи, че имаме устойчива престъпност, но в същото време отчитаме повишение на разкриваемоста с 3,75%“, заяви ст. комисар Расим.\r\nИвелина ИВАНОВА", "date": "2017.12.22", "title": "Ст. комисар Ялчън Расим, ОДМВР - Шумен: Няма неразкрит грабеж на територията на Дирекцията за 2017 година"}
{"url": "http://www.focus-news.net/news/2017/12/22/2470167/smolyan-zasileno-e-politseyskoto-prisastvie-v-oblastta-v-posledniya-raboten-den-predi-praznitsite.html", "text": "Засилено е полицейското присъствие в област Смолян в последния работен ден преди коледните празници. Това каза за Радио „Фокус“ – Смолян Цветелина Черкезова от ОДМВР – Смолян. \"Максимален брой полицейски екипи ще има и в дните 27 и 29 декември, както и на 1 януари. Те ще дежурят по направления от и към големите населени места, курортни комплекси, респективно Пампорово и по основни туристически направления за организиране и подпомагане на движението и недопускане образуването на автомобилни колони\", каза Черкезова. Служителите на “Пътна полиция” при ОД МВР – Смолян ще извършват засилен контрол на скоростните режими, контрол на водачи на моторни превозни средства с рисково поведение, свързано с неправилно изпреварване, неправилни маневри и отнемане на предимство, както и такива употребили алкохол, наркотични или упойващи вещества. В тази връзка са планирани да се проведат специализирани полицейски операции в районите на увеселителни заведения.\r\nСлужителите от ОД МВР – Смолян съвместно със структурите на „Гранична полиция“ са осъществили необходимата координация и взаимодействие, като при засилване на трафика или затруднение на движението в районите на ГКПП са предприети мерки по регулиране и подпомагане на движението.\r\nЧеркезова каза още, че при рязко влошаване на метеорологичната и пътнотранспортна обстановка, внезапно появили се опасности за движение по пътищата и други, затрудняващи трафика, своевременно ще бъде въведена временна организация на движението, с цел недопускане на задръствания по време и контрол за спазване на въведените забрани.\r\nНели ГЕРГЬОВСКА", "date": "2017.12.22", "title": "Смолян: Засилено е полицейското присъствие в областта в последния работен ден преди празниците"}
{"url": "http://www.focus-news.net/news/2017/12/22/2470168/plovdiv-okrazhniyat-sad-shte-gleda-myarkata-na-dimitar-y-prichinil-po-nepredpazdivnost-smartta-na-11-godishno-dete-v-selo-parvenets.html", "text": "Окръжен съд – Пловдив от 15.30 часа в зала №10 ще разгледа искането на Окръжна прокуратура за вземане на мярка за неотклонение „задържане под стража“ спрямо Димитър Й. Това съобщиха от пресцентъра на съда. Спрямо него е повдигнато обвинение за това, че на 20 декември в с. Първенец при управление на лек автомобил „Хюндай“ е нарушил правилата за движение и по непредпазливост е причинил смъртта на 11-годишното дете с инициали А.П. – престъпление по чл. 343, ал.1, б. „В“, вр. чл. 342, ал.1 от НК.", "date": "2017.12.22", "title": "Пловдив: Окръжният съд ще гледа мярката на Димитър Й., причинил по непредпаздивност смъртта на 11-годишно дете в село Първенец"}
{"url": "http://www.focus-news.net/news/2017/12/22/2470169/pazardzhik-v-grada-se-provezhda-posledniyat-den-na-kolednata-rabotilnitsa-organizirana-v-etnografskiya-muzey.html", "text": "Последният ден на Коледната работилница, организирана в Етнографския музей в Пазарджик, е днес, съобщи за Радио „Фокус“ - Пазарджик Мария Йорданова, уредник в музея. До 16.00 часа днес посетителите имат възможност да се научат да изработват традиционни сурвачки. Поканени са не само деца, но и възрастни, които искат да се запознаят с начините, по които са ги изработвали нашите предци, като се използват изцяло естествените материали вълна, люти чушки, краваи, пуканки, сушени плодове и др. Желаещите е необходимо само да носят дряново дръвче, всички останали материали се осигуряват от музея. Готовите произведения всеки участник в работилницата може да занесе в дома си. В музея се изработват и коледни ангели от хартия, които са за по-големите.\r\nСветлана ЕЛЕНКИНА", "date": "2017.12.22", "title": "Пазарджик: В града се провежда последният ден на коледната работилница, организирана в Етнографския музей"}
{"url": "http://www.focus-news.net/news/2017/12/22/2470170/predsedatelyat-na-bsp-korneliya-ninova-da-badem-saprichastni-i-solidarni-s-bolkata-na-horata-i-da-im-pomognem.html", "text": "Традиционно идваме и помагаме на дом за сираци „Св. Николай“ на отец Иван в Нови Хан, не само по празниците. Това заяви председателят на БСП Корнелия Нинова, съобщиха от пресцентъра на БСП. Нинова обясни, че ПГ на „БСП за България“ е направила дарение на стойност 5000 лв, както и коледни подаръци за всички деца. „Хубаво е преди празници да бъдем съпричастни и всеки, които има възможност, да помогне на някой слаб или човек в нужда. Да бъдем солидарни към болката на тези, които са сами“, каза още Нинова. Тя е на мнение, че би било хубаво това да се прави и през цялата година и подчерта, че депутатите от „БСП за България“ от София - област често идват тук и помагат. \r\n„За празниците искам да пожелая на всички да бъдат здрави, да имат сили, да имат вяра, че следваща година ще е по-добра и да бъдат обичани“, каза още Корнелия Нинова след срещата с отец Иван.\r\nОтец Иван благодари за направеното дарение и подкрепата.", "date": "2017.12.22", "title": "Председателят на БСП Корнелия Нинова: Да бъдем съпричастни и солидарни с болката на хората и да им помогнем"}
{"url": "http://www.focus-news.net/news/2017/12/22/2470171/mahmud-abbas-palestintsite-nyama-da-priemat-miren-plan-na-sasht.html", "text": "Президентът на Палестинската автономия Махмуд Аббас заяви, че народът му няма повече да приема мирни планове, предлагани от Вашингтон, предава  AFP.\r\n„САЩ доказаха, че са нечестни посредници в мирния процес и повече няма да приемаме мирни планове от тях“, заяви Аббас по време на срещата си в Париж с френския президент Еманюел Макрон. Виктор Турмаков", "date": "2017.12.22", "title": "Махмуд Аббас: Палестинците няма да приемат мирен план на САЩ"}
{"url": "http://www.focus-news.net/news/2017/12/22/2470172/dobrich-kmetat-yordan-yordanov-se-sreshtna-s-predstaviteli-na-saveta-na-detsata.html", "text": "Инна Куцарова и Симона Методиева се срещнаха с кмета на Добрич Йордан Йорданов, за да споделят свои идеи и виждания, свързани с организация на младежите, съобщихаот пресцентъра на Община Добрич. Инна е представител на област Добрич в Съвета на Децата към Държавната агенция за закрила на децата, а Симона е неин бивш представител. Младите хора споделиха пред кмета идеята си за създаване на Детски съвет в Добрич, който да е самостоятелна структура по модела на Съвета на децата. Те поискаха от общинска администрация съдействие за осъществяване на инициативата през идната 2018 г. Замисълът е да се привлекат по двама представители от учебно заведение като  все още се обмисля правилникът за действие. Предлага се Детският съвет да има задължително множество комисии. Кметът на Добрич увери, че той и администрацията ще подкрепят и ще съдействат за реализирането на всяка добра инициатива на младежите.", "date": "2017.12.22", "title": "Добрич: Кметът Йордан Йорданов се срещна с представители на Съвета на децата"}
{"url": "http://www.focus-news.net/news/2017/12/22/2470173/burgas-53-godishen-mazh-e-zadarzhan-pod-strazha-za-narushavane-na-ogranichitelna-zapoved-za-zashtita-ot-domashno-nasilie.html", "text": "По искане на Районна прокуратура – Поморие съдът задържа под стража Живко К. (на 53 г., от гр. Поморие). Това съобщиха от пресцентъра на Районна прокуратура - Поморие. Той е обвинен за това, че на 19 декември 2017 г. около 11.30 часа в Поморие, ул. „Люлебургас“ №4, в жилище на посочения адрес, неизпълнил Заповед за защита от домашно насилие издадена от Поморийския Районен съд, влязла в законна сила на 15 декември 2017 г., съгласно която Живко К. е отстранен  от съвместно обитаваното с пострадалата - негова майка за срок от 18 месеца, и му е забранено да доближава пострадалата и жилището на посочения адрес за същия срок. \r\nСпоред прокурора, налице е обосновано предположение за това, че Живко К. е извършил престъплението, в което е обвинен. Той е осъждан многократно и е търпял ефективни наказания „лишаване от свобода“. Обвиняемият е осъждан и за упражнено насилие срещу своята майка. Представителят на държавното обвинение е категоричен, че обвиняемият може да извърши ново престъпление, тъй като от поведението му може да бъде направен извод за трайно изграден престъпен уклон и навици.\r\nСъдът прие мотивите на прокурора и задържа под стража Живко К. \r\nОпределението на Районен съд – Поморие може да бъде обжалвано пред Окръжен съд – Бургас.\r\nПрипомняме, че Живко К. е обвиняем и по друго досъдебно производство – за това, че в периода от 22 ноември 2017 г. до 24 ноември 2017 г. в гр. Поморие, при условията на продължавано престъпление, не изпълнил Съдебна заповед за незабавна защита от 10.11.2017 г. на Районен съд – Поморие, която го задължава да се въздържа от извършване от домашно насилие спрямо своята майка и го отстранява от съвместеното обитаване с пострадалата на жилището им.\r\nЗа горепосочения период от време Живко К. нарушил заповедта на два пъти. При втория случай - нанесъл удар с юмрук в областта на устата, нанесъл удар с бастуна й по главата и нанесъл три удара с бастуна ѝ по нейното ляво бедро.\r\nПрипомняме, че Живко К. бе с определена мярка „задържане под стража“, която бе наложена от Районен съд – Поморие по искане на прокуратурата. По-късно мярката за неотклонение „задържане под стража“ бе изменена в „подписка“ от Окръжен съд – Бургас.", "date": "2017.12.22", "title": "Бургас: 53-годишен мъж е задържан под стража за нарушаване на ограничителна заповед за защита от домашно насилие"}
{"url": "http://www.focus-news.net/news/2017/12/22/2470174/st-komisar-yalchan-rasim-odmvr-shumen-s-10-000-poveche-aktove-i-fishove-sa-sastaveni-ot-politseyskite-sluzhiteli-prez-2017-g-spryamo-2016-g.html", "text": "С 10 000 повече актове и фишове са съставени от полицейските служители спрямо 2016 година. Това съобщи на брифинг ст. комисар Ялъчън Расим, директор на ОДМВР - Шумен, предаде репортер на Радио „Фокус“ - Шумен. До 30 ноември актовете и фишовете са 39 000, срещу 29 000 са предходната година. Ст. комисар Расим посочи, че по отношение на пътния травматизъм е заложено на превенцията. Наред със специализираните полицейски операции от август ОДМВР - Шумен провежда и нарочна кампания в четири етапа. Досега са раздадени брошури на 800 първокласника и специални листовки за техните родители, 3 000 брошури на водачи на МПС, описващи глобите при най-честите нарушения, както и листовки за риска при употреба на мобилен телефон при шофиране. Четвъртият завършващ етап на кампанията по превенция на пътния травматизъм предстои през месец януари 2018 година. Общият брой пътнотранспортни произшествия на територията на областта от началото на годината е 633, срещу 959 за 2016 година, като намалението е с 326 броя. 557 от катастрофите са с материални щети, като по този показател спадът спрямо 2016 година е с 314. Тежките катастрофи са 76, с 12 броя по-малко спрямо миналата година.\r\nИвелина ИВАНОВА", "date": "2017.12.22", "title": "Ст. комисар Ялчън Расим, ОДМВР - Шумен: С 10 000 повече актове и фишове са съставени от полицейските служители през 2017 г. спрямо 2016 г."}
{"url": "http://www.focus-news.net/news/2017/12/22/2470175/veliko-tarnovo-fotokonkurs-mladostta-nyama-vazrast-provede-alumni-klub-mio-pri-stopanska-akademiya-dimitar-a-tsenov-v-svishtov.html", "text": "Алумни клуб МИО при Стопанска академия „Димитър А. Ценов” за поредна година проведе фотоконкурс, в който участваха бивши и настоящи възпитаници на специалност „Международни икономически отношения”, съобщиха от пресцентъра на висшето учебно заведение. По традиция, в края на годината бе издаден календар на клуба за 2018 година, в който са поместени участвалите в конкурса фотоси от различни краища на света.\r\nТретото годишно издание на фотоконкурса бе посветено на предстоящото през 2018 г. честване на 25 години от създаването на специалността. В тази връзка, организаторите избраха мотото на конкурса да бъде „Младостта няма възраст”. От 1 ноември до 8 декември 2017 г. всеки студент или възпитаник на специалност МИО можеше да изпрати до 8 снимки, с които да демонстрира способността си свободно да пътува, учи, общува, забавлява и успешно да се реализира в международната среда. Организаторите получиха 68 снимки от 40 места в 3 континента на деветнадесет различни участника. Сред по-интересните места, запечатани на получените снимки, са Нarvard Science Center в Масачузетс и Таймс Скуеър в Ню Йорк (САЩ), столицата Пекин и телевизионна кула „Перлата на изтока” в Шанхай (Китай), „Заливът на контрабандистите” на о. Закинтос и Запейон в Атина (Гърция), църквата „Св. Матияш” в Будапеща, дворецът Храдчани в Прага (Чехия), Толедо и дворецът „Коломарес” в Беналмадена (Испания), върховете Мусала, Мальовица и Ботев (България).\r\nВ категорията „Най-много харесвания във Фейсбук” са отличени снимките на Десислава Петрова (4 курс), Тунай Гафуров (4 курс), Илияна Костадинова (4 курс), Иван Ангелов (випуск 2011), Кристиана Димитрова (4 курс) и Милена Георгиева (4 курс). В категорията „Избор на Борда на Алумни клуб МИО” за втора година Бордът взе решение календара да съдържа снимка от всеки един участник в проявата. Нов момент в тазгодишното издание е добавянето на списък с важни дати през 2018-та г. за студентите и възпитаниците на катедра МИО, обособен в секция „Академичен календар”.\r\nРезултатите от проведения фотоконкурс бяха отчетени при официалното представяне на календара. От името на Борда на Алумни клуб МИО доц. д-р Драгомир Илиев (член на Борда), гл. ас. д-р Ивайло Петров (секретар) и ас. д-р Иван Ангелов (пълноправен член) подариха на всеки участник екземпляр от календара. Доц. Илиев отправи покана към всички за участие в следващата инициатива – традиционната (седма) годишна среща на МИО и Пролетен бал на клуба, които ще се състоят на 17 март (събота) 2018 г. С тях ще бъде дадено началото на събитията за честване на 25 години от създаването на специалност „Международни икономически отношения” в Стопанска академия „Димитър А. Ценов” – Свищов.", "date": "2017.12.22", "title": "Велико Търново: Фотоконкурс „Младостта няма възраст” проведе Алумни клуб МИО при Стопанска академия „Димитър А. Ценов” в Свищов"}
{"url": "http://www.focus-news.net/news/2017/12/22/2470176/predsedatelyat-na-bsp-korneliya-ninova-boyko-borisov-pomoli-dogan-za-pomosht-i-ya-poluchi-no-vot-na-nedoverie-shte-ima.html", "text": "От обръщението на г-н Доган си правим три извода: Борисов се притесни от напрежението в страната, вот на недоверие за корупция и разнобоя с патриотите и помоли г-н Доган за помощ. И я получи. Доган подкрепя Борисов. Това каза председателят на БСП Корнелия Нинова, съобщиха от пресцентъра на партията. „За почетния председател на ДПС патриотите в управлението са грешка. Разбирайте в подтекст: „махни ги и ние ще те подкрепим”. Тоест, няма нужда от нови избори, има нужда от смяна в правителството на едните с другите.\r\n„Всички да пазим стабилността”, но коя стабилност? Стабилно се закриват болници, стабилно се вдигат цени на вода и ток. Стабилно сме първенци по корупция и най-бедни в Европа, стабилно една прослойка става все по-богата, а народът все по-беден, стабилно расте броят на неграмотните деца и стабилно изчезваме като народ. Стабилно всеки месец има протести срещу това правителство.\r\nБлагодаря, ние не сме съгласни! Ние искаме промяна на този модел на управление, а не просто смяна на патриотите с ДПС в правителството. Вот на недоверие ще има. Конгрес на БСП го реши, парламентарната група ще го внесе. Не сме в предишната ситуация с 38 депутати, която налагаше да търсим гласове от ДПС. Сега сме осемдесет и продължаваме напред. Очевидно оставаме единствената опозиция и алтернатива. Хората да избират. Техният глас ще реши”, каза още Корнелия Нинова.", "date": "2017.12.22", "title": "Председателят на БСП Корнелия Нинова: Бойко Борисов помоли Доган за помощ и я получи, но вот на недоверие ще има"}
{"url": "http://www.focus-news.net/news/2017/12/22/2470177/washington-post-britanskite-pasporti-shte-stanat-sini-sled-brekzit.html", "text": "Британското правителство съобщи, че след Брекзит паспортите на гражданите на страната ще станат отново сини, както е било преди Великобритания да стане част от Съюза, пише  Washington Post.\r\nСпоред заместник-вътрешния министър Брандън Люис излизането дава на Великобритания „уникалната възможност да възстанови националната си идентичност“.  Според него цветът бордо на настоящите документите буди асоциация с членството в ЕС,\r\nБританският паспорт в течение на десетилетия бе син, преди дизайнът му да се промени през 1988 г.  Виктор Турмаков", "date": "2017.12.22", "title": "Washington Post: Британските паспорти ще станат сини след Брекзит"}
{"url": "http://www.focus-news.net/news/2017/12/22/2470178/pazardzhik-fotoizlozhba-poslednoto-severno-siyanie-na-stefan-chuklev-e-predstavena-v-istoricheski-muzey-panagyurishte.html", "text": "Фотоизложба на Стефан Чуклев може да се види в Исторически музей - Панагюрище, съобщиха от историческия музей. В кадрите няма компютърна намеса. Изложбата съдържа 18 фотографии, които вече са гостували в софийската галерия „Credo Bonum“. Може да се докоснете до „Северното сияние“ до края на месец декември 2017 г.", "date": "2017.12.22", "title": "Пазарджик: Фотоизложба „Последното Северно сияние“ на Стефан Чуклев е представена в Исторически музей - Панагюрище"}
{"url": "http://www.focus-news.net/news/2017/12/22/2470179/pregled-na-mezhdunarodnite-novini-do-13-chasa-agentsiya-fokus.html", "text": "Успехът на сепаратистките партии на регионалните избори в Каталуния няма да промени позициите на ЕС относно конфликта между Каталуния и централните власти в Испания\r\n„Позицията ни по каталунския въпрос е добре позната и често напомняна на всички времена. Няма да се промени“, заяви прес-секретарят на Европейската комисия Александър Винтерщайн. “Нямаме коментар относно изборите“, допълни той. \r\nИзборите в Каталуния бяха свикани от централните власти в Испания, след като лидерът на региона Карлес Пучдемон и неговото правителство свикаха референдум за независимост, обявен за нелегален от испанския върховен съд. \r\n*** След преброяването на 96% от гласовете трите партии в Каталуния, подкрепящи отделянето на областта от Испания получават общо 70 места в регионалния парламент. Това са два мандата повече от необходимите 68 за формиране на мнозинство в Женералитета. Същевременно партията-привърженик на оставането в Испания „Гражданите“ получава най-много гласове.\r\nСпоред избирателната система на Каталуния „Гражданите“ получават 36 места в парламента, докато Демократичната европейска партия на Каталуния на бившия регионален лидер Карлес Пучдемон – 34. „Каталунската републиканска левица“ е на трето място с 32 мандата, Каталунските социалисти са на четвърто със 17, лявата партия „Каталуния – заедно можем“ получава осем, докато Кандидатура за народно единство и консервативната Народна партия получават по четири места всяка.\r\nИзбирателната активност на регионалните избори е 81%. Очаква се сепаратистките партии Демократичната европейска партия, Каталунската републиканска левица и Кандидатурата за народно единство да формират управляваща коалиция. Партиите, които са се обявили срещу отделянето – „Гражданите“, Народната партия и социалистите заедно не могат да получат мнозинство от 68 депутатски мандата. \r\nРезултатът от изборите едва ли ще излекува раните на дълбоко разделеното общество. Според Ксавиел Доменек, председател на „Каталуния – заедно можем“, партия, която не подкрепя нито сепаратистите, нито юнионистите, „тези резултати потвърждават нуждата поляризацията да бъде превъзмогната и да започне нов период“. \r\nПредсрочните парламентарни избори бяха свикани от министър-председателя на Испания Мариано Рахой в отговор на едностранното обявяване на независимост в регионалния парламент на 27 октомври. \r\nИзбирателните секции затвориха вечерта, като мнозина избиратели упражниха правото си на глас след работа. Фактът, че изборите се проведоха в работен ден, а не в неделя, както обикновено, затрудни гласуването за мнозина. Изборният ден премина без инциденти.\r\n***  Унгарският министър-председател Виктор Орбан заяви, че Унгария иска силна Полша като част от Европейския съюз и че ще блокира всяко действие, което е насочено към отменянето на правото на глас на Варшава в Съюза.\r\nОрбан заяви, че Полша, която е критикувана от Брюксел заради провеждането на съдебни реформи, е нападана несправедливо и неоправдано. Той допълни, че Унгария няма да подкрепи опита да се задейства чл. 7 от Договора на ЕС, предвиждащ санкции срещу страни членки. \r\n„Трябва да изясня на ЕС, че е безсмислено да се започна процес срещу Полша, защото няма шанс той да премине. Унгария ще формира непробиваемо препятствие“, уточни министър-председателят. \r\n***  Бомба е избухнала пред едно от основните съдилища в гръцката столица. Полицията е отцепила района и няма пострадали.\r\n„Бомбата е избухнала в 3:25 часа местно време (съвпада с българското) пред апелативния съд в Атина след като до медиите е достигнало писмо с предупреждение“, съобщава полицията. Взривът е строшил няколко прозорци на съда и на близките сгради. \r\n„Бомбата е поставена в раница, оставена пред входа на сградата от двама мъже, избягали с малък микробус“, съобщава полицията. По-късно превозното средство е било открито наблизо изпепелено. \r\nВсе още никой не е поел отговорност за нападението, но полицията подозира крайнолявата групировка „Отряд на народните бойци“, която преди време  извърши нападения срещу израелското посолство, резиденцията на германския посланик и Гръцката федерация на предприемачите. \r\n*** Борис Джонсън се срещна със своя руски колега Сергей Лавров в Москва. Това е първото посещение на британски външен министър в Русия за последните пет години.  Преди преговорите Лавров заяви, че лошото състояние на двустранните отношения е по вина на Лондон, предава The Guardian.\r\n„Не е тайна, че нашите отношения са на ниско равнище, но това не е по наша инициатива“, заяви Лавров. „Забелязах че вие и другите западни държави имате причина за това и предпочитате да ги изказвате публично. Ние предпочитаме да обсъждаме тези въпроси очи в очи“, допълни той.\r\n„Нещата между нас не са лесни в момента“, заяви Джонсън, посочвайки, че Великобритания е против действията на Русия в Украйна, Западните Балкани и в интернет-пространството.  Същевременно той допълни, че „отношенията не трябва да се определят от тези проблеми“ и заяви, че има редица важни въпроси, по които страните могат да работят заедно, като Сирия и Северна Корея. Той също така той припомни, че двустранните отношения между страните се водят още от времената на Елизабет първа и Иван Грозни. \r\nНито една от двете страни не очаква пробив в обтегнатите двустранни отношения, които не са се подобрили от 2006 г., когато в Лондон бива убит Александър Литвиненко. Отношенията се влошиха допълнително с присъединяването на Крим към Русия. \r\n*** Вицепрезидентът на САЩ Майк Пенс заяви на президента на Афганистан Ашраф Гани по време на изненадващото си посещение в страната, че „САЩ са тук, за да огледат положението“. Те обсъдиха обявената стратегия на САЩ за разбиване на патовата ситуация в страната, както и скорошните парламентарни избори в нея.\r\n„Тук сме, за да огледаме положението“, заяви Пенс. Той допълни, че победата на САЩ „е по-близо от когато и да е било“. Вицепрезидентът също така се срещна с водачите на военния контингент на страната си в Афганистан. \r\nПътуването на Пенс се извършва с фокус върху обявената от президента Доналд Тръмп стратегия „за борба до победа“ в Афганистан срещу талибаните.\r\n*** Парламентът на Перу след многочасово обсъждане не успя да обяви импийчмънта на президента Педро Пабло Кучински заради корупционен скандал. За отстраняването му гласуваха 78 депутати при необходими 87.\r\nПредложението Кучински да бъде отстранен бе внесено в парламента от няколко партии. Според тях президентът в своите заявления не е изричал истина. Това е свързано с това, че бразилската строителна компания „Одербрех“ е платила 4,8 млн. долара на фирми, свързани с него. \r\nОбсъждането в парламента продължи близо 14 часа. Президентът заяви по време на изслушването си, че е невинен. \r\n***", "date": "2017.12.22", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/12/22/2470180/blagoevgrad-sazdadena-e-neobhodimata-organizatsiya-na-avtogarata-v-grada-za-spravyane-s-po-intenziven-patnikopotok.html", "text": "Създадена е необходимата организация на автогарата в Благоевград за справяне с по-интензивен пътникопоток. Това съобщиха за Радио „Фокус“ – Пирин от автогарата в града. Оттам уточниха, че при необходимост всички фирми имат готовност да осигурят допълнителни автобуси за времето на коледно-новогодишните празници. Традиционно най-много пътници се очаква да пътуват към София и Банско, но за момента почти няма направени предварителни резервации, няма и струване на хора.„Фокус“ припомня, че през последните 7 - 8 години не се е налагало осигуряването на допълнителни автобуси в областта, тъй като се оказва, че линиите, които са осигурени към момента, са напълно достатъчни за справяне с по-интензивни пътувания каквито има около празниците.\r\nЛивия НИНОВА", "date": "2017.12.22", "title": "Благоевград: Създадена е необходимата организация на автогарата в града за справяне с по-интензивен пътникопоток"}
{"url": "http://www.focus-news.net/news/2017/12/22/2470181/emanyuel-makron-sasht-se-izoliraha-sami-v-izraelsko-palestinskiya-konflikt.html", "text": "Президентът на Франция Еманюел Макрон съобщи, че САЩ „са се изолирали сами“ в израелско-палестинския конфликт, едностранно признавайки Ерусалим за столица на Израел, предава  AFP.\r\n„Американците се самоизолираха и се опитвам да не направя същото“, заяви  Макрон по време на съвместна пресконференция с палестинския си колега Махмуд Аббас. Същевременно той отхвърли възможността в краткосрочен план да признае Палестинската държава.  Виктор Турмаков", "date": "2017.12.22", "title": "Еманюел Макрон: САЩ се изолираха сами в израелско-палестинския конфликт"}
{"url": "http://www.focus-news.net/news/2017/12/22/2470182/glavna-direktsiya-granichna-politsiya-otbelyaza-svoya-profesionalen-praznik.html", "text": "На 22 декември Главна дирекция „Гранична полиция” чества своя професионален празник. На този ден преди 130 години се създава структурата за охрана на границата в следосвобожденска България, когато Народното събрание приема първия Закон за пограничната стража, съобщиха от пресцентъра на МВР. Днес Главна дирекция „Гранична полиция” е модерна европейска институция, която по нищо не отстъпва на европейските си партньори. В изпълнението на една от основните й задачи – охрана на границата, се инвестират много европейски и национални средства, а целта е безкомпромисност към сигурността, както и ефективно и надеждно противопоставяне на нелегалния трафик през нея. Зад авторитета й стоят поколения служители, работили всеотдайно. Доказателство за отговорните задачи, които изпълняват днес служителите на Главна дирекция „Гранична полиция”, е и един от заложените приоритети по предстоящото европредседателство на България, пряко свързан с работата по опазването на югоизточната граница на ЕС. \r\nПразникът започна с тържествена церемония пред Паметника на загиналите при изпълнение на служебния си дълг полицаи. Главният секретар на МВР гл. комисар Младен Маринов и директорът на Главна дирекция „Гранична полиция” гл. комисар Светлан Кичиков поставиха венци пред паметника и се поклониха пред паметта на загиналите. На церемонията  присъстваха политическото и професионалното ръководството на МВР, настоящи и бивши служители на ГД „Гранична полиция“, близки на граничните полицаи. \r\nЗа отговорно изпълнение на професионалните си задължения, днес на церемония на „Полицай на годината“ бе отличен с индивидуална награда комисар Живко Живков - началник на отдел „Противодействие на незаконната миграция“ към Дирекция „Противодействие на престъпността през държавната граница“ при Главна дирекция „Гранична полиция“. На 5 април 2017 г. бе разкрит и пресечен канал за незаконно изнасяне на оръжие и боеприпаси през границата ни с Гърция.  Основната заслуга за успешната реализация е на комисар Живков. В ранните утрешни часове на априлския ден на граничния пункт Кулата-Промахон пристига за излизане лек автомобил с двама български граждани – съпруг и съпруга. При инспекцията на леката кола е открит тайник, а в рамките на щателна проверка са намерени общо 7320 бойни патрона, калибър 7.62, и боен пистолет „Глок”, модел „23”, а в багажа на съпрузите - заглушител. \r\nПо случай професионалния празник са наградени още 74 служители на Главна дирекция „Гранична полиция”. Комисар Росица Димитрова, началник на отдел, е наградена от министъра на вътрешните работи Валентин Радев с почетен медал на МВР. Други 7 гранични полицаи са наградени от министъра с грамоти. \r\nОт главния секретар главен комисар Младен Маринов са наградени 4 служители. С обявяване на благодарност с парична награда е отличен гл. инспектор Владимир Карадаков, н-к на ГПУ-Благоевград. С писмена похвала са наградени трима началници на сектори от Дирекция „Противодействие на престъпността през държавната граница“. \r\nСъс заповед на административния секретар са отличени с грамоти 10 служители, а със заповед на директора на ГД „Гранична полиция“ гл. комисар Светлан Кичиков са наградени с писмена похвала 52 служители.", "date": "2017.12.22", "title": "Главна дирекция „Гранична полиция” отбеляза своя професионален празник"}
{"url": "http://www.focus-news.net/news/2017/12/22/2470183/galap-interneshanal-67-ot-balgarite-sa-za-izgrazhdane-na-vtori-kabinkov-lift-v-bansko.html", "text": "Българите очевидно очакват спорещите по въпроса за втория лифт на Банско страни да постигнат някаква форма на общо решение как това да се случи. Развитието на ски туризма като цяло се подкрепя. Проблем по-скоро се вижда в презастрояването и в това, че ползата от туризма остава най-вече за малцина богати.  Във вечната дилема „растеж или природа“ българите нямат единствен отговор. Ясно се долавя влиянието на социалните проблеми в България. 48% казват, че икономиката е по-важна, а на практика почти също толкова – 44% назовават природата. Дяловете на отговори „природата“ е сравнително висок и съизмерим с европейската картина на нагласите.  \r\nОпазването на природата и развитието на бизнеса и туризма не си противоречат в умовете на българите – както „Галъп интернешънъл“ вече отбеляза в свой сондаж от преди година.\r\nВзаимните обвинения на бизнес и природозащитници са довели до това, че обществото ни чува ясно и двете тези. Например, мнозинство от 64% се съгласява с тиражираното тези дни твърдение, че част от еколозите всъщност тенденциозно пречат на българския туризъм в името на външни интереси. Също мнозинство, от 58%, приема, че развитието на ски-туризма у нас е в интерес не на цялото общество, а само на малцина богати хора.\r\nКогато пък трябва да изберат кое от двете е по-вярно, 45% казват, че зимните курорти са презастроени, а 36% - че липсват достатъчно писти. Останалите се колебаят. \r\nВероятно, съпричастността към ски спорта е все още малко по-далечна за българите, защото 83% заявяват, че не карат ски. В същото време обаче 82% се съгласяват, че туризмът действително е важен отрасъл зa страната и това не е просто щампа. Мнозинство от 72% по принцип одобряват строежа на нови писти и съоръжения. 67% са принципно за изграждане на втория кабинков лифт. Очевидно, напрежението в обществото по тази тема расте и изходът може да бъде единствено някаква форма на общо решение между двете очертали се страни. Например, над 90% от българите – автоматично приемат, че за всяко отсечено дърво трябва да се засаждат три нови.", "date": "2017.12.22", "title": "„Галъп интернешънъл“: 67% от българите са за изграждане на втори кабинков лифт в Банско"}
{"url": "http://www.focus-news.net/news/2017/12/22/2470184/sofiya-nad-130-000-kasa-tsigari-bez-banderol-sa-izzeti-pri-proverka-na-furgon-v-kvartal-abdovitsa.html", "text": "Над 130 000 къса цигари без бандерол са иззети при проверка на фургон в квартал \"Абдовица“. Това съобщиха от пресцентъра на МВР. Цигарите са открити от служители на столичното Осмо РУ. Задържан е 41-годишен мъж с инициали О. С., жител на квартал \"Абдовица“. На 19 декември, в хода на полицейска операция по противодействие на разпространение на акцизни стоки без бандерол, униформените предприели проверка на метален фургон в района на квартала. В него те намерили 15 полиетиленови чувала, съдържащи 6 546 кутии различни марки цигари без бандерол. По случая било образувано досъдебно производство, а в резултат на проведените оперативно-издирвателни действия бил установен ползвателят на фургон. След доклад на събраните материали в Софийската районна прокуратура О. С. е привлечен като обвиняем и му е наложена мярка за неотклонение „Задържане под стража“ за срок до 72 часа.", "date": "2017.12.22", "title": "София: Над 130 000 къса цигари без бандерол са иззети при проверка на фургон в квартал \"Абдовица“"}
{"url": "http://www.focus-news.net/news/2017/12/22/2470185/kyustendil-okrazhnata-prokuratura-postigna-sedemgodishna-osaditelna-prisada-za-opit-za-vaorazhen-grabezh.html", "text": "Окръжна прокуратура – Кюстендил постигна седемгодишна осъдителна присъда за опит за въоръжен грабеж, съобщиха от пресцентъра на Апелативна прокуратура – София. Подсъдимият Томов е бил предаден на съд от Окръжна прокуратура – Кюстендил по обвинение за опит да отнеме златни и сребърни ювелирни изделия на обща стойност 264 769 лева и незаконно държане на огнестрелни оръжия и боеприпаси. \r\nНа 4 ноември 2016 г. подсъдимият решил да ограби златарски магазин в Дупница, като използва незаконно държана от него пушка. За целта той отрязал дулото на фабрично произведеното оръжие, което държал в апартамента си в града. Грабителят заредил пушката с патрон, след което облякъл дълго черно кожено манто, под което скрил оръжието и поръчал такси. \r\nТомов влязъл в набелязания по-рано магазин, където била само продавачката, която го помислила за клиент. Той застанал пред щанда срещу нея и със заплашителен тон й казал: „Събирай всичко“. \r\nПрез това време продавачката успяла да натисне три пъти паникбутона и да се придвижи до края на щанда, за да може да избяга навън. Подсъдимият насочил пушката директно срещу служителката в магазина. \r\nПо това време в магазина влязъл свидетелят К., който осуетил плановете на грабителя. Двамата с продавачката успели да отнемат оръжието от Томов, след което той бил задържан. \r\nСлед одобрено от съда споразумение, сключено между Окръжна прокуратура – Кюстендил и защитата на подсъдимия, на Томов е определено наказание от седем години „лишаване от свобода“ при първоначален „строг“ режим. \r\nПрисъдата е приведена в изпълнение и ще се изтърпява в Затвора - гр. Бобов дол.", "date": "2017.12.22", "title": "Кюстендил: Окръжната прокуратура постигна седемгодишна осъдителна присъда за опит за въоръжен грабеж"}
{"url": "http://www.focus-news.net/news/2017/12/22/2470186/galap-interneshanal-75-ot-balgarite-ne-vyarvat-che-noviyat-antikoruptsionen-organ-realno-shte-uspee-da-svarshi-neshto.html", "text": "Мнозинство от 75% не вярва, че новият антикорупционен орган реално ще успее да свърши нещо.  86% не одобряват мораториума върху лекарства и явно решението на ГЕРБ да го отмени е било правилно според обществото.", "date": "2017.12.22", "title": "„Галъп интернешънъл“: 75% от българите не вярват, че новият антикорупционен орган реално ще успее да свърши нещо"}
{"url": "http://www.focus-news.net/news/2017/12/22/2470187/pleven-dvama-mazhe-sa-zadarzhani-za-izvarshvaneto-na-telefonna-izmama-za-nad-16-000-leva.html", "text": "Двама мъже са задържани за телефонна измама. Това съобщиха от пресцентъра на МВР. Разследването стартирало на 20 февруари  т.г., когато 68–годишна жена подала сигнал в полицията, че непознат чрез позвънявания на стационарния и на мобилния ѝ телефон се представил за полицейски служител и под претекст, че се провежда полицейска операция по залавянето на телефонни измамници, я накарал да отиде до клон на банка в Плевен и да изтегли от банковата си сметка 16 100. Убедил я да остави парите зад кошче за боклук на площад „Стефан Стамболов“ в Плевен. По случая било образувано досъдебно производство. В хода на предприетите оперативно-издирвателни действия криминалистите влезли в дирите на мъжете, взели парите – 27-годишен от град Ихтиман, в момента изтърпяващ присъда \"лишаване от свобода в Софийски централен затвор\", и 22-годишен негов съгражданин. И двамата са привлечени в качеството им на обвиняеми за извършено от тях престъпление и са разпитани в присъствието на упълномощени от тях защитници. Действията на служителите на сектор \"Противодействие на криминалната престъпност\" и колегите им от Второ РУ са реализирани под наблюдението на районната прокуратура в града.", "date": "2017.12.22", "title": "Плевен: Двама мъже са задържани за извършването на телефонна измама за над 16 000 лева"}
{"url": "http://www.focus-news.net/news/2017/12/22/2470188/stara-zagora-za-kolednite-i-novogodishni-praznitsi-shte-se-parkira-svobodno-v-tsentara-na-grada.html", "text": "По време на Коледните и Новогодишни празници в централната част на Стара Загора ще се паркира свободно, съобщиха от пресцентъра на Общината. „Зелената зона“ за почасово платено паркиране няма да работи на 24, 25, 26, 27 и 31 декември, както и на 1 януари 2018 г.\r\nВ първия работен ден след празниците - 2 януари, вторник, „Зелената зона” ще работи с обичайното си работно време от 08.00 до 18.00 часа.", "date": "2017.12.22", "title": "Стара Загора: За Коледните и Новогодишни празници ще се паркира свободно в центъра на града"}
{"url": "http://www.focus-news.net/news/2017/12/22/2470189/boris-dzhonsan-pozitsiite-na-velikobritaniya-i-rusiya-otnosno-severna-koreya-ne-savpadat-no-stranite-imat-obshta-tsel.html", "text": "Британският министър на външните работи Борис Джонсън заяви, че Русия и Великобритания споделят стремеж към мир и сигурност на Корейския полуостров, макар и възгледите им как да се проведе разрешаването на проблема да се разминават, предава ТАСС.\r\n„Възможно е нашите позиции по Северна Корея да не съвпадат, но целта ни е една. Тя се заключва в това, чие на полуострова трябва да цари мир и сигурност, а също така регионът да остане безядрен“, заяви Джонсън Виктор Турмаков", "date": "2017.12.22", "title": "Борис Джонсън: Позициите на Великобритания и Русия относно Северна Корея не съвпадат, но страните имат обща цел"}
{"url": "http://www.focus-news.net/news/2017/12/22/2470190/veliko-tarnovo-nad-2-kg-kanabis-i-60-grama-metamfetamin-sa-izzeti-pri-spetsializirana-politseyska-operatsiya-na-teritoriyata-na-obshtinite-gorna-oryahovitsa-i-pavlikeni.html", "text": "Над 2 кг канабис и 60 грама метамфетамин са иззети при специализирана полицейска операция на територията на общините Горна Оряховица и Павликени. Това съобщиха от пресцентъра на МВР. Домашна лаборатория за производство и отглеждане на наркотични вещества откриха криминалистите от Горна Оряховица, а над 2 кг канабис са иззели и колегите им в Павликени. При проведена специализирана полицейска операция за противодействие на производството и разпространението на наркотични вещества вчера били предприети проверки в две жилища в Горна Оряховица и Павликени. На адрес в железничарския град, обитаван от 25-годишен мъж с инициали Д. Н. от В. Търново, известен на полицията и осъждан, и 22-годишната му приятелка, полицейските служители се натъкнали на стая, пригодена за отглеждане на растения от рода на конопа. Оттам са иззети саксии със засадени растения, множество посадъчен материал, торове за третиране на растенията, полиетиленови пликове, две електронни везни, над 60 грама прахообразно вещество, което при полевия наркотест е реагирало на метамфетамин, колби и съдове, за производството му. Д. Н. е задържан за срок до 24 часа по ЗМВР. По случая е започнато досъдебно производство. Работата по документиране на цялата му престъпна дейност продължава. Същия ден, при проверка в жилище в село Лесичери, обитавано от 26-годишен мъж с инициали В. П. са намерени и иззети близо 2,5 кг растителна маса, която при полеви наркотест е реагирала на канабис. По случая е започнато досъдебно производство.", "date": "2017.12.22", "title": "Велико Търново: Над 2 кг канабис и 60 грама метамфетамин са иззети при специализирана полицейска операция на територията на общините Горна Оряховица и Павликени"}
{"url": "http://www.focus-news.net/news/2017/12/22/2470191/galap-interneshanal-80-ot-balgarite-namirat-predstoyashtoto-poskapvane-na-vodata-za-izkustveno-bez-da-otchitat-obyavenite-ot-vik-sektora-investitsii.html", "text": "80% от българите намират предстоящото поскъпване на водата за изкуствено, без да отчитат обявените от ВиК сектора инвестиции.  В опита си допълнително да тества въпроси, свързани с дилемата инвестиции и социална цена, „Галъп интернешънъл“ попита респондентите дали поскъпването на водата е неизбежно, или изкуствено – само за да се провери дали и доколко хората възприемат обяснението за инвестиции във ВиК-мрежата. Както може и да се очаква, 80% намират предстоящото увеличение за изкуствено. Протестите срещу новите цени на водата са поощрени от общественото мнение.", "date": "2017.12.22", "title": "„Галъп интернешънъл“: 80% от българите намират предстоящото поскъпване на водата за изкуствено, без да отчитат обявените от ВиК сектора инвестиции"}
{"url": "http://www.focus-news.net/news/2017/12/22/2470192/mvnr-ot-1-yanuari-2018-g-sarbiya-vavezhda-otvorena-sistema-za-plashtane-na-patni-taksi-za-novootkritiya-uchastak-na-avtomagistralata-mezhdu-dimitrovgrad-i-nish.html", "text": "От 1 януари 2018 г. Република Сърбия въвежда „отворена система” за плащане на пътни такси за автомобилите, преминаващи по новооткрития участък на автомагистралата между градовете Димитровград и Ниш. Това означава, че таксата ще бъде заплащана само от автомобилите, идващи от България и пътуващи към Ниш, както и в обратна посока. Това съобщиха от пресцентъра на Министерството на външните работи.\r\nТаксата за леки автомобили в една посока ще бъде 190 сръбски динара (около 1,60 евро). Микробусите ще плащат 280 динара (около 2,40 евро), автобусите – 500 динара (4,70 евро), а товарните автомобили – по 1120 динара (около 9,50 евро). \r\nТози начин на плащане ще важи до пълното завършване на южното и източното разклонение на Коридор 10, когато ще се въведе „затворена система” на плащане. Таксите може да се платят в брой в левове и в евро, както и с банкова карта.   \r\nНа всички наши сънародници, които изберат да пътуват през Сърбия по време на коледните и новогодишни празници, обръщаме внимание, че трафикът от Западна Европа към България по това време е много интензивен. \r\nИнформация за актуалното състояние на трафика в Сърбия и на граничните контролно-пропусквателни пунктове в страната от страницата на Автомобилния съюз на Сърбия е достъпна .", "date": "2017.12.22", "title": "МВнР: От 1 януари 2018 г. Сърбия въвежда „отворена система” за плащане на пътни такси за новооткрития участък на автомагистралата между Димитровград и Ниш"}
{"url": "http://www.focus-news.net/news/2017/12/22/2470193/afp-zaradi-balgarskoto-predsedatelstvo-karutsite-s-kone-po-ulitsite-na-sofiya-shte-badat-zabraneni.html", "text": "Столицата на България планира да се отърве от често срещаната гледка на скърцащи каруци с коне по улиците, за да подобри образа си за настъпващото след Нова година председателство на страната в ЕС, предаде  AFP.\r\n„Каруците представляват сериозен риск за пътни инциденти, замърсяват и отгоре на всичко нито една европейска столица не ги позволява, освен с цел атракция“, заяви членът на Столичния общински съвет Симеон Славчев, инициирал забраната. Според настоящите регулации теглените от коне каруци са позволени единствено в покрайнините на града, но лошия контрол позволява на този тип превозни средства да са честа гледка дори и на най-натоварените централни улици. \r\n„Пълната забрана за движение в рамките на Околовръстен път ще влезе в сила. Ние също така планираме да конфискуваме не само каруците, които са сравнително лесни за произвеждане, но също така и животните“, допълни Славчев. Новите мерки трябва да влязат в сила от 1 януари 2018 г., когато България приема ротационното председателство на ЕС.  Виктор Турмаков", "date": "2017.12.22", "title": "AFP: Заради българското председателство каруците с коне по улиците на София ще бъдат забранени"}
{"url": "http://www.focus-news.net/news/2017/12/22/2470194/pernik-sluzhiteli-na-yugozapadnoto-darzhavno-predpriyatie-i-dls-vitoshko-studena-razkriha-brakonierski-lov-v-zemlishteto-na-selo-bosnek.html", "text": "Служители на Югозападното държавно предприятие и „ДЛС Витошко-Студена” разкриха бракониерски лов в държавен ловен район в землището на пернишкото село Боснек. Това съобщиха от пресцентъра на Югозападното държавно предприятие. Трима души, единият от които с ловна карабина, са ловували незаконно. \r\nНа бракониерите са съставени актове за нарушение по ЗЛОД и са предадени за издаване на наказателни постановления от РДГ Кюстендил.", "date": "2017.12.22", "title": "Перник: Служители на Югозападното държавно предприятие и „ДЛС Витошко-Студена” разкриха бракониерски лов в землището на село Боснек"}
{"url": "http://www.focus-news.net/news/2017/12/22/2470195/blagoevgrad-obshtina-bansko-poluchi-finansirane-za-podporna-stena-na-reka-glazne.html", "text": "554 600 лева бяха определени с постановление на Министерски съвет за изграждане на подпорни стени по поречието на река Глазне на територията на град Банско. Това съобщиха от пресцентъра на Община Банско. Решението бе взето след одобрение на отправеното от Община Банско искане до Междуведомствената комисия за възстановяване и подпомагане за финансиране на обект „Изграждане на подпорни стени по двата бряга и укрепване на дъното на р. Глазне през град Банско от км 0+000, моста на ул. „Найден Геров”, до км 0+520”. Предвижда се изграждане на дясна подпорна стена с дължина 262 м и лява с дължина 58 м. Прогнозната сума, необходима за реализиране на проекта, е в размер на 792 322 лева с включен ДДС, като се планира строителните дейности да започнат през 2018 година. 237 000 лева ще бъдат допълнени с общински средства. \r\n„Планираме да коригираме и доизградим подпорни стени по поречието на река Глазне, преминаващо през туристическата част на града. Освен с превантивна цел, с изготвения проект ще коригираме коритото на реката и ще освободим терен за изграждането на пътно платно, което да поеме част от трафика към горната част на Банско и планината. Благодарен съм на Министерски съвет и на премиера г-н Бойко Борисов за оказаното съдействие и разбиране. Считам, че средствата, които се влагат в превантивни мерки за борба с природните бедствия, се възмездяват стократно в сравнение с щетите, които би причинило едно наводнение. Този проект има още едно предимство – корекцията на подпорните стени ще позволи по-добро градоустройствено планиране в една централна зона на Банско и изграждането на функционална инфраструктура, отговаряща на нуждите на курорта на един следващ етап”, заяви кметът Георги Икономов по повод одобреното финансиране.", "date": "2017.12.22", "title": "Благоевград: Община Банско получи финансиране за подпорна стена на река Глазне"}
{"url": "http://www.focus-news.net/news/2017/12/22/2470196/blagoevgrad-dopalnitelni-politseyski-ekipi-shte-badat-razpolozheni-na-mesta-v-oblastta-kadeto-shte-se-provezhdat-praznichni-meropriyatiya-na-otkrito-po-povod-koleda-i-nova-godina.html", "text": "Допълнителни полицейски екипи ще бъдат разположени на места, където ще се провеждат празнични мероприятия на открито по повод Коледа и Нова година в област Благоевград. Това съобщиха за Радио „Фокус“ – Пирин от ОДМВР – Благоевград. По време на Коледните празници е осигурено полицейско присъствие в районите, където ще се провеждат мероприятията, търговските центрове, районите на Коледни и Новогодишни базари, църкви, храмове, манастири, курортни комплекси и други. За обезпечаване сигурността на обществените места в обслужваната територия са проведени срещи със собствениците и ползвателите на увеселителни заведения по отношение на техните задължения, свързани с охраната, сигналната и разяснителна дейност по отношение пропускателния режим в обектите, действията им при струпване на посетители пред тези обекти, недопускане превишаване на определения допустим капацитет на заведенията, поддържането в изправност на аварийните и други изходи. От органите на реда ще бъде завишен и контролът при пренасянето, законната употреба и съхранението на взривни вещества, огнестрелно оръжие и боеприпаси. Същевременно се предприемат и мерки за недопускане продажба на пиротехнически изделия без издадени полицейски разрешения за търговия, в нестандартни опаковки или без упътване и сертификат за качество, като ежедневно по места ще бъдат извършени проверки по линия на контрола над общоопасните средства в тържища, пазари и търговските обекти за недопускане продажбата на пиротехнически изделия без издадени полицейски разрешения за търговия, както и в нарушение на изискванията за качество и тяхната безопасност. Там, където се предвижда използването на фойерверки или други пиротехнически изделия в новогодишната нощ, контролът ще се осъществи лично от инспекторите, отговарящи пряко за контрола над общоопасните средства. На територията на всички общински центрове по време на празненствата за Коледа и Нова година са осигурени допълнително полицейски сили, като в град Банско са командировани сили от ОДМВР - Благоевград, Гърция и Румъния.\r\nЛивия НИНОВА", "date": "2017.12.22", "title": "Благоевград: Допълнителни полицейски екипи ще бъдат разположени на места в областта, където ще се провеждат празнични мероприятия на открито по повод Коледа и Нова година"}
{"url": "http://www.focus-news.net/news/2017/12/22/2470197/ria-novosti-spored-boris-dzhonsan-rusiya-i-velikobritaniya-shte-prodalzhat-da-si-satrudnichat-sreshtu-terorizma.html", "text": "Британският министър на външните работи Борис Джонсън заяви, че страната му и Русия ще продължат да си сътрудничат срещу тероризма и, че техните специални служби  трябва да координират действията си, предава РИА Новости.\r\n„В нашите отношения има определени затруднения. Не успяхме да съхраним пълноценно сътрудничество, каквото имахме преди. Но това не означава, че няма сътрудничество“, заяви Джонсън по време на съвместна пресконференция с руския си колега Сергей Лавров, отговаряйки на въпрос дали има потенциал за сътрудничество между Москва и Лондон в борбата срещу тероризма, въпреки политическите разногласия. \r\nТой също така отбеляза, че преди Световното първенство по футбол в Русия през 2018 г. службите за сигурност и на двете страни трябва да координират дейността си така, че турнирът да премине „мирно, спокойно и в безопасност“.  Виктор Турмаков", "date": "2017.12.22", "title": "РИА Новости: Според Борис Джонсън Русия и Великобритания ще продължат да си сътрудничат срещу тероризма"}
{"url": "http://www.focus-news.net/news/2017/12/22/2470198/sdvr-okolo-200-hil-avtomobila-se-ochakva-da-napusnat-stolitsata-prez-praznichnite-dni.html", "text": "Около 200 хил. автомобила се очаква да напуснат столицата през празничните дни. Това съобщиха за Агенция „Фокус“ от СДВР. \r\nДеница КИТАНОВА", "date": "2017.12.22", "title": "СДВР: Около 200 хил. автомобила се очаква да напуснат столицата през празничните дни"}
{"url": "http://www.focus-news.net/news/2017/12/22/2470199/kyustendil-kmetat-petar-paunov-uchastva-na-sreshta-vav-vrazka-s-problema-s-bezstopanstvenite-zhivotni.html", "text": "Кметът на Община Кюстендил Петър Паунов участва на среща във връзка с проблема с безстопанствените животни, предаде репортер на Радио „Фокус” – Кюстендил. На срещата, провела се в заседателната зала в сградата на Община Кюстендил, присъстваха общественият посредник Васил Иванов, началникът на Районно управление – Кюстендил Росен Райчев, началникът на сектор „Пътна полиция” Радослав Боюклийски, директорът на Областно пътно управление Юлияна Божилова, началникът на отдел „Здравеопазване на животните” към Областна дирекция по безопасност на храните д-р Емил Гъгнев, представители на полицейския участък в квартал „Изток”, официалният ветеринарен лекар за Община Кюстендил, земеделски производители. Срещата беше инициирана от обществения посредник Васил Иванов. Кметът на Община Кюстендил Петър Паунов каза, че проблемът със свободно пасящите животни ще бъде разрешен. Земеделските производители се оплакаха, че безстопанствени коне са унищожили десетки декари с картофи, царевица и посеви. Те поискаха бързо разрешаване на проблема.\r\nВенцеслав ИЛЧЕВ", "date": "2017.12.22", "title": "Кюстендил: Кметът Петър Паунов участва на среща във връзка с проблема с безстопанствените животни"}
{"url": "http://www.focus-news.net/news/2017/12/22/2470200/vidin-petima-dushi-sa-bili-evakuirani-ot-zhilishten-blok-zaradi-pozhar-nyama-postradali.html", "text": "Петима души са били евакуирани от жилищен блок заради пожар, съобщиха от Областната дирекция на МВР – Видин. В 10.49 часа днес на тел.112 е получен сигнал за пожар в апартамент в к-с »Крум Бъчваров» в областния град. Според първоначалните данни огънят е тръгнал от запалена мазнина в тиган върху котлон, и за кратко време обхванал значителна част от жилището. Нанесени са големи материални щети в апартамента, опушени са стени от общите части във входа на жилищния блок. Няма пострадали хора. Петима от живущите във входа били евакуирани и транспортирани за преглед в ЦСМП, а впоследствие освободени. Деветима огнеборци с два автомобила от РС ПБЗН-Видин се включили в гасенето на пожара.", "date": "2017.12.22", "title": "Видин: Петима души са били евакуирани от жилищен блок заради пожар, няма пострадали"}
{"url": "http://www.focus-news.net/news/2017/12/22/2470201/ministar-krasimir-karakachanov-bez-sotsialen-dialog-nyama-rezultati.html", "text": "Министърът на отбраната Красимир Каракачанов, председателят на Федерацията на независимите синдикати от отбраната „Българска армия” Георги Братованов и председателят на Националния синдикат „Отбрана“ Тодор Воденов подписаха днес нов Колективен трудов договор (КТД) и Споразумение относно представителните и защитните функции на синдикатите с оглед интересите на цивилните служители по служебно правоотношение. Това съобщиха от пресцентъра на Министерство на отбраната. С този акт се доказва волята на социалните партньори да водят непрекъснат и конструктивен диалог за постигане на по-добра защита на интересите на работещите в сферата на отбраната и сигурността. \r\n„Без нормален диалог, няма как да се постигат резултати“, каза министърът на отбраната Красимир Каракачанов след подписването. По думите му министрите ще се сменят, но е важно диалогът да остане в името на това – да бъдат гарантирани интересите на хората, които работят в системата. \r\n„Имаме възможност заедно, в дух на социално сътрудничество, да работим съвместно така, че да постигнем добри резултати в следващите две години“, допълни Тодор Воденов, председател на НС „Отбрана“.\r\n„В момента в Министерството на отбраната има добър социален диалог, за което свидетелстват няколко неща, за които сме постигнали съгласие. Първото е, че подписваме този КТД и споразумението за държавните служители. Второ – подкрепихме една много важна позиция – по отношение на кадровата политика спрямо работещите пенсионери. Темата е актуална и имаме консенсус по нея. На трето място са срещите и разговорите по отношение на ТЕРЕМ, където очакваме в началото на годината да се подпише КТД“, заяви Георги Братованов, председател на Федерацията на независимите синдикати от отбраната „Българска армия”.\r\nИзпълнителният директор на ТЕРЕМ - ЕАД Иван Досков благодари за подкрепата на синдикалните организации и конструктивния диалог с тях. По думите му - ръководството на ТЕРЕМ насочва усилията си в няколко направления: „Затягане на финансовата и икономическата дисциплина в предприятията в дружеството; обезпечаване на нови договори, които да позволят по-добро натоварване на производствените мощности; оптимизация на работещите в предприятията с основен акцент – освобождаване на работещите пенсионери. В тази връзка - имаме пълната подкрепа на синдикатите за назначаване на млади хора и осъществяване на приемственост, за да могат предприятията от групата на ТЕРЕМ да се стабилизират и активно да участват в производствения процес и поддръжката на въоръжението и бойната техника на Българската армия и също така да се търсят възможности тези предприятия активно да се включат в програмите за превъоръжаване на Българската армия“, подчерта той. \r\nПо темата с постепенното освобождаване на работещи пенсионери в системата на отбранителните дружества, министърът на отбраната Красимир Каракачанов заяви пред журналисти, че подходът ще бъде принципен, а стремежът е към ограничаване на броя на администрацията и намаляване на разходите. „Нашето желание е да се дава възможност на млади хора, млади специалисти да се развиват и да трупат опит, но всичко е много индивидуално“, подчерта той. \r\nПодписаният днес Колективен трудов договор ще влезе в сила от 1 януари 2018 г. и ще важи за срок от две години. Той е рамков за Министерството на отбраната, структурите на пряко подчинение на министъра на отбраната и Българската армия. С него се уреждат трудовите и осигурителните отношения и въпросите на жизненото равнище на цивилните служителите по трудово правоотношение – синдикални членове на ФНСО „Българска армия“ и НС „Отбрана”. Запазват се постигнатите до момента придобивки, свързани със социалния статус на цивилните служители в Министерството на отбраната. Новите текстове, по които се споразумяха представителите на Министерството на отбраната и синдикатите, основно са свързани с преназначаването на цивилните служители, допълнителните възнаграждения за образователна и научна степен „доктор“ и за научна степен „доктор на науките“,  еднократното изплащане на пътните разноски при предислокация на военното формирование, в което цивилните служители работят, или при преназначаването им по инициатива на работодателя в друго населено място, и други.\r\nНачалото на колективното договаряне в Министерството на отбраната e поставено през 1990 г., а първият комплексен колективен трудов договор е подписан през 1993 г.", "date": "2017.12.22", "title": "Министър Красимир Каракачанов: Без социален диалог, няма резултати"}
{"url": "http://www.focus-news.net/news/2017/12/22/2470202/inzh-yuliyana-bozhilova-opu-kyustendil-predstoi-postavyaneto-na-patni-znatsi-za-vazmozhno-poyava-na-domashni-zhivotni-v-otdelni-patni-uchastatsi-v-oblastta.html", "text": "Предстои поставянето на пътни знаци за възможно поява на домашни животни в отделни пътни участъци в област Кюстендил. Това съобщи директорът на Областно пътно управление – Кюстендил инж. Юлияна Божилова, предаде репортер на Радио „Фокус” – Кюстендил. Директорът участва в работна среща по проблемите с безстопанствените животни в Кюстендил. „Проблемът с животните е сериозен за нас. От месец октомври 2016 година ние сигнализираме кметовете и институциите, имащи отношение към този проблем. По закон е забранена пашата на животни в сервитута на пътя”, каза Юлияна Божилова. По думите ѝ този проблем е в цялата страна. „За мен е много важно, когато се дават субсидии на животновъдите, щом си регистрирал някакви животни, трябва да имаш пасище. Редно е да се поставят пастири в близост до пътищата”, каза Божилова. Според нея, ако животните пасат не на определеното пасище, то трябва да се санкционират самите животновъди, чрез спиране на субсидии.\r\nВенцеслав ИЛЧЕВ", "date": "2017.12.22", "title": "Инж. Юлияна Божилова, ОПУ - Кюстендил: Предстои поставянето на пътни знаци за възможно поява на домашни животни в отделни пътни участъци в областта"}
{"url": "http://www.focus-news.net/news/2017/12/22/2470203/stara-zagora-66-godishniyat-uchitel-ot-kazanlak-e-s-myarka-zadarzhane-pod-strazha.html", "text": "По искане на Районна прокуратура - Казанлък, съдът определи мярка за неотклонение „задържане под стража” спрямо 66-годишния с инициали С. Г., привлечен като обвиняем за това, че на 13 декември в Казанлък, извършил действие с цел възбуждане или удовлетворяване на полово желание без съвкупление по отношение на лице, ненавършило 14-годишна възраст - момиче на 13 години чрез използване на положение на надзор - престъпление по чл. 149 ал.2 т.4 предл.2 вр. ал.1 от Наказателния кодекс. Това съобщиха от пресцентъра на Апелативна прокуратура-Пловдив.\r\nДо момента са извършени разпити на свидетели пред съдия и в присъствието на инспектор Детска педагогическа стая, изготвена е техническа експертиза, приобщени са писмени и веществени доказателства и е повдигнато обвинение. \r\nСъдът уважи искането на Районна прокуратура - Казанлък и прие, че се касае за висока степен на обществена опасност на деянието и на извършителя му, който е извършил престъплението, възползвайки се от положението на надзор спрямо малолетното лице. Съдът взе предвид аргументите на представителя на Районна прокуратура-Казанлък за законосъобразност за взетата мярка за неотклонение „задържане под стража\", за да се осуети възможност за въздействие от страна на обвиняемото лице, спрямо пострадалата и свидетели на престъплението.\r\nОпределението на Районен съд - Казанлък подлежи на обжалване пред Окръжен съд - Стара Загора.", "date": "2017.12.22", "title": "Стара Загора: 66-годишният учител от Казанлък е с мярка „задържане под стража”"}
{"url": "http://www.focus-news.net/news/2017/12/22/2470204/veliko-tarnovo-blizo-140-mln-lv-sa-vlozheni-v-razlichni-evropeyski-proekti-v-oblastta-ot-nachaloto-na-nastoyashtiya-programen-period.html", "text": "Близо 140 млн. лв. са вложени в различни европейски проекти областта от началото на настоящия програмен период. Това каза пред Радио „Фокус“  – Велико Търново областният управител проф. Любомира Попова. Подписаните от началото на 2014 година договори са 145, а стойността е им е 139 657 477 лв. „Данните, които посочвам са от информационната система ИСУН. Към 21 декември около 25 договора в областта са със статут „приключени“, а останалите са в процес на изпълнение или договорите по тях са сключени на скоро т.е. текат в момента“, обясни проф. Попова.„Фокус“ припомня, че при отчета на Областна администрация – Велико Търново за миналата година стана ясно, че във Великотърновска област има устойчиво нарастване на усвоените средства по оперативни програми на Европейския съюз. Губернаторът изрази надежда, че тенденцията ще се запази и за напред.\r\nЛуиза ТРАНЧЕВА", "date": "2017.12.22", "title": "Велико Търново: Близо 140 млн. лв. са вложени в различни европейски проекти в областта от началото на настоящия програмен период"}
{"url": "http://www.focus-news.net/news/2017/12/22/2470205/aktsenti-v-predavaneto-zaedno-v-plovdiv-po-radio-fokus-plovdiv.html", "text": "В бюджета на Община Пловдив се предвижда увеличаване на средствата за градски транспорт с близо 1 милион лева за 2018 година. Средствата ще отидат основно за зачестяване на курсовете на автобусите в градската мрежа на Пловдив. В предаването „Заедно в Пловдив“ по Радио „Фокус“ – Пловдив днес ще чуете подробностите за това от кмета Иван Тотев. По думите му със сигурност бюджетът за 2018 година ще бъде най-високият в историята на Пловдив досега и то по обективни причини. Какви са те ще разберете в началото на днешното предаване. Кметът Тотев ще ни каже още какви ще бъдат водещите проекти за града през идната 2018 година.\r\nВъв втората част от предаването ще чуем интервюто с кмета на район „Южен” Борислав Инчев. В района преди два дена отвори врати най-голямата придобивка на годината – новата сграда на ДГ „Ралица“. От Нова година крилото ще посрещне 100 деца, разпределени в две детски и две яслени групи. Те ще се радват на пълния комфорт и уют на помещенията. Борислав Инчев ще направи равносметката си за изминалата година и свършеното в района.\r\nПредаването „Заедно в Пловдив“ се излъчва всеки петък от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.12.22", "title": "Акценти в предаването „Заедно в Пловдив“ по Радио „Фокус” - Пловдив"}
{"url": "http://www.focus-news.net/news/2017/12/22/2470206/sofiya-vremenno-e-spryano-dvizhenieto-na-tramvayni-i-troleybusni-linii-po-bul-balgariya-bul-tsar-boris-treti-i-v-rayona-na-pette-kyosheta.html", "text": "Поради липса на напрежение в контактно-кабелната мрежа временно е спряно движението на трамвайни и тролейбусни линии по бул. „България“, бул. „Цар Борис Трети“ и в района на Петте кьошета. Това съобщиха от пресцентъра на Столична община. Осигуряват се движение на автобуси за придвижване на пътниците. Екипи на „Столичен електротранспорт“ работят за възстановяване на захранването.", "date": "2017.12.22", "title": "София: Временно е спряно движението на трамвайни и тролейбусни линии по бул. „България“, бул. „Цар Борис Трети“ и в района на Петте кьошета"}
{"url": "http://www.focus-news.net/news/2017/12/22/2470207/sergey-lavrov-rusiya-e-gotova-na-dialog-s-velikobritaniya-pri-ravni-usloviya.html", "text": "Външният министър на Русия Сергей Лавров заяви, че Москва е готова да води диалог с Лондон при равни условия, предава  AFP.\r\n„Ние искаме да развием диалог по широк спектър въпроси въз основа на принципа на равенство и вземайки предвид съответните национални интереси“, заяви Лавров след срещата си със своя британски колега Борис Джонсън. \r\nНа свой ред британският министър заяви, че е „необходимо да се намери път напред“. Виктор Турмаков", "date": "2017.12.22", "title": "Сергей Лавров: Русия е готова на диалог с Великобритания при равни условия"}
{"url": "http://www.focus-news.net/news/2017/12/22/2470208/kyustendil-ot-nachaloto-na-godinata-v-oblastta-ima-chetiri-intsidenta-s-zhivotni-na-patya.html", "text": "От началото на годината в Кюстендил има четири инцидента с животни на пътя. Това съобщи на работна среща началникът на сектор „Пътна полиция” Радослав Боюклийски, предаде репортер на Радио „Фокус” – Кюстендил. Два от инцидентите са с блъскане на автомобили в коне, един е сблъсък в крава, а последният – в куче. При пътните произшествия няма жертви и ранени участници в движението, нанесени са материални щети. „На всички собственици на животни са издадени наказателни постановления и са им връчени”, каза Радослав Боюклийски. По думите му животновъдите, пускащи животни без пастири, са с издадени предупреждения. Началникът на Районно управление – Кюстендил Росен Райчев каза, че проблемът с тези животни е комплексен. Предприети са действия срещу четири - пет животновъди, те са предупредени и предстои да бъдат последващи мерки. Един от земеделските производители и подал жалба в полицията, съставен е акт. Материалите са предадени на Районна прокуратура.\r\nВенцеслав ИЛЧЕВ", "date": "2017.12.22", "title": "Кюстендил: От началото на годината в областта има четири инцидента с животни на пътя"}
{"url": "http://www.focus-news.net/news/2017/12/22/2470209/aktsenti-v-predavaneto-105-godini-svoboda-po-radio-fokus-pirin.html", "text": "На 1 юни 1942 година на Гарнизонното стрелбище в София е разстрелян генералът от запаса Владимир Стоянов Заимов. Той бива осъден на смърт от военнополеви съд, а Цар Борис отказва да отмени смъртното наказание. 75 години след смъртта на достойният български офицер и 129 години след неговото рождение, което отбелязваме на 8 декември по нов стил и на 20 декември по стар, все още има много въпроси и неясноти, свързани с неговата личност, живота, бойната му кариера, но и смъртта му. Поради тази причина решихме в днешното издание на предаването „105 години свобода“ на Радио „Фокус“ – Пирин да Ви представим именно генералът от запаса Владимир Стоянов Заимов. По темата наш гост ще бъде Симеон Иванов, секретар на военното читалище „Генерал Владимир Заимов” – Кюстендил.\r\nТелефоните в студиото са: 0885 303 373 и 073 88 55 81. Имейлът на предаването е Pirin@focus-news.net. Предаването „105 години свобода“ се излъчва на честотите на Радио „Фокус“ – Пирин всеки петък от 16.00 до 17.00 часа с водещ Ливия Нинова.", "date": "2017.12.22", "title": "Акценти в предаването „105 години свобода“ по Радио „Фокус“ – Пирин"}
{"url": "http://www.focus-news.net/news/2017/12/22/2470210/kyustendil-predstoi-da-se-tarsyat-zakonodatelni-promeni-po-otnoshenie-na-razreshavane-na-problema-s-bezstopanstvenite-zhivotni-v-oblastta.html", "text": "Предстои да се търсят законодателни промени по отношение на разрешаване на проблема с безстопанствените животни. Това каза пред журналисти общественият посредник на Кюстендил Васил Иванов, предаде репортер на Радио „Фокус” – Кюстендил. „Според мен основният закон, по който трябва да се работи, е Законът за опазване на селскостопанското имущество. Този закон е приет през 1974 година и е с изменения от 2017 година. В този закон е посочено, че основният орган, който трябва да се занимава с опазването на селскостопанското имущество, е Националният аграрно-промишлен съюз, а това е несериозно”, каза Васил Иванов. По думите му в приетия през 1985 година правилник за приложение на Закона, в който пише, че самите производители трябва да организират полска охрана. „Това са едни стари нормативни актове, които нямат своето съществуване в 21 век”, каза Васил Иванов.\r\nВенцеслав ИЛЧЕВ", "date": "2017.12.22", "title": "Кюстендил: Предстои да се търсят законодателни промени по отношение на разрешаване на проблема с безстопанствените животни в областта"}
{"url": "http://www.focus-news.net/news/2017/12/22/2470211/dobrich-nay-mnogo-dogovori-ot-nachaloto-na-noviya-programen-period-v-oblastta-sa-sklyucheni-po-op-razvitie-na-choveshkite-resursi.html", "text": "Най-много договори от началото на новия програмен период в областта са сключени по ОП „Развитие на човешките ресурси“. Това отчитат от Областния информационен център (ОИЦ) в Добрич, който продължава своята дейност по проект на Община град Добрич. Общо договорите, сключени през този период, са 81, съобщи Геновева Друмева, управител на центъра, предаде кореспондентът на Радио „Фокус” – Варна. Общият бюджет на сключените договори възлиза на 179 545 136 лева. Реално изплатените суми са общо 33 212 553 лева. По общини с най-много проекти е Община град Добрич – 35, на обща стойност 152 123 398 лева. Следват общините Балчик и Генерал Тошево, съответно с по 11 проекта, на обща стойност над 3 млн. лева за всяка от общините. Община Каварна е с 5 проекта, на обща стойност 3 140 448 лева. От ОИЦ определят 2017 година като изключително успешна. Голям напредък се отбелязва за Програмата за морско дело и рибарство, където в областта вече има сключени 2 договора на обща стойност 2 085 451 лева. 11 са сключените договори по Програмата за трансгранично сътрудничество с Румъния – ИНТЕРРЕГ на обща стойност 31 195 289 лева. Активни по програмата са общините Генерал Тошево, Крушари, Балчик и Шабла. През тази година ОИЦ – Добрич е провел 23 информационни събития с над 1000 потенциални бенефициенти в тях, участвал е в изложения на „Добрички панаир“ през януари и август, както и в събития на други организации, в работни срещи на Европейските информационни мрежи и на регионални звена. Близо 300 са медийните отразявания на дейността на центъра, издадени са 15 брошури за отворени процедури. ОИЦ – Добрич е отбелязал с различни събития националната кампания „Заедно за Европа“. В периода на общата инициатива, екипът на Областен информационен център – Добрич е провел няколко инициативи - конкурс за рисунка и фотография „Европа през моите очи“, Дни на отворени врати в Добрич и Балчик, подбра и записа три успешни житейски истории, повлияни от финансирани по Европейския социален фонд и представи близо 40 финансирани по ЕСИФ (европейски структурни и инвестиционни фондове) проекти. Всички тези събития са имали една основна цел - популяризиране на три важни годишнини - 60 години Европейски социален фонд, 10 години на България в ЕС и 6 години съществуване на мрежата от Областни информационни центрове в България.\r\nЖулиета НИКОЛОВА", "date": "2017.12.22", "title": "Добрич: Най-много договори от началото на новия програмен период в областта са сключени по ОП „Развитие на човешките ресурси“"}
{"url": "http://www.focus-news.net/news/2017/12/22/2470212/varna-intenzivno-e-dvizhenieto-po-bul-vladislav-varnenchik-v-posoka-izhoda-na-grada.html", "text": "Интензивно е движението по бул. „Владислав Варненчик“ в посока изхода на Варна, предаде репортер на Радио „Фокус“ – Варна. Натоварено е движението и по бул. „Сливница“ и бул. „Република“ около големите търговски центрове. Задръствания се образуват по част от основните кръстовища. Продължават ремонтите по пътната инфраструктура. Работи се по изграждането на бул. „Васил Левски“ – в участъка от ул. „Подвис“ до ул. „Девня“. Въведено е двупосочно движение по ул. „Братя Бъкстон“ в участъка от ул. „Битоля“ до бул. „Васил Левски“.\r\nНа територията на областта трафикът се осъществява без въведени ограничения. Всички ремонтни дейности по републиканската пътна мрежа приключиха и не се очаква затруднения в движението. Но шофьорите трябва да се пътуват с повишено внимание и съобразена скорост заради възможни заледявания предвид ниските температури.\r\nВъв връзка с предстоящите празнични и почивни дни за Коледа „Пътна полиция” предвижда да бъде осигурено засилено полицейско присъствие по главните пътни артерии, по входовете и изходите на града в дните, в които се очаква засилен поток на автомобили от и към Варна. Екипи на сектора ще дежурят на входно–изходните артерии на Варна днес и в първия почивен ден. В града се предвиждат засилени полицейски проверки за управление на автомобили след употреба на алкохол или наркотични вещества, както и за управление на автомобили без свидетелство за правоспособност и с превишена скорост.\r\nМарияна ВАЛЕНТИНОВА", "date": "2017.12.22", "title": "Варна: Интензивно е движението по бул. „Владислав Варненчик“ в посока изхода на града"}
{"url": "http://www.focus-news.net/news/2017/12/22/2470213/sofiya-vazstanoveno-e-dvizhenieto-na-troleybusnite-linii-v-rayona-na-bul-praga-i-pette-kyosheta.html", "text": "Възстановено е движението на тролейбусните линии в района на бул. \"Прага\" и Петте кьошета. Това съобщиха от пресцентъра на Столична община.", "date": "2017.12.22", "title": "София: Възстановено е движението на тролейбусните линии в района на бул. \"Прага\" и Петте кьошета"}
{"url": "http://www.focus-news.net/news/2017/12/22/2470214/dimitar-popov-sfsmvr-bezprepyatsveno-i-zakonno-premina-protestat-na-sluzhitelite-na-mvr-na-gkpp-kulata-ilinden-i-st-lisichkovo.html", "text": "Безпрепятсвено и законно премина протестът на служителите на МВР на ГКПП „Кулата“, „Илинден“ и „Ст. Лисичково”. Това каза за Радио „Фокус“ – Пирин Димитър Попов, заместник-председател на синдикалната федерация на служителите на МВР. По думите му протестните действия са се провели в рамките на един час. „Нямаше и замисъл за блокада, а просто искахме да изпълним обещанието си, което дадохме още юли месец, че на всеки празник свързан по някаква причина с МВР ще отразим нашето недоволство“, каза още Попов. По думите му около 50 служители са били в близост на ГКПП „Илинден“, извън зоната за контрол. „По никакъв начин не сме затруднили движението, нито пък работата на колегите, които бяха на работа. Протестът започна от 11.30 часа до 12.30 часа. Имаше колеги от районното управление и от пожарната, както и гранични полицаи, които днес почиват и резонно бяха най- много , тъй като за тях денят е неприсъствен, каза  Попов. Около 30 гранични полицаи от ГПУ - Петрич също са провели протест мирен протест на входа на ГКПП „Кулата-Промахон“. Протест на граничните полицаи имаше и на ГКПП „Ст. Лисичково”. По думите му те ще изчакат реакцията на управляващите и ако няма такава на 5 януари ще оповестят по какъв начин ще продължим\r\nЛора КАЛЧЕВА", "date": "2017.12.22", "title": "Димитър Попов, СФСМВР: Безпрепятсвено и законно премина протестът на служителите на МВР на ГКПП „Кулата“, „Илинден“ и „Ст. Лисичково”"}
{"url": "http://www.focus-news.net/news/2017/12/22/2470215/afp-karles-puchdemon-zayavi-che-e-gotov-da-se-sreshtne-s-mariano-rahoy-izvan-ispaniya.html", "text": "Бившият каталунски лидер Карлес Пучдемон предложи на испанския министър-председател Мариано Рахой да проведат среща извън Испания, за да говорят за кризата в Каталуния, предава  AFP.\r\nПучдемон заяви това по време на среща с репортери в Брюксел, където избяга, след като регионалния парламент обяви независимост от Испания. Ако се върне, той рискува да бъде арестуван за подклаждането на бунт и злоупотреба със средства. Виктор Турмаков", "date": "2017.12.22", "title": "AFP: Карлес Пучдемон заяви, че е готов да се срещне с Мариано Рахой извън Испания"}
{"url": "http://www.focus-news.net/news/2017/12/22/2470216/kyustendil-predstoi-izbor-na-predsedatel-na-obshtinskiya-savet.html", "text": "Предстои избор на председател на Общинския съвет в Кюстендил. Това съобщи пред журналисти Михаела Крумова, председател на Общински съвет – Кюстендил, предаде репортер на Радио „Фокус” – Кюстендил. Изборът ще се проведе съгласно действащия ротационен принцип, на всеки 6 месеца се избира председател. Това ще стане на последното заседание за годината, насрочено за 29 декември от 14.00 часа в залата на Община Кюстендил. Първите две точки в предварителния дневен ред касаят избора на комисия за провеждане на тайното гласуване и самият избор на председател. Предстои изменение на две от действащите наредби – Наредбата за условията и реда за съставяне на тригодишна бюджетна прогноза за местните дейности и за съставяне, приемане, изпълнение и отчитане на бюджета на Община Кюстендил, както и Наредбата за определяне и администриране на местните такси и цени на услуги на територията на община Кюстендил. Съветниците трябва да вземат решение за удостояване на починалия проф. д-р Цветан Крумов Константинов със званието „Почетен гражданин на град Кюстендил”, във връзка с юбилей - 70 години от рождението и 40 години академична дейност. Предстои промяна в дейността на Центъра за подкрепа за личностно развитие – Обединен детски комплекс, утвърждаване на окончателната план-сметка за разходите за чистота за 2017 година и определяне размера на такса за битови отпадъци за 2018 година. Предвидено е и изменение на транспортна схема за обществен превоз на пътници на територията на община Кюстендил по направление Кюстендил – Гюешево. Съветниците ще разгледат и предложение за отдаване на концесия на „Дервиш баня”.\r\nВенцеслав ИЛЧЕВ", "date": "2017.12.22", "title": "Кюстендил: Предстои избор на председател на Общинския съвет"}
{"url": "http://www.focus-news.net/news/2017/12/22/2470217/veliko-tarnovo-koledari-ot-detsko-yunosheski-folkloren-ansambal-balgarche-gostuva-v-obshtinata.html", "text": "Дружина коледари от детско-юношески фолклорен ансамбъл „Българче” гостува в Община Велико Търново. Под звуците на автентичен фолклор добрите гости пожелаха здраве и спорна година на всички жители на старопрестолния град и селищата в общината, на кмета Даниел Панов и целия му екип му в администрацията. Това съобщиха от пресцентъра на Общината.\r\nПременени в народни одежди, коледарите и оркестърът създадоха много настроение в последния работен ден преди Бъдни вечер и Рождество Христово. Дружината бе зарадвана с подаръци, които кметът им връчи. Коледарите бяха поздравени от заместник-кметовете Снежана Данева-Иванова, Ганчо Карабаджаков и проф. Георги Камарашев, както и от председателя на Общинския съвет Венцислав Спирдонов. Гост в кметството бе и заместник-министърът на труда и социалната политика Росица Димитрова, която също отправи приветствие.\r\nДаниел Панов благодари на служителите в общинската администрация за постоянството и голямата отговорност, с която се отнасят към своите служебни ангажименти. „Благодаря ви, че сме заедно в мисията си да превръщаме Велико Търново и общината в по-добри места за живеене, образование, за създаване на семейства, професионална реализация, за култура и туризъм. Гордейте се, че за Велико Търново се говори с добро както в  България, така и в чужбина. Всичко това е и ваша заслуга“, обърна се Даниел Панов към колегите си в общинската администрация.\r\nКметът на Велико Търново пожела на всички великотърновци да посрещнат Коледа със своите близки и семейства, а домовете им да бъдат озарени от светлина и изпълнени с топлина.", "date": "2017.12.22", "title": "Велико Търново: Коледари от детско-юношески фолклорен ансамбъл „Българче” гостува в Общината"}
{"url": "http://www.focus-news.net/news/2017/12/22/2470218/blagoevgrad-na-gkpp-kulata-trafikat-e-intenziven-v-dvete-posoki-za-tovarni-avtomobili.html", "text": "На българо-гръцката граница на ГКПП \"Кулата\" трафикът е интензивен и в двете посоки за товарни автомобили. Това каза за Радио „Фокус“ – Пирин Димитър Попов, заместник-председател на синдикалната федерация на служителите на МВР. По думите му на ГКПП „Илинден“ е интензивен трафикът на вход от гръцка страна.\r\nЛора КАЛЧЕВА", "date": "2017.12.22", "title": "Благоевград: На ГКПП \"Кулата\" трафикът е интензивен в двете посоки за товарни автомобили"}
{"url": "http://www.focus-news.net/news/2017/12/22/2470219/ek-dokladva-za-neprekasnatoto-izpalnenie-na-usloviyata-za-liberaliziraneto-na-vizoviya-rezhim-za-stranite-ot-zapadnite-balkani-i-iztochnoto-partnyorstvo.html", "text": "Европейската комисия докладва относно непрекъснатото изпълнение на условията за либерализирането на визовия режим от страна на държавите от Западните Балкани и Източното партньорство, съобщиха от Представителство на ЕК в България. Докладът се отнася са осемте държави, които са приключили успешно диалог за либерализиране на визовия режим и чиито граждани в момента могат да пътуват безвизово в ЕС: Черна гора, Сърбия и бившата югославска република Македония (без визи от декември 2009 г.), Албания и Босна и Херцеговина (без визи от края на 2010 г.), Република Молдова (без визи от април 2014 г.), Грузия (без визи от март 2017 г.) и Украйна (без визи от юни 2017 г.).\r\nОценката на ЕК показва, че осемте държави са показали силна ангажираност за изпълнението на необходимите изисквания, както и за осъществяването на редица важни реформи. Въпреки това има области, в които трябва да се предприемат допълнителни действия, по-специално незаконната миграция и обратното приемане на мигранти и борбата с корупцията и организираната престъпност. Докладът на ЕК се концентрира върху тези области, като дава и препоръки за бъдещи мерки за подобряване на ситуацията.\r\nДокладът е първата оценка в рамките на засиления механизъм за суспендиране на визовия режим за осемте държави. Механизмът беше приет през март 2017 и позволява на ЕК да замрази безвизовия режим за държавите от Западните Балкани и Източното партньорство, ако определени условия (като драстично) увеличение на неоснователни молби за закрила или засилен риск за сигурността на страните членки, както и неизпълненията на условията за създаването на безвизов режим) са на лице.\r\nВ рамките на този механизъм ЕК се задължава и да наблюдава и изготвя доклади за състоянието и напредъка на страните. Това е първият от тези доклади, които ще бъдат съставяни най-малко веднъж годишно за период от седем години от влизането в сила на безвизовия режим.\r\nВсички осем страни продължават да изпълняват критериите за продължаване на безвизовия режим. Въпреки това се очертават две области, в които е наложително да се предприемат допълнителни мерки, за да се осигури устойчивостта на предприетите реформи. Тези области са:\r\n Незаконна миграция\r\nВсички осем държави продължиха да предприемат мерки за справяне с незаконната миграция. Като резултат от тези усилия, общият брой на неоснователните молби за убежище, подадени от гражданите на тези държави в страни от ЕС намалява. Въпреки това все още има предизвикателства, които са особено видни в Албания, страната с на-голям брой неоснователни молби за убежище. Албанските органи вече активно засилват мерките за справяне с нелегалната миграция, но техните усилия трябва да бъдат продължени, за да се гарантира траен резултат.\r\n Борба с корупцията и организираната престъпност\r\nВъпреки усилията на властите в осемте държави, престъпни групи от съответните страни все още извършват широк спектър от престъпни дейности на територията на ЕС, включително трафик на хора, контрабанда и киберпрестъпност. По-конкретно Молдова трябва да предприеме мерки, за да осигури изпълнението на критериите в сферата на борбата с корупцията и прането на пари, съгласувани с ЕК в рамките на диалога, а Украйна трябва да засили мерките за борба с корупцията, за да осигури устойчив напредък.\r\nКомисията вече е предоставила информация за конкретните мерки, които трябва да бъдат предприети от държавите от Западните Балкани и Източното партньорство, с които ЕС има безвизов режим.\r\nЕК ще следи за прогреса на страните партньори в осъществяването на нужните реформи и ще докладва на Европейския парламент и Съвета за бъдещите развития до края на 2018.", "date": "2017.12.22", "title": "ЕК докладва за непрекъснатото изпълнение на условията за либерализирането на визовия режим за страните от Западните Балкани и Източното партньорство"}
{"url": "http://www.focus-news.net/news/2017/12/22/2470220/sergey-lavrov-rusiya-i-velikobritaniya-iskat-da-nameryat-nachin-za-preodolyavane-na-dvustrannite-problemi.html", "text": "Руският външен министър Сергей Лавров заяви, че състоянието на руско-британските отношения не може да се нарече удовлетворително, но Москва и Лондон искат да намерят път за преодоляване на проблемите, предава ТАСС.\r\n„Съгласен съм, че състоянието на руско-британските отношения днес не може да се нарече удовлетворително. Натрупали са се проблеми, тяхната тежест ни тегли назад, макар и според мен и двете страни да търсят начини за преодоляването им“, заяви Лавров. Според него по време на срещата му с неговия британски колега Борис Джонсън са били обсъдени редица конкретни стъпки по нормализацията на двустранните отношение. „Русия потвърди, че ние сме готови да развиваме диалог по най-широк кръг въпроси въз основата на принципите на равноправие, отчитане и уважение на интересите. Ние няма да приемем избирателност, свързана с условия за това да решаваме въпросите, стоящи пред нас“, подчерта той.\r\nМинистърът допълни, че Москва и Лондон „са се договорили да разрешат редица въпроси, решението на които ще позволи да се направи по-удобна дейността на дипломатическите отношения, съответно в Русия и във Великобритания“.  Виктор Турмаков", "date": "2017.12.22", "title": "Сергей Лавров: Русия и Великобритания искат да намерят начин за преодоляване на двустранните проблеми"}
{"url": "http://www.focus-news.net/news/2017/12/22/2470221/inspektor-veliko-marinov-patna-politsiya-varna-otchitame-namalyavane-na-tezhkite-patni-proizshestviya-prez-2017-g-spryamo-2016-g.html", "text": "Отчита се намаляване на тежките пътни произшествия, регистрирани на територията на Варненска област. Това каза в интервю за Радио „Фокус“ – Варна инспектор Велико Маринов от сектор „Пътна полиция“ – Варна. По думите му от началото на годината до 30 ноември на територията на ОДМВР – Варна са регистрирани и обслужени 3 121 пътни произшествия. „683 са тежките инциденти, при които има загинали 34 души, а 879 са ранени. С материални щети са 2 429 пътнотранспортни произшествия. Спрямо същия период на миналата година отчитаме намаляване на тежките пътни произшествия с 32 броя, загиналите са с 5 по-малко спрямо същия период на миналата година, а ранените са с 27 по-малко“, отбеляза инспектор Велико Маринов.\r\nМарияна ВАЛЕНТИНОВА", "date": "2017.12.22", "title": "Инспектор Велико Маринов, „Пътна полиция“ – Варна: Отчитаме намаляване на тежките пътни произшествия през 2017 г. спрямо 2016 г."}
{"url": "http://www.focus-news.net/news/2017/12/22/2470222/komisar-boyko-ranovski-sazdadena-e-organizatsiya-za-maksimalno-oblekchavane-na-ochakvaniya-zasilen-trafik-zaradi-poreditsata-ot-pochivni-dni.html", "text": "Създадена е организация, за да се облекчи максимално очакваният голям трафик заради поредицата от почивни дни, обобщи началникът на отдел „Пътна полиция“ в Главната дирекция „Национална полиция“ комисар Бойко Рановски, съобщиха от пресцентъра на МВР. Той уточни, че по график движението на товарните автомобили ще бъде ограничено по основните шосета и магистралите след 16.00 часа в последния работен ден, и от 14.00 часа в последния почивен ден. Има готовност при засилен трафик, тази мярка да бъде въведена и в по-ранен час. \r\n„Мерките днес и утре, ще бъдат основно насочени към това да се подпомага трафикът и не толкова да се контролират водачите, но ако има агресивни шофьори и такива, които не се съобразяват, ще се взема отношение от екипите на място. През останалите дни, обаче, ще има специализирани полицейски операции за употреба на алкохол и наркотични вещества. Техническите средства за контрол на скоростта ще бъдат максимално натоварени и разпределени по цялата пътна мрежа, така че всеки, който си позволява да нарушава правилата, ще бъде санкциониран“, бе категоричен комисар Рановски.", "date": "2017.12.22", "title": "Комисар Бойко Рановски: Създадена е организация за максимално облекчаване на очаквания засилен трафик заради поредицата от почивни дни"}
{"url": "http://www.focus-news.net/news/2017/12/22/2470223/new-york-times-germaniya-smyata-che-kataluniya-e-vse-oshte-vatreshen-vapros-za-ispaniya.html", "text": "Германското правителство излезе с позиция, че новото правителство в Каталуния трябва да уважава конституцията на Испания и посочи, че все още е на мнение, че бъдещето на региона е вътрешен въпрос за Испания, пише  New York Times.\r\nСлед преминалите в Каталуния избори партиите, подкрепящи сепаратизма, спечелиха мнозинство в парламента, вдъхвайки нов живот в стремежа за независимост. Това не се подкрепя от европейските партньори на Испания. Конституцията на кралството също забранява отделянето. \r\nСпоред прес-секретаря на германското правителство Улрике Демме Берлин се надява регионалните депутати да успеят „да превъзмогнат настоящото разделение в каталунското мнозинство и да оформят общо бъдеще с политическите сили в Испания“.\r\nТя допълни, че испанските политици трябва да „използват всички възможности за диалог и деескалация на напрежението“. „Това е вътрешен въпрос за Испания и може да се разреши в рамките на испанския закон и конституционен ред“, допълни прес-секретарят.  Виктор Турмаков", "date": "2017.12.22", "title": "New York Times: Германия смята, че Каталуния е все още вътрешен въпрос за Испания"}
{"url": "http://www.focus-news.net/news/2017/12/22/2470225/kyustendil-blagotvoritelen-koleden-kontsert-shte-se-provede-v-obshtinskiya-dramatichen-teatar.html", "text": "Благотворителен коледен концерт ще се проведе в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. по думите ѝ концертът ще започне от 19.00 часа в голямата зала на Общински драматичен театър. „Този концерт е организиран от Община Кюстендил. В него участие ще вземат финалистите от „X-Factor”, квартет „Белканто”, Кристиян Янкулов и Ева-Мария Петрова. Концертът е безплатен и е за всички жители и гости на Кюстендил”, каза Дима Укалска. По думите ѝ в рамките на концерта всеки желаещ ще има възможност да дари средства за действащата от няколко години в града „Младежка банка”, подпомагаща реализацията на младежки проекти в Кюстендил.\r\nВенцеслав ИЛЧЕВ", "date": "2017.12.22", "title": "Кюстендил: Благотворителен коледен концерт ще се проведе в Общинския драматичен театър"}
{"url": "http://www.focus-news.net/news/2017/12/22/2470226/otnosheniyata-mezhdu-velikobritaniya-i-rusiya-ne-sa-lesni-no-resheniya-se-tarsyat-i-dopirni-tochki-ima-obzor.html", "text": "Британският министър на външните работи Борис Джонсън се срещна в Москва със своя руски колега Сергей Лавров. Това е първото посещение на британски външен министър в Русия за последните пет години и се провежда докато двустранните отношения между двете държави са на най-ниското си равнище от края на Студената война.  Нито една от двете страни не очаква пробив в обтегнатите двустранни отношения, които не са се подобрили от 2006 г., когато в Лондон бива убит Александър Литвиненко. \r\nВеликобритания  критикува  Русия за анексирането на Крим и за дейността ѝ в Западните балкани. По време на срещата Лавров призова тези въпроси да не се решават с публични изказвания \"пред микрофона, а очи в очи\". Джонсън заяви, че страната му може да отговори на Русия реципрочно спрямо нейните предполагаеми кибератаки. „ Той изрази мнение, че отношенията с Русия „от отдавна не са били толкова лоши“ , че страната „действа в пряк разрез със Запада“ и е заела враждебни позиции спрямо британските интереси.\r\nСъщевременно двамата министри намериха и сфери, където страните им могат да си сътрудничат.  „Смятам, че ние можем да открием възможности за сътрудничество по въпросите, където според мен има сериозни общи интереси“, заяви Джонсън. „Това са например Иран и нуждата да се запази сключеното с него ядрено споразумение, необходимостта да не се допуска създаването на ядрено оръжие в Северна Корея и разбира се – постигането на прогрес относно бъдещето на сирийския народ“, допълни той. Той допълни, че страната му и Русия ще продължат да си сътрудничат срещу тероризма и, че техните специални служби трябва да координират действията си.\r\nНа свой ред Лавров заяви, че Москва и Лондон се нуждаят един от друг, но отношенията трябва да се градят на равноправие. „Въпреки различните позиции по редица въпроси, ни е необходимо да си сътрудничим“, допълни той. Министърът изрази надежда, че срещата му с Джонсън ще позволи да се подобрят двустранните отношения.", "date": "2017.12.22", "title": "Отношенията между Великобритания и Русия \"не са лесни\", но решения се търсят и допирни точки има (ОБЗОР)"}
{"url": "http://www.focus-news.net/news/2017/12/22/2470227/gd-granichna-politsiya-intenziven-e-trafikat-za-tovarni-avtomobili-na-gkpp-kalotina-kulata-kapitan-andreevo-i-lesovo.html", "text": "Интензивен е трафикът за товарни автомобили на ГКПП \"Калотина\", \"Кулата\" , \"Капитан Андреево\"  и \"Лесово\". Това съобщиха от пресцентъра на Главна дирекция \"Гранична полиция\". Информацията за трафика е към 13.00 ч. На българо-сръбската граница на ГКПП \"Калотина\" трафикът е интензивен на вход от товарни автомобили.\r\nНа българо-гръцката граница на ГКПП \"Кулата\" трафикът е интензивен и в двете посоки за товарни автомобили. На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" на изход за товарни автомобили. На останалите гранични пунктове трафикът е нормален. \r\nОт \"Гранична полиция\" напомнят, че от 11 декември на ГКПП \"Кулата\" поради ремонтни дейности гръцките власти са затворили за движение крайното дясно трасе за товарни автомобили за излизане от Република България. Ремонтът ще продължи няколко дни.", "date": "2017.12.22", "title": "ГД \"Гранична полиция\": Интензивен е трафикът за товарни автомобили на ГКПП \"Калотина\", \"Кулата\" , \"Капитан Андреево\"  и \"Лесово\""}
{"url": "http://www.focus-news.net/news/2017/12/22/2470228/burgas-rok-kontsert-na-grupa-stiff-bones-shte-se-sastoi-na-ploshtad-sv-sv-kiril-i-metodiy.html", "text": "Рок концерт на група \"Stiff Bones\" ще се състои на площад „Кирил и Методий“, съобщиха от пресцентъра на Община Бургас. Днес, 22 декември, почитаме света Анастасия Фармаколитрия - покровителка на едноименния остров, превърнал се в емблема за Бургас. Морето през месец декември е неподходящо за плаване, но желаещите да отбележат подобаващо празника могат да се насладят на Островната кухня в коледната къщичка на площад \"Св. св. Кирил и Методий\". Рок концертът по повод празника на света Анастасия е от 18:00 часа.", "date": "2017.12.22", "title": "Бургас: Рок концерт на група \"Stiff Bones\" ще се състои на площад „Св. св. Кирил и Методий“"}
{"url": "http://www.focus-news.net/news/2017/12/22/2470229/afp-karles-puchdemon-zayavi-che-iska-da-bade-chut-ot-es.html", "text": "Бившият каталунски лидер Карлес Пучдемон заяви, че иска да бъде чут от Европейския съюз, след като неговото сепаратистко движение получи парламентарно мнозинство след провелите се извънредни регионални избори, предава  AFP.\r\n„Единствено искам от Европейската комисия и от другите европейски институции да слушат, да чуят каталунския народ, а не само испанската държава“, заяви Пучдемон.   Виктор Турмаков", "date": "2017.12.22", "title": "AFP: Карлес Пучдемон заяви, че иска да бъде чут от ЕС"}
{"url": "http://www.focus-news.net/news/2017/12/22/2470230/pazardzhik-koledna-izlozhba-bazar-otkriha-uchenitsi-ot-ou-prof-ivan-batakliev-v-grada.html", "text": "Във фоайето на ОУ „Проф. Иван Батаклиев” в Пазарджик днес бе открита традиционната коледна изложба базар. Това съобщи за Радио „Фокус“ – Пазарджик директорът на училището Даниела Кемчева. Красивите сурвачки, свещи, картички и сувенири, изложени на базара, са изработени от учениците от две творчески работилници „Визуални изкуства и естетика“ и Работилница за хубави неща с ръководители Любка Дачева и Недялка Методиева, част от Проект „Развитие на способностите на учениците и повишаване на мотивацията им за учене чрез дейности, развиващи специфични знания, умения и компетентности (Твоят час)“, финансиран от Оперативна програма „Наука и образование за интелигентен растеж“, съфинансирана от Европейския съюз чрез Европейските структурни и инвестиционни фондове. Участниците в проекта  показаха, че красиво изработените от тях творби, с естетически издържан външен вид и приемлива цена, са конкурентни на пазара. Събраните средства ще бъдат дарени за лечението на Мирослава, която е ученичка в Професионалната гимназия по икономика и мениджмънт и се нуждае от лечение.\r\nВаня НИКОЛОВА", "date": "2017.12.22", "title": "Пазарджик: Коледна изложба базар откриха ученици от ОУ „Проф. Иван Батаклиев“ в града"}
{"url": "http://www.focus-news.net/news/2017/12/22/2470231/tass-spored-vladimir-putin-novata-strategiya-za-natsionalna-sigurnost-na-sasht-ima-agresiven-harakter.html", "text": "Президентът на Русия Владимир Путин заяви, че новата стратегия за национална сигурност на САЩ носи агресивен характер, предава ТАСС.\r\n„САЩ наскоро изложиха своята отбранителна стратегия. На дипломатически език, може да се каже, че тя носи настъпателен характер, а ако се премине на военен език – агресивен“, заяви руският президент. „Ние трябва да отчитаме това в своята практическа работа“, нареди той по време на заседание в Министерството на отбраната на Русия.\r\n„Използваните от САЩ ракети-мишени за тестиране на системите за противоракетна отбрана по своята характеристика са идентични с балистични ракети със среден и малък обхват. Тяхното производство в САЩ може да свидетелства за разработката на забранени технологии според  Договора за ликвидиране на ракетите със среден обсег на действие“, допълни Путин.  „Те постоянно говорят за някакви нарушения от наша страна, а сами последователно правят така“, убеден е президентът. \r\n „По най-щателен начин трябва да следим изменението на баланса на силите и на военно-политическата обстановка в света, преди всичко край руските граници, а също така в стратегическите, най-важни за нашата сигурност региони, в това число Близкия изток, Корейския полуостров, а също така и Европа, където с ускорени темпове нараства инфраструктурата на НАТО и на САЩ“, допълни той. \r\n„Русия има суверенното прави и всички възможности, за да може адекватно и своевременно да реагира на подобни потенциални заплахи“, допълни Путин.  Виктор Турмаков", "date": "2017.12.22", "title": "ТАСС: Според Владимир Путин новата стратегия за национална сигурност на САЩ има агресивен характер"}
{"url": "http://www.focus-news.net/news/2017/12/22/2470232/sofiya-zasilva-se-trafikat-po-glavniya-pat-sofiya-kalotina-i-avtomagistralite-trakiya-i-hemus.html", "text": "Засилва се трафикът по главния път София – Калотина и автомагистралите „Тракия“ и „Хемус“. Това съобщиха за Агенция „Фокус“ от ОДМВР - София.  Към момента движението все още е спокойно. Няма регистрирани инциденти, но с оглед очаквания засилен трафик са подсигурени допълнителни полицейски патрули, които да регулират движението при необходимост и да оказват съдействие на водачите. \r\nДеница КИТАНОВА", "date": "2017.12.22", "title": "София: Засилва се трафикът по главния път София – Калотина и автомагистралите „Тракия“ и „Хемус“"}
{"url": "http://www.focus-news.net/news/2017/12/22/2470233/vladimir-putin-rusiya-tryabva-da-bade-sred-vodeshtite-strani-shto-se-otnasya-do-izgrazhdaneto-na-armiya-ot-novo-pokolenie.html", "text": "Президентът на Руската федерация Владимир Путин заяви в петък, по време на среща с водещи фигури от руската армия, че страната му трябва да бъде сред водещите страни що се отнася до изгражданото на военни сили от ново поколение, съобщава AFP. \r\n„Русия трябва да бъде сред водещите държави, а в някои области и абсолютен лидер, когато става въпрос за изграждането на армия от ново поколение“, се казва в изявлението на руския държавен глава. Путин добави още, че „това е важно за да подсигурим нашия суверенитет“. : Цанко Цолов", "date": "2017.12.22", "title": "Владимир Путин: Русия трябва да бъде сред водещите страни що се отнася до изграждането на армия от ново поколение"}
{"url": "http://www.focus-news.net/news/2017/12/22/2470234/burgas-45-000-lv-sa-nuzhni-za-porednata-zhivotospasyavashta-operatsiya-za-7-godishniya-rado.html", "text": "45 000 лева са нужни за животоспасяваща операция за 7-годишния Радо, съобщиха от пресцентъра на Община Бургас. Той е болен от четири години. Детето страда от агресивна форма на рак на меките тъкани. Три години семейството му го лекуваше само с помощта на приятели, роднини, продажба на имоти. От година със събирането на средствата за Радо са се заели администраторите на групата „Да помогнем на Радо оздравее“. За Радо има проведени 3 успешни кампании за набиране на средства .\r\nОт днес започва 4-та кампания, но времето е прекалено малко, затова администраторите на фейсбук страницата, която подкрепя кампанията се обръща за съдействие към всички, които биха могли да помогнат. Всичката предходна медицинска документация, както и информация за детето я има във страничката му: .", "date": "2017.12.22", "title": "Бургас: 45 000 лв. са нужни за поредната животоспасяваща операция за 7-годишния Радо"}
{"url": "http://www.focus-news.net/news/2017/12/22/2470235/sofiya-vazstanoveno-e-tramvaynoto-dvizhenie-po-bul-tsar-boris-treti.html", "text": "Възстановено е трамвайното движение по бул. \"Цар Борис Трети\". Това съобщиха от пресцентъра на Столична община. Възстановено е движението на линии №5 и 4.", "date": "2017.12.22", "title": "София: Възстановено е трамвайното движение по бул. \"Цар Борис Трети\""}
{"url": "http://www.focus-news.net/news/2017/12/22/2470236/reuters-edin-palestinets-e-ubit-v-petak-pri-antiamerikanski-protesti.html", "text": "Жители на Палестинската автономия организираха нови протести срещу САЩ и решението им да признаят Ерусалим за столица на Израел, като според данни на палестинското министерство на здравеопазването, един от демонстрантите е убит, предава Reuters. \r\nПо данни на министерството, израелските военни в Ивицата Газа са отрили огън срещу протестиращите, като вследствие един човек е убит а десет са ранени. Израелските власти съобщиха, че са започнали проверка на сигнала. \r\nДемонстрациите са организирани в петък, ден след на 21 декември извънредна среща на Общото събрание на ООН осъди решението на Белия дом да признае Ерусалим за израелска столица, което предизвика остра реакция на САЩ и Израел. : Цанко Цолов", "date": "2017.12.22", "title": "Reuters: Един палестинец е убит в петък при антиамерикански протести"}
{"url": "http://www.focus-news.net/news/2017/12/22/2470237/yambol-tsentarat-za-uslugi-i-informatsiya-shte-raboti-s-namaleno-rabotno-vreme-na-29-dekemvri.html", "text": "Центърът за услуги и информация на община Ямбол ще работи с намалено работно време на 29 декември. Това съобщиха от пресцентъра на Община Ямбол. Във връзка с годишното приключване гражданите ще могат да се възползват от услугите в центъра до 10.00 часа.", "date": "2017.12.22", "title": "Ямбол: Центърът за услуги и информация ще работи с намалено работно време на 29 декември"}
{"url": "http://www.focus-news.net/news/2017/12/22/2470238/plovdiv-7-400-leva-sa-sabrani-za-detsa-autisti-po-vreme-na-sedmitsata-na-blagotvoritelnostta.html", "text": "7 400 лева са събрани за Центъра за социална рехабилитация и интеграция за деца с разстройства в аутистичния спектър по време на Седмицата на благотворителността, която Община Пловдив проведе за пети пореден път. Това каза на пресконференция зам.-кметът Георги Титюков, предаде репортер на Радио „Фокус“ – Пловдив. „Използвам случая да благодаря на всеки един пловдивчанин, който е част от тази събрана сума, която ще бъде връчена на управителя на Центъра Анна Пармакова“, каза Титюков. Центърът се намира в 6-то ДКЦ, в него работят 6 служителя и се посещава от 25 деца с аутизъм, като това е неговият капацитет за момента. Сесиите са по час и половина, като се изисква индивидуално отношение и индивидуален подход към всяко дете. „Проблемът е от социална значимост, тъй като страдащите от болестта се увеличават“, коментираха служители на Центъра. Очаква се през 2018 г. Общината да разкрие още 7 нови социални услуги.\r\nПо думите на зам.-кмета Георги Титюков през януари в Пловдив ще започне изграждането на Център за временно настаняване за лица и семейства, с капацитет 17 души и ремонт на Кризисния център за жени, претърпели домашно насилие.\r\nВесела КРЪСТЕВА", "date": "2017.12.22", "title": "Пловдив: 7 400 лева са събрани за деца аутисти по време на Седмицата на благотворителността"}
{"url": "http://www.focus-news.net/news/2017/12/22/2470239/mia-hristiyan-mitskovski-e-edinstveniyat-kandidat-za-nov-lider-na-vmro-dpmne.html", "text": "Християн Мицковски е единственият кандидатирал се за нов председател на ВМРО-ДПМНЕ, след като Никола Груевски подаде оставка по-рано през декември, съобщава MIA. \r\nОще един от членовете на партията е внесъл кандидатурата си, но тя се е оказала невалидна поради липса на достатъчно брой подписи на партийни делегати, оказващи подкрепа за неназования кандидат. \r\nКонгресът на ВМРО-ДМПНЕ, който трябва да избере нов лидер е насрочен за петък и събота, 22 и 23 декември. Партийните делегати, които наброяват общо 544 души, ще се съберат в град Валандово след изненадващо голямото поражение на партията на проведените по-рано кметски избори. : Цанко Цолов", "date": "2017.12.22", "title": "МИА: Християн Мицковски е единственият кандидат за нов лидер на ВМРО-ДПМНЕ"}
{"url": "http://www.focus-news.net/news/2017/12/22/2470240/albena-georgieva-oblasten-upravitel-na-vidin-nad-145-mln-lv-sa-privlechenite-sredstva-prez-2017-g-v-oblastta-po-proekti.html", "text": "Над 145 млн. лв. са привлечените средства през 2017 г. в областта по проекти. Това каза за Радио „Фокус“ – Видин Албена Георгиева, областен управител на Видин. Тя посочи, че проектите са изпълнявани от общините от областта, а така също от неправителствени организации, читалища и юридически лица. „Най-много средства е привлякла Община Видин – над 54 млн. лв. Това са средства по програмата за енергийна ефективност на многофамилни сгради, за рехабилитация на пътна инфраструктура и други“, каза Албена Георгиева. Тя добави, че в края на годината Община Видин е получила като субсидия от държавния бюджет 2 млн. лв. за ремонт на сградата на Драматичния театър и 1 млн. лв. за ремонтни дейности в ГПЧЕ „Йордан Радичков“. 5 са общините във Видинска област, които са се възползвали от средствата по програмата за енергийна ефективност, регистрирани са 73 сдружения.\r\nАнна ЛОЗАНОВА", "date": "2017.12.22", "title": "Албена Георгиева, областен управител на Видин: Над 145 млн. лв. са привлечените средства през 2017 г. в областта по проекти"}
{"url": "http://www.focus-news.net/news/2017/12/22/2470241/evropeyski-sayuz-za-otbrana-odobren-e-parviyat-nauchnoizsledovatelski-proekt-za-finansirane-ot-byudzheta-na-es.html", "text": "Европейският фонд за отбрана, предложен от председателя на Европейската комисия Жан-Клод Юнкер през септември 2016 и задействан през юни 2017г, започна да дава резултати, съобщават от пресцентъра на Европейската комисия.\r\nБеше подписано грантово споразумение по първия изследователски проект в отбранителния сектор, финансиран с пари от бюджета на ЕС. Проектът PYTHIA е кръстен на жриците от древния храм на Делфийския оракул и цели да идентифицира ключови тенденции в бързо развиващия се свят на иновативните отбранителни технологии. \r\nМеждународният консорциум по проекта включва партньори от България, Франция, Италия, Полша, Румъния и Обединеното кралство. Той ще получи 1 милион евро субсидия от ЕС. \r\nВ следващите седмици се очаква да бъдат подписани споразумение за финансирането и на още проекти в сферата на научните разработки на дронове и защитната екипировка на войниците.", "date": "2017.12.22", "title": "Европейски съюз за отбрана: одобрен е първият научноизследователски проект за финансиране от бюджета на ЕС"}
{"url": "http://www.focus-news.net/news/2017/12/22/2470242/inspektor-veliko-marinov-patna-politsiya-varna-nesaobrazenata-skorost-i-otnemaneto-na-predimstvo-sa-osnovnite-prichini-za-tezhkite-katastrofi.html", "text": "Несъобразената скорост и отнемането на предимство са основните причини за тежките катастрофи. Това каза в интервю за Радио „Фокус“ – Варна инспектор Велико Маринов от сектор „Пътна полиция“ – Варна. „Ако направим един анализ на разпределението по вид и клас на пътищата се установява, че най-много тежки пътнотранспортни произшествия са настъпили на територията на големите градове – Варна. Основни причини за настъпването на тежките произшествия са несъобразената скорост, отнемане на предимство и неспазване на дистанция. Първите две причини са основни и се открояват пред всички останали. 31,8 % от тежките катастрофи, регистрирани от началото на годината до края на месец ноември са по причина несъобразена скорост. Толкова са процентите и заради отнемане на предимство“, отбеляза инспектор Велико Маринов. Според статистиката за този период 204 катастрофи са възникнали заради несъобразена скорост, като загиналите при тези произшествия са 11, а ранените са 256. 206 тежки катастрофи, при които са загинали 6 души и са ранени 244, са възникнали заради отнемане на предимство. В града най-често инцидентите са свързани с блъскане на пешеходец или пътно произшествие между два автомобила поради неспазване на предимство. Извън населените места основна причина за настъпване на тежко произшествие е несъобразена скорост, неправилно изпреварване и навлизане в насрещно движение.\r\nМарияна ВАЛЕНТИНОВА", "date": "2017.12.22", "title": "Инспектор Велико Маринов, „Пътна полиция“ – Варна: Несъобразената скорост и отнемането на предимство са основните причини за тежките катастрофи"}
{"url": "http://www.focus-news.net/news/2017/12/22/2470243/kyustendil-hg-vladimir-dimitrov-maystora-e-domakin-na-godishnata-izlozhba-na-kyustendilskite-hudozhnitsi.html", "text": "Художествена галерия „Владимир Димитров – Майстора” е домакин на годишната изложба на кюстендилските художници. Това съобщи за Радио „Фокус” – Кюстендил Бойка Велинова, екскурзовод в галерията. Изложбата ще бъде открита от 17.30 часа. „Коледната изложба на кюстендилските художници е един очакван празник за галерията на Майстора и нейните гости. По традиция в експозицията са включени автори, чийто живот и творчески път е трайно обвързан с Кюстендил и околностите му”, каза Бойка Велинова. По думите й изложбата има своите дългогодишни традиции.\r\nВенцеслав ИЛЧЕВ", "date": "2017.12.22", "title": "Кюстендил: ХГ „Владимир Димитров – Майстора” е домакин на годишната изложба на кюстендилските художници"}
{"url": "http://www.focus-news.net/news/2017/12/22/2470244/blagoevgrad-obshtina-petrich-raboti-za-razshiryavaneto-i-dorazvivaneto-na-sportnata-infrastruktura-v-grada-i-malkite-naseleni-mesta.html", "text": "Общината работи за разширяването и доразвиването на спортната инфраструктура в града и малките населени места. Това каза за Радио „Фокус“ – Пирин Георги Георгиев, експерт „Спорт“ в Община Петрич. По думите му към днешна дата в общината има малко спортни бази, но се работи в посока отстраняването му. „В Община Петрич се намира една от приоритетните спортни бази на България – Национална спортна база „Цар Самуил“, но за съжаление тя е отдадена под наем и много малко хора могат да я посещават и да се възползват от нейните възможности за спорт. Така че от тази гледна точка е нашият проблем“, каза още Георгиев. Той добави, че по принцип в последните години Община Петрич не е спряла да работи в посока изграждането на нови спортни бази. „Както знаете от вече две години в Община Петрич разполагаме с многофункционална спортна зала „Арена“ – Петрич, но се оказва, че тя не е достатъчна, за да удовлетвори нуждите на Петрич по отношение упражняването на различни видове спорт. Искам да отбележа, че в момента се ремонтира една много хубава спортна зала, която бе собственост на военните, но вече е прехвърлена на Община Петрич“, добави Георги. Той отбеляза, че за нейното реновиране са отделили не малко средства, така че определено работят в посока развиване и разширяване на спортна инфраструктура.\r\nЛивия НИНОВА", "date": "2017.12.22", "title": "Благоевград: Община Петрич работи за разширяването и доразвиването на спортната инфраструктура в града и малките населени места"}
{"url": "http://www.focus-news.net/news/2017/12/22/2470245/galina-matanova-zam-kmet-na-obshtina-panagyurishte-sotsialnata-sfera-vinagi-e-bila-nash-prioritet.html", "text": "Социалната сфера не е спирала да бъде приоритет на ръководството на Община Панагюрище. Това каза за Радио „Фокус“ – Пазарджик Галина Матанова, заместник-кмет на Община Панагюрище. Тя обясни, че подкрепата на хората в неравностойно положение и групите в риск е важна. „За първа година през 2016 г. ние повишихме децентрализацията при управлението на бюджетни средства на тези услуги като направихме всички държавно делегирани дейности второстепенни разпоредители. Продължаваме с подобни амбициозни цели“, коментира Матанова. Тя добави, че процесът на управление – планиране, организиране и контрол, е в постоянно подобрение и адаптиране спрямо нуждите на общността. „Съобразяваме се винаги с динамиката на развитие на структурните промени в социалната сфера и европейските изисквания, заложени в нормативните актове. Познаваме добре ресурсите на общината и смятам, че всичко това е основание, че през следващата година ще постигнем видим успех  за всички нуждаещи се, които са ползватели и потребители на социални услуги“, коментира Матанова.\r\nВаня НИКОЛОВА", "date": "2017.12.22", "title": "Галина Матанова, зам.-кмет на Община Панагюрище: Социалната сфера винаги е била наш приоритет"}
{"url": "http://www.focus-news.net/news/2017/12/22/2470246/anton-kisse-asotsiatsiya-na-balgarite-v-ukrayna-novata-avioliniya-mezhdu-sofiya-i-odesa-e-golyamo-sabitie-za-nas.html", "text": "Новата авиолиния между София и Одеса е голямо събитие за бесарабските българи, които ще имат възможност за по-бързо и удобно пътуване до България. Това каза за Радио „Фокус“ Антон Киссе, президент на Асоциацията на българите в Украйна по повод първия редовен въздушен полет, който ще бъде изпълнен днес. „100% ще укрепнат отношенията между двете страни, благодарение на възможността за въздушни полети, както и бизнес отношенията. Искам да отбележа, че към момента българският бизнес не работи активно в Украйна, както и украинският в България не се развива. Тези полети ще подпомогнат бизнес отношенията, а когато те са активни и авиолиниите ще имат финансова подкрепа“, коментира Киссе. \r\nТой изрази надежда, че полетите между София и Одеса няма да бъдат прекъснати, както се е случвало по-рано, и че цената на билета ще бъде достъпна за по-голямата част от гражданите. Той призова авиокомпанията да стимулира с ценови отстъпки младите хора, който искат да учат в България.", "date": "2017.12.22", "title": "Антон Киссе, Асоциация на българите в Украйна: Новата авиолиния между София и Одеса е голямо събитие за нас"}
{"url": "http://www.focus-news.net/news/2017/12/22/2470247/pavel-hristov-gerb-evropredsedatelstvoto-e-vazmozhnost-za-balgariya-da-se-nalozhi-kato-edin-ot-osnovnite-igrachi-v-es.html", "text": "Европредседателството ще утвърди България като мост между държавите в региона. Това каза в интервю за Радио „Фокус“ – Варна Павел Христов, народен представител от ПП ГЕРБ – Варна. „Европейското председателство ще бъде най-важният акцент в началото на 2018 година. Задали сме амбициозна програма, по която да проведем това председателство. Народното събрание не остава встрани – председателството има своите парламентарни измерения. Народното събрание ще участва активно в процеса, за да утвърдим България като един от главните мостове в региона по отношение на външната политика, да зададем много важни и правилни приоритети за развитието на Европа през следващите години. Това е моментът, в който България поема стратегически важна роля“, заяви Павел Христов. Той подчерта, че имиджът на страната ни е достатъчно добър сред европейските ни партньори, но председателството е моментът, в който страната ни може да затвърди изградения вече авторитет.\r\n„Председателството е възможност за България да се наложи като един от основните играчи в ЕС – нещо, за което все по-активно виждаме сигнали“, отбеляза Павел Христов. Сред основните приоритети за 2018-а година той посочи стабилността на държавата. „Ще продължим да създаваме предпоставки за икономическо развитие, ускоряване и растеж на икономиката“, добави народният представител.\r\nПавел Христов определи парламентарната 2017 година като изключително успешна в политически план за държавата. „Годината беше изпълнена с динамика, с интересни моменти, естествено не липсваха и трудности и препятствия за преодоляване, но успяхме да съставим стабилно мнозинство. Излъчено бе правителство, което работи на високи обороти. Коалицията е стабилна. Вървим уверено към следващата година с един много добър бюджет, който същевременно е бюджет на реалностите, на възможностите. Не на последно място, съумяхме да подготвим страната за европейското председателство, което ще поемем официално само след няколко дни“, подчерта народният представител Павел Христов.\r\nМарияна ВАЛЕНТИНОВА", "date": "2017.12.22", "title": "Павел Христов, ГЕРБ: Европредседателството е възможност за България да се наложи като един от основните играчи в ЕС"}
{"url": "http://www.focus-news.net/news/2017/12/22/2470248/hristina-popova-5-200-leva-sa-sabrani-ot-blagotvoritelniya-bazar-na-ezikova-gimnaziya-akad-lyudmil-stoyanov-i-sa-dareni-za-lechenieto-na-martina-taneva-ot-bansko.html", "text": "5 200 лева са събрани от благотворителния базар на Езикова гимназия „Акад. Людмил Стоянов“ и са дарени за лечението на Мартина Танева от Банско. Това каза в предаването „Часът на Благоевград“ по Радио „Фокус“ - Пирин Христина Попова, психолог в Езикова гимназия „Акад. Людмил Стоянов“. „Инициативата е на Ученическия парламент на Езикова гимназия и носи наименованието „Работилница за добро“. Тя се провежда от девет години в училището. В началото на всяка учебна година Ученически парламент на Езикова гимназия предлага и гласува благотворителна кауза, на която да бъде посветена коледният ни базар. Тази година благотворителната кауза, която избраха учениците ни, е посветена на Мартина Танева от Банско. С изключителен ентусиазъм и подкрепа от своите родители, учители и ръководство, те проведоха деветият благотворителен базар, който е девети поред“, каза Попова. По думите ѝ сумата, която е събрана и била внесена в банката, но не могат да дадат информация за сумите, които са преведени по сметката на детето, защото нямат достъп до тази информация на този етап.\r\nЛора КАЛЧЕВА", "date": "2017.12.22", "title": "Христина Попова: 5 200 лева са събрани от благотворителния базар на Езикова гимназия „Акад. Людмил Стоянов“ и са дарени за лечението на Мартина Танева от Банско"}
{"url": "http://www.focus-news.net/news/2017/12/22/2470249/prof-lyubomira-popova-oblasten-upravitel-na-veliko-tarnovo-imame-gotovnost-da-se-spravim-pri-eventualno-vloshavane-na-zimnata-obstanovka.html", "text": "Великотърновска област има готовност да се справи при евентуално влошаване на зимната обстановка и възникване на критични ситуации. Това категорично заяви пред Радио „Фокус“ – Велико Търново областният управител проф. Любомира Попова. Тя уточни, че от началото на зимата до момента не са постъпвали сериозни сигнали и оплаквания от граждани и управници. „В началото на месец ноември свикахме Областният съвет по сигурност и това, което докладваха всички участници в него е, че област Велико Търново е готова за зимата и има техническата възможност за осъществяване на снегопочистване по пътните мрежи. Това, което уточнихме на Областния съвет по сигурност бе, че има необходимата отлична координация между всички институции за обмен на информация, между общините, между всички териториални звена“, поясни още губернаторът. Постоянна денонощна връзка се поддържа и със съседните на Великотърновска области. Добра, по думите на проф. Попова, е и комуникацията със структурите на регионална дирекция „Пожарна безопасност и защита на населението“, с РЗИ, КАТ, ДАИ, Центърът за спешна медицинска помощ и разбира се Областно пътно управление. „Остава ни да си пожелаем да не се налага тази добре създадена координация да се задейства. Пожелавам на всички ваши читатели светли празници, здраве и благополучие през новата година“, каза още проф. Любомира Попова.\r\nЛуиза ТРАНЧЕВА", "date": "2017.12.22", "title": "Проф. Любомира Попова, областен управител на Велико Търново: Имаме готовност да се справим при евентуално влошаване на зимната обстановка"}
{"url": "http://www.focus-news.net/news/2017/12/22/2470250/dvete-lavcheta-rodeni-v-zooparka-v-razgrad-shte-badat-otglezhdani-pri-podhodyashti-usloviya-beshe-ugovoreno-na-sreshta-pri-premiera-boyko-borisov.html", "text": "Двете лъвчета, родени в зоопарка в Разград, ще бъдат отглеждани във възможно най-подходящите за тях условия. С това се ангажира министърът на околната среда и водите Нено Димов на среща при премиера Бойко Борисов с представители на фондациите „Четири лапи“ и „Дивите животни“. Това съобщиха от пресцентъра на МОСВ.\r\nМинистърът заяви категорично, че животните няма да бъдат настанени в зоопарка в Пазарджик, както реши общинският съвет в Разград. Причината е, че пазарджишката зоологическа градина не разполага с подходящи условия за отглеждане на малки лъвове. Ако се наложи, министърът може да пристъпи към конфискацията им в полза на държавата.\r\nНа среща с представителите на фондациите в МОСВ беше договорено също да се подготвят промени в законодателството, даващи гаранции за защита на животните в подобни случаи. Ще бъдат направени също поредица от дискусии на местно ниво за дейността на зоологическите градини.\r\nПо-късно министър Димов се срещна с протестиращите в защита на лъвчетата граждани и им съобщи набелязаните мерки.", "date": "2017.12.22", "title": "Двете лъвчета, родени в зоопарка в Разград, ще бъдат отглеждани при подходящи условия, беше уговорено на среща при премиера Бойко Борисов"}
{"url": "http://www.focus-news.net/news/2017/12/22/2470251/afp-mariano-rahoy-otkaza-da-se-sreshtne-s-karles-puchdemon.html", "text": "Испанският премиер Мариано Рахой отказа поканата на бившия каталунски лидер Карлес Пучдемон, който по-рано предложи двамата да се срещнат някъде извън Испания, за да обсъдят кризата в испанската област, съобщава AFP. \r\nМинистър-председателят отбеляза, че „човекът, с който трябва да се срещна е този, който спечели изборите в Каталуния, а това е Инес Аримада“. Думите му са отправени след журналистически въпрос, като Рахой предвид лидера на спечелилата най-много места в каталунския Женералитет партия „Граждани“, поясняват от агенцията. \r\nВъпреки резултата на формацията, бореща се против движението за независимост на Каталуния, трите сепаратистки партии „Заедно за Каталуния“, „Обединена левица за Каталуния“ и „Кандидатура за народно единство“ спечелиха общо 70 места в местния парламент, което би им гарантирало пълно мнозинство ако формират коалиция. \r\nКарлес Пучдемон се намира в Брюксел, като срещу него има издадена заповед за арест, която ще влезе в сила в момента в който стъпи на испанска територия. Във връзка с опита да обяви независима каталунска република, бившият председател на Женералитета е обвинен в държавна измяна и злоупотреба с обществени средства. : Цанко Цолов", "date": "2017.12.22", "title": "AFP: Мариано Рахой отказа да се срещне с Карлес Пучдемон"}
{"url": "http://www.focus-news.net/news/2017/12/22/2470252/sofiya-vazstanoveno-e-tramvaynoto-dvizhenie-po-bul-balgariya.html", "text": "В 15.35 часа е възстановено трамвайното движение по бул. \"България\". Това съобщиха от пресцентъра на Столична община.", "date": "2017.12.22", "title": "София: Възстановено е трамвайното движение по бул. \"България\""}
{"url": "http://www.focus-news.net/news/2017/12/22/2470253/evropeyski-sayuz-za-otbrana-odobren-e-parviyat-nauchnoizsledovatelski-proekt-za-finansirane-ot-byudzheta-na-es.html", "text": "Европейският фонд за отбрана, предложен от председателя на Европейската комисия Жан-Клод Юнкер през септември 2016 и задействан през юни 2017г, започна да дава резултати. Беше подписано грантово споразумение по първия изследователски проект в отбранителния сектор, финансиран с пари от бюджета на ЕС. Проектът PYTHIA е кръстен на жриците от древния храм на Делфийския оракул и цели да идентифицира ключови тенденции в бързо развиващия се свят на иновативните отбранителни технологии. Това съобщиха от Представителството на Европейската комисия в България\r\nМеждународният консорциум по проекта включва партньори от България, Франция, Италия, Полша, Румъния и Обединеното кралство. Той ще получи 1 милион евро субсидия от ЕС.\r\nВ следващите седмици се очаква да бъдат подписани споразумение за финансирането и на още проекти в сферата на научните разработки на дронове и защитната екипировка на войниците.", "date": "2017.12.22", "title": "Европейски съюз за отбрана: Одобрен е първият научноизследователски проект за финансиране от бюджета на ЕС"}
{"url": "http://www.focus-news.net/news/2017/12/22/2470254/ministarat-na-turizma-nikolina-angelkova-provede-rabotna-sreshta-s-amerikanskiya-poslanik-npr-erik-rubin.html", "text": "Министърът на туризма Николина Ангелкова проведе работна среща с Н.Пр. Ерик Рубин, посланик на САЩ в България, съобщиха от пресцентъра на министерството. Основен акцент на разговора бяха механизмите  за насърчаване на пътуванията между двете страни и възможностите за инвестиции в България. Министърът представи пред госта си програмата на събитията, които ведомството подготвя за следващата година. Една от първите инициативи на министерството е през февруари 2018 г., когато в София ще се проведе среща на министрите на туризма по време на Българското председателство на Съвета на ЕС. Срещата е сред форумите, които са от най-висок ранг. \r\nВ средата на ноември ще се проведе и вторият Международен конгрес на световните цивилизации и древните маршрути, съобщи министър Ангелкова. За модератор на събитието е поканен звездата на CNN Ричард Куест и преговорите с него са в напреднала фаза. \r\nРаботим активно за популяризиране в САЩ на културно-историческия, СПА, морски, зимен и други видове туризъм, които могат да се практикуват у нас, каза още министърът. Тя посочи, че през последните месеци министерството проведе рекламна кампания в САЩ, при която бяха поставени билбордове, промотиращи българския туризъм. Паната бяха разположени  Ню Йорк, Бостън, Вашингтон, Лос Анджелис и Лас Вегас, имаше и онлайн маркетингови дейности. Досега в Америка не сме имали рекламни активности, а тази година в рамките на два месеца имахме възможност да популяризираме българския продукт в едни от най-космополитните градове в света, коментира министърът. \r\nДобре е при рекламиране на България да се наблегне на природните й дадености, както и на възможностите за туризъм, свързани с нейното опознаване, например орнитоложки туризъм, препоръча Н. Пр. Ерик Рубин. Той отбеляза още, че е нужно американските туристи да бъдат информирани, че България е сигурна туристическа дестинация. \r\nМинистър Ангелкова отбеляза убеждението си за връзката между туризма и киноиндустрията като начин за привличане на повече чуждестранни посетители. Двамата с дипломата бяха единодушни, че положителен ефект за туризма ще има привличането  на все повече международни  кинопродукции у нас. Министър Ангелкова отбеляза, че страната вече има традиция в създаването на хитови ленти с участието на мегазвезди като Антонио Бандерас, Силвестър Сталоун, Морган Фрийман и Джейсън Стейтъм.  \r\nМинистърът и Н.Пр. Рубин коментираха, че възможността за откриване на директна авиолиния между България и САЩ ще даде тласък на развитието на туризма между двете страни.", "date": "2017.12.22", "title": "Министърът на туризма Николина Ангелкова проведе работна среща с американския посланик Н.Пр. Ерик Рубин"}
{"url": "http://www.focus-news.net/news/2017/12/22/2470255/tass-byudzhetat-na-ruskoto-ministerstvo-na-otbranata-za-2018-g-e-46-miliarda-dolara.html", "text": "В петък бе одобрен бюджетът на руското министерство на отбраната, който по думите на завеждащия ведомството Сергей Шойгу се равнява на 2,8% от Брутния вътрешен продукт или 46 милиарда долара, предава ТАСС. \r\nМинистърът напомни, че за сравнение сумата, която Белия дом отдели за Пентагона е 700 млрд. долара. \r\nПарите ще бъдат използвани за частично превъоръжаване, въвеждането в армията на 199 безпилотни летателни апарати, 10 бойни кораби и катери и над 2000 нови машини за сухопътните сили. : Цанко Цолов", "date": "2017.12.22", "title": "ТАСС: Бюджетът на руското министерство на отбраната за 2018 г. е 46 милиарда долара"}
{"url": "http://www.focus-news.net/news/2017/12/22/2470256/pavel-hristov-gerb-varna-poluchava-bezpretsedentna-podkrepa-i-ot-darzhavata-i-ot-evropeyskite-institutsii.html", "text": "Варна получава безпрецедентна подкрепа и от държавата, и от европейските институции. Това каза в интервю за Радио „Фокус“ – Варна Павел Христов, народен представител от ПП ГЕРБ – Варна. „Градът в последните години се развива с изключително ускорени темпове. Към момента инфраструктурните проекти и обекти, които се реализират, са на стойност около 300 млн. лева. Само в рамките на тази календарна година, считано от лятото, правителството на премиера Бойко Борисов отпусна 85 млн. лева за изграждане на бул. „Левски“ и пробива на бул. „Сливница“. Мащабните инвестиции имат за цел да разтоварят трафика в града“, заяви Христов. Той допълни, че в момента се работи и по бул. „Мара Тасева“ в „Аспарухово“, както и на пътя Варна – Златни пясъци, чийто ремонт се извършва по линия на Агенция „Пътна инфраструктура“. „Чрез европроекти преобразяването на градската инфраструктура продължава“, отбеляза варненският депутат.\r\nПо думите му сериозна стъпка напред е и проектът за изграждане на Индустриално-технологичен парк. „С Национална компания „Индустриални зони“ ще се учреди съвместно дружество и ще се върви към реализацията на т.нар. икономическа зона, която е изключително важна не само за Варна, но и за цялата област. Ще бъдат създадени предпоставки за развитие на много нови предприемачески и бизнес инициативи. Не на последно място, зам.-министърът на икономиката Александър Манолев, който наскоро беше на посещение в морската столица, изнесе една изключително окуражаваща статистика за града ни – средният брутен вътрешен продукт на глава от населението във Варна е по-висок от средния за страната, а именно малко над 12 500 лева на човек. Заплатите във Варна са в челната петица за страната. Морската столица не само получава безпрецедентна подкрепа и от държавата, и от европейските институции, но и с местни сили успява да се справи с някой сериозни и наболели проблеми. Актуализираният бюджет на общината достигна рекордите близо 350 млн. лева. Такъв бюджет Варна досега не е имала никога“, допълни народният представител.\r\nКато важно за варненската общественост Павел Христово отчете и намереното решение за сагата с футболния клуб „Спартак“ и спортната база на клуба. „Надявам се в най-скоро време клубът да се съвземе и да ползва отново спортната база и стадиона. Правителството стартира процедура по отпускането на 1 млн. лева за освежаване на терена, за ремонт на съблекални и трибуни, за да може този стадион отново да приюти „Спартак“ и да се провеждат мачове“, каза още Павел Христов.\r\nМарияна ВАЛЕНТИНОВА", "date": "2017.12.22", "title": "Павел Христов, ГЕРБ: Варна получава безпрецедентна подкрепа и от държавата, и от европейските институции"}
{"url": "http://www.focus-news.net/news/2017/12/22/2470257/zam-kmetat-na-sofiya-todor-chobanov-proveryavame-tvardeniyata-na-bivshiya-direktor-na-detskata-gradina-v-gorna-banya.html", "text": "Имаме нови източници и още сигнали, получихме и нови документи, които са предмет на трета проверка. Лично съм я поискал от Отдел „Вътрешен контрол“ на общината. Това каза на пресконференция зам.-кметът на София с направление „Култура, образование, спорт и превенция на зависимости“ доц. д-р Тодор Чобанов във връзка с проверките и откритите нарушения в детската градина 164 \"Зорница“ в Горна баня , предаде репортер на Агенция „Фокус“. „Ще се проверяват, както стотиците нови факти и десетките документи, които получихме, така и твърденията на бившия директор на детската градина Мариана Иванова“, заяви той. „Тя си позволи да отправи едни безпрецедентни твърдения в публичното пространство. Длъжни сме да проверим доколко са верни тези твърдения и имат ли потвърждение“, посочи Тодор Чобанов. „Четири пъти на „Московска“ 33 лично съм приемал групи от родители от Горна баня да съобщават най-различни проблеми“, обясни зам.-кметът и даде примери за системно събиране на пари на ръка без документи, както и подписване на декларации за това, че родителите носят отговорност за децата си в часовете, когато са в детската градина и са поверени на директора и на персонала. „Ние сме приели тези родители. По българското законодателство, когато някой дойде със сигнал, администрацията е длъжна да го провери“, каза още Тодор Чобанов.", "date": "2017.12.22", "title": "Зам.-кметът на София Тодор Чобанов: Проверяваме твърденията на бившия директор на детската градина в Горна баня"}
{"url": "http://www.focus-news.net/news/2017/12/22/2470258/zam-ministar-anatoliy-velichkov-podvigat-i-samozhertvata-na-balgarskite-voennosluzheshti-shte-ostanat-zavinagi-v-panteona-na-balgarskata-boyna-slava.html", "text": "По време на българското участие в операцията на коалиционните сили в Ирак от 2003 г. до 2008 г. Република България участва с 11 военни контингента и за жалост бяха дадени 13 свидни за Родината жертви. Днес ние почитаме светлата им памет и се прекланяме пред техния героизъм. От името на ръководството на Министерството на отбраната и лично от мое име искам да изкажа най-дълбоки чувства на уважение и признателност към куража, смелостта, мъжеството и достойнството на тези български синове, да изкажа почитта си към тяхната нечовешка сила на духа и отстоявана до последно воинска доблест и чест. Това каза заместник-министърът на отбраната Анатолий Величков на военния ритуал - панихида в памет на българските военнослужещи, загинали при изпълнение на своя воински дълг в операцията на Коалиционните сили за стабилизиране и възстановяване на Ирак, съобщиха от пресцентъра на Министерството на отбраната. \r\nРитуалът се проведе днес пред Паметника на загиналите в борбата срещу световния тероризъм в град Карлово и в него участваха началникът на отбраната генерал-лейтенант Андрей Боцев, ръководният състав и военнослужещи от 61-ва Стрямска механизирана бригада, роднини и близки на загиналите, граждани. \r\n„Битката с тероризма, изграден на радикална религиозна основа, трябва да се води там, където той възниква и черпи сили, за да не допуснем внос на чужди интереси на българска земя, да опазим границите от нежелани гости, да посрещаме предизвикателствата преди те да са достигнали нашата територия“, категоричен беше заместник-министърът на отбраната. „Подвигът и саможертвата на българските воини няма да бъдат забравени! Те ще останат завинаги в пантеона на българската бойна слава“, заяви той. \r\n„Чувстваме за повече от нужно да се поклоним дълбоко на тези момчета, които оставиха живота си в далечните страни, изпълнявайки докрай своя войнски дълг. Те останаха верни на поетата отговорност – да представляват страната ни по най-добрия начин“, каза началникът на отбраната генерал-лейтенант Андрей Боцев. „С отношението си към военната служба, с достойното изпълнение на своите задължения, с мъжеството и себеотрицанието си, със зачитането на общочовешките ценности и съпричастността си към извоюване правото на свободен и демократичен живот за гражданите на тези страни – те заслужиха почитта ни завинаги“, заяви той и допълни: „Ние трябва да говорим за тях, да си спомняме изживените с тях трудности и радости. Защото споменът за тях е памет за Българската армия. Защото те са героите на новата ни военна история. Защото и сега, и в бъдеще, ще ги нареждаме сред хилядите български войни, допринесли за българската бойна слава“.\r\nВоенен ритуал - панихида в знак на признателност към героизма на военнослужещите от 5-та Шипченска механизирана бригада, загинали в Ирак, се проведе днес и в гр. Плевен. Беше отслужен молебен в памет на  офицерските кандидати Иван Инджов, Свилен Киров,  Гърди Гърдев и Димитър Димитров и на загиналите при изпълнение на воинския си дълг в мирно време. Военнослужещите от военно формирование 22 160 – Плевен отдадоха почит с едноминутно мълчание и поднесоха венци и цветя пред паметната плоча на загиналите.", "date": "2017.12.22", "title": "Зам.-министър Анатолий Величков: Подвигът и саможертвата на българските военнослужещи ще останат завинаги в пантеона на българската бойна слава"}
{"url": "http://www.focus-news.net/news/2017/12/22/2470259/deutsche-welle-savetat-za-sigurnost-na-oon-shte-glasuva-po-kasno-v-petak-novi-sanktsii-sreshtu-severna-koreya.html", "text": "Съветът за сигурност на ООН ще гласува по-късно в петък, 22 декември, въвеждането на нови икономически санкции срещу Северна Корея, съобщава Deutsche Welle. Новата предложена от САЩ проекторезолюция съдържа в себе си текстове за драстично намаляване на количеството преработени петролни продукти, които международната общност има право да продава на пхенянския режим. Освен това, ако бъде приета, резолюцията ще постанови репатрирането на всички севернокорейци, работещи извън страната си. \r\nТекстът на проекторезолюцията бе предложен от американския постоянен представител Ники Хейли в четвъртък, по време на извънредното заседание на Общото събрание на ООН. : Цанко Цолов", "date": "2017.12.22", "title": "Deutsche Welle: Съветът за сигурност на ООН ще гласува по-късно в петък нови санкции срещу Северна Корея"}
{"url": "http://www.focus-news.net/news/2017/12/22/2470260/ministar-valentin-radev-na-tseremoniyata-politsay-na-godinata-v-sastezanieto-s-prestapnostta-politseyskite-sluzhiteli-ezhednevno-otbelyazvat-pobedi.html", "text": "На тържествена церемония „Полицай на годината“ бяха отличени полицаи и колективи, постигнали високи професионални резултати, съобщиха от пресцентъра на МВР. Те бяха сърдечно поздравени от министъра на вътрешните работи Валентин Радев. \"Вие спечелихте едно състезание, но не помежду си, а между вас и престъпността. Тези награди са оценка за труда и на вашите колеги, с които работите заедно, както и за търпението и проявеното разбиране от семействата ви\", с тези думи вътрешният министър поздрави наградените служители. В словото си той обърна внимание и на резултатите, изведени от статистиката – от регистрирани през миналата година 92 000 престъпления,  43 000 са разкрити. \"В мониторинговия доклад МВР се сочи за пример по отношение на борбата с корупцията. Фронтекс, както и партньорите ни, също изтъкват решаващата роля на МВР в опазването на границата. Това са добри знаци, но най-важният от тях, е че хората ни приемат  все по-добре\", обобщи министър Радев. Той увери, че политическото и професионалното ръководство на министерството ще продължат да полагат усилия за подобряване на условията на труд и заплащането на служителите.  \r\nЗа 24-та поредна година бяха връчени наградите „Полицай на годината“. Церемонията се състоя в зала 8 на НДК, а инициатори бяха МВР и фондация „Доверие и закрила“. \r\nПо традиция бяха връчени четири индивидуални, четири колективни и две поощрителни награди. За поредна година бе присъдена и специална награда за граждански принос към работата на полицията. По идея на директора на ГДНП гл.комисар Христо Терзийски бе отличен и председателят на фондация „Доверие и закрила“ Христо Друмев, благодарение на когото почти четвърт век се провежда церемонията „Полицай на годината“. \r\nВсички наградени получиха специална грамота и предметна награда, осигурени от фондация „Доверие и закрила“, а носителите на приза „Полицай на годината 2017 г.“ индивидуално и колективно - купа. \r\nЗа първи път тази година по време на церемонията се проведе и търг на детски рисунки, дело на  възпитаници на инициативата Детско полицейско управление в цялата страна, с който бяха събрани близо 4000 лева. Парите ще бъдат предоставени на Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР, а инициативата бе на символичния домакин на церемонията главен комисар Христо Терзийски, директор на Главната дирекция „Национална полиция“.  \r\nГолямата индивидуална награда “Полицай на годината 2017-та” бе присъдена на инспектор Стоян Крумов, старши разследващ полицай в сектор „Разследване на криминални престъпления“ в отдел „Разследване“ при Столичната дирекция на вътрешните работи. Старши разследващ полицай Стоян Крумов доказа висок професионализъм при разследването на сложни дела, свързани с документни престъпления. През годината той е работил по 42 досъдебни производства за различни по вид престъпления. Приключил е 21 дела. От тях – 13 с мнение за изготвяне на обвинителен акт и предаване на обвиняемите лица на съд. Предявил е обвинения на 17 души, като на 15 от тях съдът е взел мярка за неотклонение „задържане под стража“, потвърдени във всеки от случаите и от апелативната инстанция.   \r\nПърви подгласник при индивидуалните награди “Полицай на годината” е за младши инспектор Пламен Фитков, старши полицай в група „Охрана на обществения ред“ на сектор „Охранителна полиция“ към Районното управление в Казанлък при Областната дирекция на министерството на вътрешните работи в Стара Загора. През тази година той е работил активно по противодействието на престъпността и опазването на обществения ред на територията на Община Казанлък. Благодарение на професионализма му са образувани 29 досъдебни производства за притежание на наркотични вещества, 14 - за управление на МПС след употреба на наркотични вещества, 11- за управление на нерегистрирано МПС. Широк обществен отзвук доби случаят, при който младшият инспектор откри в спрян за проверка лек автомобил ценни антични предмети. В момента те са част от експозицията на Историческия музей в Казанлък.   \r\nВтори подгласник при индивидуалните награди е комисар Живко Живков, началник на отдел „Противодействие на незаконната миграция“ към Дирекция „Противодействие на престъпността през държавната граница“ при Главна дирекция „Гранична полиция“. На 5 април 2017 г. бе разкрит и пресечен канал за незаконно изнасяне на оръжие и боеприпаси през границата ни с Гърция.  Основната заслуга за успешната реализация е на комисар Живков.  \r\nТретата индивидуална награда е за старши инспектор Тодор Гарджев, началник на група „Противодействие на престъпления, свързани с наркотични вещества и детска престъпност” в сектор „Противодействие на общата престъпност и на престъпления с висока обществена опасност” към отдел „Криминална полиция” при ОДМВР - Пловдив. В резултат на активната дейност на служителите от групата, ръководена от старши инспектор Гарджев, през тази година не е допуснато съществуването на “монополна” организация за разпространение на наркотични вещества на територията на гр. Пловдив и областта. Под прякото ръководство и с участие на старши инспектор Гарджев са проведени над 19 специализирани полицейски операции срещу наркоразпространението. Задържани са 74 души, неутрализирани са 7 престъпни групи, занимаващи се с трафик и разпространение на дрога на територията на Пловдив и областта.  \r\nИндивидуална поощрителна награда „Полицай на годината 2017“ се връчва на комисар Кирил Златков, началник на отдел Първи при Дирекция „Вътрешна сигурност”. Под ръководството на комисар Златков и с негово участие са проведени значими полицейски операции, в резултат на които са неутрализирани действията на организирани престъпна групи, занимаващи се с трафик на бежанци.  \r\nГолямата колективна награда „Полицай на годината 2017 г.” бе присъдена на служителите от сектор „Престъпления против личността“ - СДВР. В резултат на проявения професионализъм, през тази година служителите на сектора разкриха всичките 17 тежки престъпления, станали на територията на София. Те установиха и задържаха и извършителите на други две тежки престъпления, станали през 2015 и 2016 г., добили широк обществен отзвук.   \r\nПърва награда сред колективите получиха служителите от сектор „Грабежи“ на Главната дирекция „Национална полиция“. \r\nПрез изминаващата 2017 година, с участието и под ръководството на служителите от сектор „Грабежи“ в Главната дирекция „Национална полиция“, са разкрити редица случаи на тежки криминални престъпления – въоръжени грабежи и грабежи, извършени на територията на страната.   \r\nВтора колективна награда “Полицай на годината” е присъдена на служителите от сектор „Специализирани полицейски сили“ при Областната дирекция на МВР в Пловдив. Основният приоритет в работата на сектора е охраната на масови мероприятия, опазване на обществения ред, контрол на пътното движение, извършване на конвойна дейност и оказване съдействие на други сектори и служби в пловдивската областна дирекция и МВР. През 2017 г. служителите на сектора са участвали в 93 разследвания на престъпления от общ характер и са задържали 284 извършители на престъпления и нарушения на обществения ред. Секторът е подпомагал 487 специализирани полицейски операции и е поел охраната на 444 масови мероприятия.  \r\nТрети подгластник е отдел „Контратероризъм“ в ГДБОП. През 2017 г. служителите на отдела са неутрализирали дейността на множество организирани престъпни структури. Една от най-успешните им реализации е през май т.г., когато са задържани 19 български и чужди граждани – участници в организирана престъпна група, занимаваща се с трафик на мигранти.   \r\nПоощрителна награда бе присъдена на служителите на сектор 2 на отдел Четвърти при Дирекция „Вътрешна сигурност“. През годината те работиха по множество случаи, добили широк обществен отзвук, и постигнаха значителни резултати.   \r\nЗа граждански принос бе отличена Надие Карагьозова, магистър по педагогика, секретар на Местната комисия за борба с противообществените прояви на малолетни и непълнолетни и ръководител на клуб „Емпатия“ в гр. Кубрат. Госпожа Карагьозова работи всеотдайно с децата от клуба, съдейства за дейността на Детската полицейска академия в града, изработва и издава наръчник за родители.", "date": "2017.12.22", "title": "Министър Валентин Радев на церемонията „Полицай на годината“: В състезанието с престъпността, полицейските служители ежедневно отбелязват победи"}
{"url": "http://www.focus-news.net/news/2017/12/22/2470261/zam-kmetat-na-sofiya-todor-chobanov-v-detskata-gradina-v-gorna-banya-sistemno-sa-sabirani-pari-i-sa-podpisvani-nezakonni-deklaratsii.html", "text": "Това, което ни съобщиха родителите, че в детската градина системно се събират пари - се оказва вярно. Това каза на пресконференция зам.-кметът на София с направление „Култура, образование, спорт и превенция на зависимости“ доц. д-р Тодор Чобанов във връзка с проверките и откритите нарушения в детската градина 164 \"Зорница“ в Горна баня, предаде репортер на Агенция „Фокус“. „Проверихме твърденията и до днес нямаме никакво обяснение къде са изчезнали едни 3080 лева, които са събрани на ръка от родителите за спортна дейност по плуване. Родителите са подписали незаконни декларации, че ще носят отговорност за децата в тези часове“, посочи той. „Тази дейност се извършва не на територията на детската градина, а на друг обект, без договори. Без правно основание и в нарушение на абсолютно всички общински нормативи“, допълни зам.-кметът. „Проучваме и други такива твърдения за дейности, за които са събрани пари на ръка и не са изпълнени задължителните ни изисквания за публичен конкурс“, уточни Тодор Чобанов. „Не всички имат еднакви финансови възможности, със сълзи на очи родители дойдоха на „Московска“ и казаха, че са платили повече пари за плуването, отколкото за детската градина и не им е издаден никакъв документ“, заяви той. „От гледна точка на водене на документация това е най-сериозния случай в историята на столичните детски градини с най-различни нарушения“, подчерта зам.-кметът. Той коментира изказванията на бившия директор на детската градина Мариана Иванова така: „Ако един директор е отговорен и спазва законите на страната още при първия случай, когато някой за нещо му е оказвал натиск е трябвало да дойде на „Московска“, за да съобщи писмено и устно“. „Трябвало е да отиде в Прокуратурата и МВР и да съобщи. Това е отговорното поведение на един директор“, каза още Тодор Чобанов.", "date": "2017.12.22", "title": "Зам.-кметът на София Тодор Чобанов: В детската градина в Горна баня системно са събирани пари и са подписвани незаконни декларации"}
{"url": "http://www.focus-news.net/news/2017/12/22/2470262/plovdiv-mbal-d-r-kiro-popov-v-karlovo-poluchi-kato-darenie-aparatura-za-sledoperativno-lechenie-na-rak-na-gardata.html", "text": "МБАЛ „Д-р Киро Попов” в Карлово получи като дарение апаратура за следоперативно лечение на рак на гърдата. Това съобщиха за Радио „Фокус” – Пловдив от пресцентъра на Община Карлово. Средствата бяха събрани с благотворителна инициатива. Идеята за дарението бе на Ротари клуб – Карлово, активно подкрепена със средства от кмета на Общината д-р Емил Кабаиванов, председателя на Общинския съвет Теодор Шойлеков, бизнесмените Христо Христев, Любо Белперчинов и Петър Даскалов. В набирането на средства се включиха и служителите на общинска администрация, което ще подпомогне закупуването на още един такъв апарат, необходим на нуждаещите се пациенти. \r\nФлебопресата, която ще бъде в отделението по физиотерапия, ще спести много време и средства на оперираните жени, които до сега се е налагало да ходят по няколко пъти в седмицата до Пловдив, за да го ползват. Днес апаратът беше предоставен на управителя на болницата д-р Христо Пелев. Той благодари за дарението и за помощта на общинските съветнички Павлина Брайкова и Ерма Попова – активно съдействали за реализиране на инициативата. Председателят на Общинския съвет Теодор Шойлеков благодари на д-р Кабаиванов за това, че са се обединили около една жизненоважна кауза и по негово предложение в нея се включели карловските бизнесмени. Началникът на отделението по „Физиотерапия и рехабилитация“ д-р Иванов благодари за предоставения апарат, което от своя страна ще увеличи контингента на отделението, защото до този момент тези пациенти не са могли да ползват услугите на отделението. Д-р Кабаиванов благодари на тримата бизнесмени, които винаги се включват в благотворителни инициативи и заяви: „С такива хора, нашият град винаги ще върви напред“. Той пожела на всички спокойни и весели празници и щастливо посрещане на Новата година.", "date": "2017.12.22", "title": "Пловдив: МБАЛ „Д-р Киро Попов” в Карлово получи като дарение апаратура за следоперативно лечение на рак на гърдата"}
{"url": "http://www.focus-news.net/news/2017/12/22/2470263/reuters-sayuza-hdshss-shte-se-opita-da-privleche-gsdp-kam-koalitsiya-chrez-otstapki-v-zdraveopazvaneto-i-trudoviya-pazar.html", "text": "Съюза (ХДС/ХСС) ще се опита да привлече към формиране на нова Голяма коалиция Германската социалдемократическа партия като направи отстъпки в сферата на здравеопазването и трудовия пазар, съобщава Reuters. Агенцията се позовава на интервю на действащия финансов министър на федералната република Петер Алтмайер, дадено за местно издание. \r\n„Ние, разбира се, ще насочим разговорите с ГСДП към проблемите в болниците и здравеопазването, подобрение за германските семейства и деца, подобряване на квалификацията на работниците и търсенето на път към близка до нулевата безработица“.\r\nНо данъчната система може да се окаже проблем при преговорите, тъй като водения от Ангела Меркел Съюз не желае да въведе по-високи такси за по-богатите. : Цанко Цолов", "date": "2017.12.22", "title": "Reuters: Съюза (ХДС/ХСС) ще се опита да привлече ГСДП към коалиция чрез отстъпки в здравеопазването и трудовия пазар"}
{"url": "http://www.focus-news.net/news/2017/12/22/2470264/viktor-yanev-oblasten-upravitel-na-kyustendil-ministerski-savet-ima-reshenie-za-podpomagane-obshtinite-bez-regionalni-depa-v-regiona.html", "text": "Министерски съвет има решение за подпомагане общините без регионални депа в региона. Това каза пред журналисти областният управител на област Кюстендил Виктор Янев, предаде репортер на Радио „Фокус” – Кюстендил. Според Янев не само в областта, но и на места в страната се бави изграждането на регионални депа за битови отпадъци. „Поради тази причина Министерството на околната среда и водите и респективно Министерски съвет взеха това решение да подпомогнат общините в страната, за да могат да извозват своите отпадъци в други депа”, каза Виктор Янев. По думите му съответните Общини трябва да договорят депонирането с регионалните центрове за отпадъци. \r\n„За момента не мога да кажа къде Кюстендил, Дупница и Сапарева баня ще извозват отпадъците, това е предмет на договореност”, каза Виктор Янев. Договорите трябва да бъдат сключени до края на настоящата година, когато трябва да бъдат закрити общинските депа.\r\nВенцеслав ИЛЧЕВ", "date": "2017.12.22", "title": "Виктор Янев, областен управител на Кюстендил: Министерски съвет има решение за подпомагане общините без регионални депа в региона"}
{"url": "http://www.focus-news.net/news/2017/12/22/2470265/pazardzhik-za-17-ti-pat-v-peshtera-se-provede-peshterskata-koleda.html", "text": "За 17-ти път в Пещера се проведе „Пещерската Коледа”, съобщи за Радио „Фокус” – Пазарджик Стоян Йовчев от Общината. Той уточни, че благотворителната среща на децата сираци от общината се е провела под патронажа на кмета Николай Зайчев. „В актовата зала на СУ „Св. Климент Охридски” кметът събра 59 деца, които са загубили родител. Поредната кампания отново бе подкрепена от фирми от Пещера, които осигуриха фонд от 7 500 лева, разпределени по равно между децата. Освен финансовата помощ, децата от общината получиха с много обич подаръци и послания за здраве и повече радост. С този жест Община Пещера успя да направи Коледата им по-красива. Превърна поне за малко делниците им в празници”, коментира Йовчев. Поздрав за децата сираци поднесоха учениците от СУ „Св. Климент Охридски”.\r\nВаня НИКОЛОВА", "date": "2017.12.22", "title": "Пазарджик: За 17-ти път в Пещера се проведе „Пещерската Коледа”"}
{"url": "http://www.focus-news.net/news/2017/12/22/2470266/afp-vtori-palestinets-e-ubit-pri-sblasatsi-s-izraelski-voenni-spored-mestnite-vlasti.html", "text": "Втори палестинец е убит в петък по време на сблъсъци между жители на Автономията и израелски военни в Ивицата Газа, съобщава AFP, като се позовава на данни от палестинското министерство на здравеопазването. Жертвата все още е неидентифицирана, но причината за смъртта е огнестрелна рана. \r\nПо-рано стана ясно, че израелската армия е открила огън по демонстранти, протестиращи срещу решението на американския Доналд Тръм да признае Ерусалим за столица на Израел. По данни на министерството, още поне 10 души са ранени. Израелските власти заявиха, че са започнали проверка на информацията. : Цанко Цолов", "date": "2017.12.22", "title": "AFP: Втори палестинец е убит при сблъсъци с израелски военни, според местните власти"}
{"url": "http://www.focus-news.net/news/2017/12/22/2470267/100-malki-patsienti-ot-bolnitsa-v-skopie-poluchiha-podaratsi-ot-balgarskoto-mvnr.html", "text": "Сто деца, които се лекуват в болницата Козле в Скопие, получиха днес коледни подаръци от българското Министерство на външните работи, съобщиха от пресцентъра на МВнР. \r\nЛично Зорица Заева, съпругата на премиера на Република Македония Зоран Заев, раздаде подаръците на децата в Института за белодробни заболявания. Помагаха й посланик Иван Петков и директорът на болница Козле доктор Ангелчо Андоновски. \r\nПо време на събитието бе договорено да се организира с помощта на посолството ни в Скопие семинар за работа с деца от аутистичния спектър. Зорица Заева откликна незабавно и прегърна идеята това да стане под неин патронаж.", "date": "2017.12.22", "title": "100 малки пациенти от болница в Скопие получиха подаръци от българското МВнР"}
{"url": "http://www.focus-news.net/news/2017/12/22/2470268/benyanim-netanyahu-nyakolko-strani-obmislyat-da-posledvat-primera-na-sasht-za-erusalim.html", "text": "Израелският премиер Беняним Нетаняху заяви в петък, по време на интервю за американския телевизионен канал CNN, че няколко държави обмислят да последват примера на САЩ и признаят Ерусалим за столица на Израел. \r\nДен след като в четвъртък Общото събрание на ООН гласува за да осъди действията на Белия дом, Нетаняху отбеляза, че „в момента водим преговори с няколко държави, които сериозно обмислят да направят подобни изявление (като това на Доналд Тръмп – б.р.) и преместят \r\nсвоите посолства в Ерусалим“. Премиерът обаче не даде повече яснота по въпроса. : Цанко Цолов", "date": "2017.12.22", "title": "Беняним Нетаняху: Няколко страни обмислят да последват примера на САЩ за Ерусалим"}
{"url": "http://www.focus-news.net/news/2017/12/22/2470269/vitsepremierat-valeri-simeonov-sled-vazdushnata-liniya-mezhdu-sofiya-i-odesa-predstoi-izgrazhdaneto-na-oshte-transportni-vrazki-s-ukrayna.html", "text": "След въздушната връзка между София и Одеса предстои изграждането и на още транспортни връзки между България и Украйна. Това каза пред Радио „Фокус“ вицепремиерът Валери Симеонов. \"Откриването на линията София – Одеса – София идва след като българската общност в Украйна сама е поставила искането за подобряване на транспортните връзки между двете страни\", поясни вицепремиерът Симеонов. \r\n„Поехме ангажимент за една въздушна линия, а в последствие ще се изграждат връзки и с кораби по Дунав. Другата цел е една връзка между Силистра и Измаил, отново по Дунав. Мога да ви гарантирам, че по линията, която откриваме днес, самолетът няма да остане празен, най-малкото защото всяка година България предоставя няколкостотин нови места за висше образование на наши сънародници от този регион. От друга страна, знаете че търсенето на работна ръка, особено по време на туристическия сезон, изключително се увеличава. Тази година между 3 000 и 3 500 души работиха по Черноморието, заети в туристическия бранш“, коментира вицепремиерът.\r\nВалери Симеонов допълни, че новата линия ще спомогне и за увеличение на туристите от страните от бившите съветски републики, които ще имат възможност да пътуват по-лесно до българските курорти. По думите му ползи от новата линия ще има и за бизнеса като цяло. \r\n„Икономическите връзки са пряко свързани с транспортната възможност. Няма бизнес без транспортни връзки. Така че аз очаквам резултатът да бъде многократно увеличен от едно такова разширяване на чисто икономическите връзки между България и Украйна“, коментира ще Валери Симеонов.", "date": "2017.12.22", "title": "Вицепремиерът Валери Симеонов: След въздушната линия между София и Одеса предстои изграждането на още транспортни връзки с Украйна"}
{"url": "http://www.focus-news.net/news/2017/12/22/2470270/sofiya-do-30-minuti-zakasnyavat-avtobusi-s-nomera-76-72-280-604.html", "text": "До 30 минути закъсняват автобуси с номера 76, 72, 280, 604. Това съобщиха за Агенция „Фокус“ от Центъра за градска мобилност (ЦГМ). От ЦГМ обясниха, че има доста големи задръствания на авто- и електротранспорта в столицата. С най-голямо закъснение се движи градският транспорт в централната част на София, минаващ през Орлов мост, бул. „Евлоги и Христо Георгиеви“ и бул.„Акад. Иван Евстатиев Гешов“. \r\nДеница КИТАНОВА", "date": "2017.12.22", "title": "София: До 30 минути закъсняват автобуси с номера 76, 72, 280, 604"}
{"url": "http://www.focus-news.net/news/2017/12/22/2470271/krum-milev-zam-kmet-na-dupnitsa-obyaveni-sa-pobeditelite-v-parviya-konkurs-za-nay-krasiva-koledna-ukrasa-v-grada.html", "text": "Обявени са победителите в първия конкурс за най-красива коледна украса в Дупница. Това съобщи за Радио „Фокус” – Кюстендил зам.-кметът на Община Дупница Крум Милев. По думите му в конкурса за коледна украса на външна фасада са раздадени награди в няколко категории. В категорията „Обществена сграда“ наградата от 250 лева е за детска градина „Калина“. \r\nОт Община Дупница връчват две награди по 250 лева всяка в категорията „частен дом“. Победители са Росен Александров от улица „Кулата“ 51 и Румяна Кирилова от улица „Бузлуджа“ 50. Награда е присъдена и в категорията „Търговски обект”. „Този конкурс е нещо ново, но се надявам, че ще се превърне в традиция”, каза Крум Милев.\r\nВенцеслав ИЛЧЕВ", "date": "2017.12.22", "title": "Крум Милев, зам.-кмет на Дупница: Обявени са победителите в първия конкурс за най-красива коледна украса в града"}
{"url": "http://www.focus-news.net/news/2017/12/22/2470272/tass-ruskiyat-ministar-na-otbranata-dokladva-na-vladimir-putin-za-izteglyaneto-na-ruskite-voyski-ot-siriya.html", "text": "Руският министър на отбраната Сергей Шойгу прочете в петък доклад пред държавния глава Владимир Путин, информирайки го за изтеглянето на руските войски от Сирия, съобщава ТАСС. \r\n„Вашата заповед за изтеглянето на руските войски от Сирийската арабска република бе изпълнена“ отбеляза Шойгу, като добави „авиационните части, специалистите от Международния противоминен център, войници и военни лекари, полицейският военен батальон и личния състав на Силите за извършване на специални операции, се завърнаха в Русия“. Според Шойгу,36 самолета и четири хеликоптера са настанени в основните им постоянни бази. Шест бомбардировача Ту-22 също са се завърнали в родината си, както и 157 броя на сухопътна военна техника. \r\nМинистърът на отбраната завърши доклада си с информацията, че три батальона военна полиция са останали в двете бази в Латакия.  : Цанко Цолов", "date": "2017.12.22", "title": "ТАСС: Руският министър на отбраната докладва на Владимир Путин за изтеглянето на руските войски от Сирия"}
{"url": "http://www.focus-news.net/news/2017/12/22/2470273/prezidentat-rumen-radev-i-saprugata-mu-desislava-radeva-shte-prisastvat-na-blagotvoritelniya-spektakal-balgarskata-koleda.html", "text": "Президентът Румен Радев и неговата съпруга Десислава Радева ще присъстват на традиционния благотворителен спектакъл „Българската Коледа“. Концертът ще се проведе на 25 декември, понеделник, от 20.00 часа в Народния театър „Иван Вазов“ и ще бъде излъчен пряко по Българската национална телевизия, Нова телевизия и Българското национално радио. Това съобщиха от прессекретариата на държавния глава.  \r\nПетнадесетото издание на „Българската Коледа“ 2017/2018 година е „В подкрепа на спасения детски живот“. Тази година спектакълът се реализира от екипa на „Dream Team Productions”. Oт сцената на Народния театър изявени български музиканти, танцьори, спортисти, актьори и журналисти ще подкрепят благородната кауза, посветена на изпадналите в беда деца.    \r\nЮлиан Вергов ще бъде водещ на спектакъла „Българската Коледа“, а в благотворителния концерт ще вземат участие известните български изпълнители Васил Найденов, Орлин Горанов и Еделина Кънева, група „БТР“ и група „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на  Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“. \r\n  Актрисата Мартина Вачкова, тенисистът Григор Димитров, лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, художествената гимнастичка Невяна Владинова, актрисата Десислава Бакърджиева и спортният журналист Иво Иванов също ще са сред застъпниците, които ще призоват за съпричастност и подкрепа на децата в беда.   \r\nУчастие в спектакъла ще вземат и журналисти от Българската национална телевизия, Нова телевизия и бТВ. По време на концерта ще бъдат разказани историите на деца, борещи се с тежкото си здравословно състояние, както и такива, които са успели да преодолеят подобни трудности.", "date": "2017.12.22", "title": "Президентът Румен Радев и съпругата му Десислава Радева ще присъстват на благотворителния спектакъл „Българската Коледа“"}
{"url": "http://www.focus-news.net/news/2017/12/22/2470274/vitsepremierat-valeri-simeonov-dva-veka-balgarite-v-odesa-ne-sa-zabravili-proizhoda-si-te-se-razhdat-i-umirat-s-ochi-vpereni-kam-balgariya.html", "text": "Одеса е център на българската диаспора, в който живеят 300-400 хил. истински българи и патриоти. Те в продължение на два века не са забравили своя произход, раждат се и умират с очи, вперени към България. Това каза пред журналисти вицепремиерът Валери Симеонов преди излитането на първия полет София-Одеса, предаде репортер на Агенция „Фокус“. „Одеса има много сериозно място в историята на България като център, към който са се стремили нашите възрожденци. Одеса е град, в който са работили и творили дейци на културата, писатели и революционери“, посочи той. „Достатъчно е да споменем само имената на Христо Ботев, Иван Вазов, Добри Чинтулов и Алеко Константинов за подчертаването на ролята на Одеса“, заяви Валери Симеонов. „Одеса има значение, както в историята, така и в настоящето. Особено със законовите промени, с които успяхме да променим условията за работа и обучение на живеещите българи в Украйна, благодарение на решителните и последователни действия на коалиционното правителство на ГЕРБ и „Обединени патриоти“, обясни вицепремиерът. „Поводът за създаването и организирането на първия полет София-Одеса-София и създаването на редовна транспортна връзка между България и Одеса беше посещението на българката правителствена делегация в края на август по покана на българската общност в Украйна по повод техен празник. Тогава ние бяхме удостоени с високата чест да получим един уникален експонат, който е свързан с живота и дейността на Христо Ботев. Това беше бастуна на баща му даскал Ботьо Петков. Този експонат е съхраняван от поколения на поколения и предаван от българите в Украйна“, припомни той. „Със съдействието на генералния консул на България в Одеса Димитър Тучков и на българския депутат в украинското Народно събрание Антон Кисе този бастун ми беше предоставен, за да го донесем и да го предадем на музея в Калофер, което ние сторихме“, каза още той.\r\nЦветилена СИМЕОНОВА", "date": "2017.12.22", "title": "Вицепремиерът Валери Симеонов: Два века българите в Одеса не са забравили произхода си, те се раждат и умират с очи, вперени към България"}
{"url": "http://www.focus-news.net/news/2017/12/22/2470275/georgi-georgiev-obshtina-petrich-investiraneto-v-sporta-e-izklyuchitelno-vazhno-zashtoto-toy-spomaga-za-namalyavane-agresiyata-sred-podrastvashtite.html", "text": "Инвестирането в спорта е изключително важно, защото той спомага за дисциплинирането на хората, но и за намаляване агресията сред подрастващите. Това каза за Радио „Фокус“ – Пирин Георги Георгиев, експерт „Спорт“ в Община Петрич. „Като бивш спортист ще кажа, че за мен спортът е като религия, той е и възпитание. Спортът всъщност изгражда личността и затова той трябва да е в основата на всеки един човек“, каза още Георгиев. Той добави, че ако спортуваме, то задължително ще бъдем дисциплинирани и добре организирани. „Не е казано, че всеки задължително трябва да стане елитен спортист, но най-малкото ще стане добър човек“, подчерта Георгиев. Според него спортът помага за намаляването на агресията в обществото, което е изключително важно в наши дни.\r\nЛивия НИНОВА", "date": "2017.12.22", "title": "Георги Георгиев, Община Петрич: Инвестирането в спорта е изключително важно, защото той спомага за намаляване агресията сред подрастващите"}
{"url": "http://www.focus-news.net/news/2017/12/22/2470276/nova-srebarna-vazpomenatelna-moneta-na-tema-balgarsko-predsedatelstvo-na-saveta-na-evropeyskiya-sayuz-2018-g-shte-bade-predstavena-na-29-dekemvri.html", "text": "На 29 декември (петък) от 12.00 часа в зала 108 в Българската народна банка ще се състои пресконференция за представяне на новата сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\" и новата разменна монета с номинална стойност 2 лева на същата тематика. Това съобщиха от пресцентъра на БНБ.", "date": "2017.12.22", "title": "Нова сребърна възпоменателна монета на тема \"Българско председателство на Съвета на Европейския съюз, 2018 г.\" ще бъде представена на 29 декември"}
{"url": "http://www.focus-news.net/news/2017/12/22/2470277/viktor-yanev-oblasten-upravitel-na-kyustendil-ot-dupnitsa-do-skopie-tryabva-da-bade-izgraden-skorosten-pat-kakto-i-zhelezopatna-liniya-sofiya-skopie.html", "text": "От Дупница до Скопие трябва да бъде изграден скоростен път, както и железопътна линия София – Скопие. Това каза пред журналисти областният управител на област Кюстендил Виктор Янев, предаде репортер на Радио „Фокус” – Кюстендил. „Важно е да бъде реализиран Коридор №8 и скоростният път. Това е важно за Югозападна България и за икономическото развитие на региона”, подчерта Янев. По думите му в рамките на Българското председателство на съвета на Европейския съюз има възможност областта да е домакин на среща за културно-историческото наследство. „Министър Лиляна Павлова присъства на едно от първите събития по отношение на Българското председателство в читалище „Братство”. Тя пое ангажимент за подобна среща”, каза Виктор Янев. По думите му и в самата областна администрация вече е проведена среща между български и македонски кметове, евродепутати, народни представители.\r\nВенцеслав ИЛЧЕВ", "date": "2017.12.22", "title": "Виктор Янев, областен управител на Кюстендил: От Дупница до Скопие трябва да бъде изграден скоростен път, както и железопътна линия София – Скопие"}
{"url": "http://www.focus-news.net/news/2017/12/22/2470278/hurriyet-turskiyat-prezident-blagodari-na-vladimir-putin-za-okazanata-podkrepa-pri-glasuvaneto-na-rezolyutsiyata-na-oon-za-erusalim.html", "text": "Турският президент Реджеп Тайип Ердоган благодари на руския си колега Владимир Путин за оказаната подкрепа при гласуването на резолюцията на Общото събрание на ООН в четвъртък, която осъди решението на американския президент Доналд Тръмп да признае Ерусалим за столица на Израел, пише всекидневникът Hurriyet.\r\nЕрдоган е изразил благодарността си по време на телефонен разговор с Путин, проведен в петък, 22 декември. Според турския държавен глава, общата резолюция показва „нелегалния характер на американското решение“. \r\nДвамата лидери освен това са обсъдили провеждащите се преговори за Сирия в Астана и сътрудничество в сферите на енергетиката и отбраната. : Цанко Цолов", "date": "2017.12.22", "title": "Hurriyet: Турският президент благодари на Владимир Путин за оказаната подкрепа при гласуването на резолюцията на ООН за Ерусалим"}
{"url": "http://www.focus-news.net/news/2017/12/22/2470279/sofiya-razkriva-se-spirka-v-rayona-na-vazhenata-liniya-simeonovo-aleko.html", "text": "Считано от 23 декември се разкрива крайна/начална спирка в района на паркинга на начална станция на кабинковата въжена линия „Симеоново-Алеко“ за обслужване на автобусни линии 122 и 123. Това съобщиха от пресцентъра на Столична община.", "date": "2017.12.22", "title": "София: Разкрива се спирка в района на въжената линия „Симеоново – Алеко“"}
{"url": "http://www.focus-news.net/news/2017/12/22/2470280/shumen-po-vreme-na-aktsiya-zima-v-oblastta-sa-izdadeni-8-predpisaniya-do-sobstvenitsi-na-patna-mrezha.html", "text": "По време на акция „Зима“ в Шуменско са издадени 8 предписания до собственици на пътна мрежа, каза на брифинг говорителят на Областната дирекция на МВР – Шумен Ася Йорданова, предаде репортер на Радио „Фокус“ – Шумен. Йорданова посочи, че пет от предписанията са до Областно пътно управление за поставяне на знаци и монтиране на предпазни съоръжения, като всички са изпълнени. Три са издадени към общини: в Каолиново да бъде ограничено движението в участъка и пред входа на Пожарната служба, което вече е изпълнено и две за Шумен: за поставяне на пътен знак и за подновяване на маркировка на пешеходните пътеки на територията на града. \r\nОт началото на годината до момента до общината са изпратени пет сигнални писма за състоянието на пешеходните пътеки във връзка с обследване на служители на сектор „Пътна полиция“, недопускане на пътнотранспортни произшествия в района на пешеходните пътеки, за осигуряване на пътната безопасност на водачи и пешеходци. „Предписанията са опасните места, маркирани в сигналните писма – пешеходните пътеки по бул. „Славянски“, бул. „Мадара“, бул. „Велики Преслав“ и двете на ул. „Алеко Константинов“ да бъдат осветени, а там където има риск от ПТП в близост до пешеходните пътеки те да бъдат повдигнати, има предписания и за подновяване на пешеходните пътеки“, каза Ася Йорданова. \r\nИвелина ИВАНОВА", "date": "2017.12.22", "title": "Шумен: По време на акция „Зима“ в областта са издадени 8 предписания до собственици на пътна мрежа"}
{"url": "http://www.focus-news.net/news/2017/12/22/2470281/sofiya-osem-akta-i-dva-fisha-sa-sastaveni-pri-proverki-za-gorene-na-otpadachni-materiali-zamarsyavashti-vazduha.html", "text": "Осем акта и два фиша са съставени при съвместните проверки от Регионалната инспекция по околната среда и водите – София (РИОСВ - София), Столичната община и Столичната дирекция на вътрешните работи за контрол върху горенето на отпадъчни материали, които замърсяват въздуха в София. Проверени са общо 8 обекта, в това число 4 автосервиза и 4 площадки за събиране на отпадъци. Това съобщиха от пресцентъра на МОСВ.\r\nНай-драстичното нарушение е констатирано в автосервиз, където е установено нерегламентирано изгаряне на отработени масла, които представляват опасни отпадъци. На дружеството е съставен акт, като законодателството предвижда санкция в размер от 10 000 до 50 000 лв. При другите три автосервиза е установено, че не притежават работни листа за класификация на отпадъците, за което се предвижда санкция в размер от 5000 до 15 000 лв.\r\nПри проверените 4 площадки за събиране на отпадъци също са открити нарушения. При две от проверките е установено, че на площадката незаконно се съхраняват отпадъци от черни и цветни метали и излязло от употреба електрическо и електронно оборудване. Предвидената санкция е в размер от 15 000 до 50 000 лв. При проверка на друг пункт за събиране на отпадъци е установено изгаряне на пластмаси и кабели, които са неопасни отпадъци. Предвидената за подобно нарушение санкция е в размер от 1400 до 4000 лв. Беше съставен и акт за неводене на отчетност на количествата приемани и предавани отпадъци, както и два фиша за замърсяване около пунктовете.", "date": "2017.12.22", "title": "София: Осем акта и два фиша са съставени при проверки за горене на отпадъчни материали, замърсяващи въздуха"}
{"url": "http://www.focus-news.net/news/2017/12/22/2470282/kyustendil-zasilva-se-trafikat-po-avtomagistrala-struma-i-pat-e-79-na-teritoriyata-na-oblastta.html", "text": "Засилва се трафикът по автомагистрала „Струма” и път Е-79 на територията на областта. Това съобщиха за Радио „Фокус” – Кюстендил от Областно пътно управление – Кюстендил. Пътищата са проходими при зимни условия, пътните настилки са предимно сухи. \r\nКъм този момент трафикът в посока ГКПП „Гюешево” е с нормална интензивност, преминаването през пункта става без забавяне. Заради очакваното по-голямо движение по пътищата в региона контролът от страна на полицията е засилен. Проверяват се водачите на моторни превозни средства за употреба на алкохол, наркотични и упойващи вещества, наличие на застраховка „Гражданска отговорност“ и правоспособност.\r\nВенцеслав ИЛЧЕВ", "date": "2017.12.22", "title": "Кюстендил: Засилва се трафикът по автомагистрала „Струма” и път Е-79 на територията на областта"}
{"url": "http://www.focus-news.net/news/2017/12/22/2470283/sofiya-vavezhda-se-vremenna-organizatsiya-na-dvizhenieto-za-provezhdane-na-tarzhestvena-liturgiya-v-hram-pametnika-sveti-aleksandar-nevski-na-24-dekemvri.html", "text": "Въвежда се временна организация на движението за провеждане на тържествена литургия  в храм-паметника „Свети Александър Невски“ на 24 декември, съобщиха от пресцентъра на Столична община. От 20.00 часа на 24 декември до отпадане на необходимостта на 25 декември се забранява престоят и паркирането на пътни превозни средства на пл. „Свети Александър Невски“. \r\nОт 07.00 часа на 25 декември до отпадане на необходимостта се забранява влизането на пътни превозни средства, само при необходимост и по преценка на отдел „Пътна полиция“ при СДВР, в района около храм-паметник „Александър - Невски“, както следва: \r\n-\tпо ул. „Оборище“ между бул. „Васил Левски“ и ул. „Г.С.Раковски“; \r\n-\tпо ул. „15-ти ноември“; \r\n-\tпо ул. „11-ти август“ между пл. „Свети Александър Невски“ и ул. „Московска“; \r\n-\tпо ул. „Дунав“ между пл. „Свети Александър Невски“ и ул. „Московска“. \r\nСДВР осигурява постове за контрол и регулиране на движението.", "date": "2017.12.22", "title": "София: Въвежда се временна организация на движението за провеждане на тържествена литургия  в храм-паметника „Свети Александър Невски“ на 24 декември"}
{"url": "http://www.focus-news.net/news/2017/12/22/2470284/ruskiyat-ministar-na-otbranata-poveche-ot-48-000-dushi-poluchiha-boen-opit-v-siriya.html", "text": "Повече от 48 хил. руски военнослужещи са получили ценен боен опит по време на действията в Сирия, съобщава РИА Новости, като се позовава на изказване на руския министър на обраната Сергей Шойгу. \r\n„Повече от 48 хил. души получиха безценен боен опит в Сирия, а поне 14 хил. от тях са наградени с държавни отличия“, разкри Шойгу.\r\nСпоред него, 80% от екипажите на военно-тактически самолети и 95% от екипите на военните самолети, са извършили между 100 и 120 бойни полета.: Цанко Цолов", "date": "2017.12.22", "title": "Руският министър на отбраната: Повече от 48 000 души получиха боен опит в Сирия"}
{"url": "http://www.focus-news.net/news/2017/12/22/2470285/st-komisar-yalchan-rasim-od-mvr-shumen-60-ot-avtoparka-na-oblastnata-direktsiya-na-mvr-e-amortiziran.html", "text": "60% от автопарка на Областната дирекция на МВР е амортизиран. Това каза на брифин директорът на Областната дирекция на МВР – Шумен ст. комисар Ялчън Расим, предаде репортер на Радио „Фокус”. Ст. комисар Расим отговори на въпроси, свързани със състоянието на патрулните автомобили на ОД на МВР, както и за обезпечеността с кадри. „Имаме нови патрулки, но има нужда от още нови автомобили. 60% от автопарка на Областната дирекция е амортизиран. Относно числеността - към настоящия момент има 70 вакантни позиции в Областната дирекция на МВР и тече конкурс за 21 места. За тях са кандидатствали 110 души“, допълни ст. комисар Расим.\r\nИвелина ИВАНОВА", "date": "2017.12.22", "title": "Ст. комисар Ялчън Расим, ОД МВР – Шумен: 60% от автопарка на Областната дирекция на МВР е амортизиран"}
{"url": "http://www.focus-news.net/news/2017/12/22/2470286/sofiya-chast-ot-liniite-na-gradskiya-transport-i-metroto-shte-se-dvizhat-prez-noshtta-na-31-sreshtu-1-dekemvri.html", "text": "По време на новогодишните празници се осигурява нощно движение на част от линиите на градския транспорт и метрото, съобщиха от пресцентъра на Столична община. На 31 декември срещу 1 декември се организира нощно движение на превозните средства, съответно: \r\n- трамваен транспорт: трамвайни линии № 5, 7, 8, 12, 18, 20, 22; \r\n- тролейбусен транспорт: тролейбусни линии № 1, 2, 4, 9;\r\n- автобусен транспорт: автобусни линии № 11, 83,102,78, 85, 94, 285, 309, 310, 76, 213, 604;\r\n- метро – осигурява се движение на първа и втора линия на метрото.", "date": "2017.12.22", "title": "София: Част от линиите на градския транспорт и метрото ще се движат през нощта на 31 срещу 1 декември"}
{"url": "http://www.focus-news.net/news/2017/12/22/2470287/radio-praha-premierat-na-cheshkata-republika-smyata-da-poseti-balgariya-i-slovakiya-prez-yanuari.html", "text": "Новоизбраният премиер на Чешката република смята да посети България и Словакия през януари 2018 г., съобщава чешкото Radio Praha. \r\nСпоред разпространената информация, визитата в Словакия е насрочена за пети януари, малко преди гласуването на вота на доверие на правителството. По-късно същия месец е насрочено посещение в България, която ще председателства ЕС през първата половина на годината. \r\nБабиш е преговарял в председателя на Европейската комисия Жан-Клон Юнкер с искане да бъде организирана среща с новия австрийски канцлер Себастиан Курц, тъй като Виена ще поеме европедседателството през втората половина на 2018 г.: Цанко Цолов", "date": "2017.12.22", "title": "Radio Praha: Премиерът на Чешката република смята да посети България и Словакия през януари"}
{"url": "http://www.focus-news.net/news/2017/12/22/2470288/viktor-stanchev-chez-zaradi-avariya-okolo-2000-klienti-ot-kv-ivan-vazov-v-sofiya-sa-s-narusheno-elektrozahranvane-do-1-chas-povredata-shte-bade-otstranena.html", "text": "Заради авария около 2000 клиенти от кв. „Иван Вазов“ в София са с нарушено електрозахранване - до 1 час повредата ще бъде отстранена. Това каза за Агенция „Фокус“ Виктор Станчев, директор „Експлоатация и поддържане” в ЧЕЗ България. Той уточни, че аварията е започнала към 12.46 часа поради пожар. „Пожарът  е причинен от аварирал кабел, който не е собственост на дружеството“, каза Станчев. Той обясни, че пожарът се е разразил в инсталационен колектор между подстанция „Витоша“ и подстанция „Хиподрума“. „В момента са засегнати всички кабели, минаващи през този участък. Изясняваме какъв е обемът на повредения участък и техническото състояние на кабелите. Захранваме всички клиенти по алтернативна схема от другите подстанции“, допълни той. \r\nДеница КИТАНОВА", "date": "2017.12.22", "title": "Виктор Станчев, ЧЕЗ: Заради авария около 2000 клиенти от кв. „Иван Вазов“ в София са с нарушено електрозахранване - до 1 час повредата ще бъде отстранена"}
{"url": "http://www.focus-news.net/news/2017/12/22/2470289/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 16° до + 3°. Времето над страната е ясно. Слаб вятър духа в областите Варна, Добрич, Пловдив, Разград, Силистра и Смолян. Пътните настилки в страната са предимно сухи, на места влажни, а по усойните и планински райони – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.22", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/22/2470290/deutsche-welle-ispanskiyat-premier-mariano-rahoy-izklyuchi-vazmozhnostta-za-novi-izbori-v-kataluniya.html", "text": "Испанският премиер Мариано Рахой изключи възможността за нови избори в Каталуния, съобщава Deutsche Welle. В петък, по време на пресконференция, министър-председателят е разкрил, че очаква „нова ера основана на диалог“ с Каталуния.  Рахой обаче подчерта, че диалог ще има само ако новото регионално правителство в Барселона спазва Конституцията на Испания. \r\nПо-рано Рахой отказа да проведе среща със сваления и избягал в Брюксел бивш председател на каталунския Женералитет Карлес Пучдемон, срещу когото има обвинение за държавна измяна след опита за едностранно обявяване на независима Република Каталуния в края на октомври. : Цанко Цолов", "date": "2017.12.22", "title": "Deutsche Welle: Испанският премиер Мариано Рахой изключи възможността за нови избори в Каталуния"}
{"url": "http://www.focus-news.net/news/2017/12/22/2470291/pavel-hristov-gerb-tselta-ni-e-do-kraya-na-2018-g-komunikatsiyata-mezhdu-institutsiite-da-bade-iztsyalo-tsifrova.html", "text": "Целта ни е до края на 2018 година комуникацията между институциите да бъде изцяло цифрова. Това каза в интервю за Радио „Фокус“ – Варна Павел Христов, народен представител от ПП ГЕРБ – Варна. „Електронното управление беше безспорен приоритет, заложен още в предишния ни кабинет. Тогава създадохме всички необходими условия най-накрая да имаме интегриран и работещ модел, а не както дотогава всяка една институция да се справя сама на парче с отделни решения и без да се задават въпросите дали в крайна сметка тези регистри, бази данни, системи, които се внедряваха и изграждаха, са съвместими помежду си и дали могат да комуникират“, отбеляза Павел Христов. Той добави, че в рамките на настоящия мандат добрите политики са продължени. \r\n„Голямата ни цел е в края на 2018 година, ако съумеем да запазим темповете на работа и добрите резултати, всички администрации да прекратят комуникацията помежду си по аналогов или хартиен начин и тя да се осъществява цифрово“, каза още народният представител. По думите му това ще намали бюрокрацията, ще оптимизира работата на държавната администрация, ще облекчи служителите, ще увеличи темповете, с които се изпълняват административните услуги. „За гражданите и бизнеса ще отпаднат стотици изисквания за предоставяне на документи, бележки, удостоверения. Работата по електронното правителство върви с бурни темпове. Има и неща, които ни се иска да подобрим, но възможностите са тези и се справяме в ситуацията, в която се намираме, смея да твърдя, доста добре“, каза още Павел Христов.\r\nМарияна ВАЛЕНТИНОВА", "date": "2017.12.22", "title": "Павел Христов, ГЕРБ: Целта ни е до края на 2018 г. комуникацията между институциите да бъде изцяло цифрова"}
{"url": "http://www.focus-news.net/news/2017/12/22/2470292/plovdiv-kmetat-ivan-totev-zabrani-izpolzvaneto-na-piratki-na-obshtestveni-mesta-v-grada.html", "text": "В Пловдив забраниха пиратките на обществени места. Това съобщиха за Радио „Фокус” – Пловдив от Общината. С оглед опазване на обществения ред, сигурността и здравето на населението на територията на Община Пловдив във връзка с предстоящите Коледно-Новогодишни празници кметът на града издаде заповед, с която се забранява продажбата, хвърлянето и възпламеняването на бомбички (пиратки) и други опасни предмети и запалителни материали на обществени места.\r\nНедопустима е продажбата на пиротехнически средства без необходимите разрешителни документи и сертификати за качество. Категорично се забранява и продажбата на пиротехнически стоки на лица под 18 години.\r\nС друга своя заповед кметът на Пловдив разпорежда мерки и дейности за  организиране опазването на обществения ред, сигурността и охраната на населението на територията на общината.\r\nРайонните кметове, ръководители на фирми и учреждения трябва да създадат необходимата организация за опазване на обществения ред, предотвратяване на престъпления, пожари и други произшествия на територията на районите и поверените им обекти.\r\nКметовете на райони, директорът на ОП „Общинска охрана” съвместно с началниците на РУП – Пловдив трябва да предприемат мерки за усилена охрана на обществения ред, обектите от националното стопанство и безопасността на движението.\r\nНеобходимо е ръководителите на фирми, организации на заведения, имащи пряко отношение по здравно, транспортно, електро, водно, топло, и продоволствено снабдяване на населението да организират дейността си така, че да не се предизвикат затруднения на гражданите.\r\nПри настъпили нарушения на обществения ред, произшествия и други събития, смущаващи нормалния ритъм на живот, да се сигнализира на телефон 112 или на денонощния дежурен на Общински съвет за сигурност на тел. 032 65 67 85.", "date": "2017.12.22", "title": "Пловдив: Кметът Иван Тотев забрани използването на пиратки на обществени места в града"}
{"url": "http://www.focus-news.net/news/2017/12/22/2470293/veliko-tarnovo-zasilen-e-trafikat-na-teritoriyata-na-oblastta.html", "text": "Засилен е трафикът в областта в края на последния работен ден за седмицата. Движението в града също е изключително интензивно, предаде репортер на Радио „Фокус“ – Велико Търново. Най-натоварените участъци са по пътя София – Варна, Велико Търново – Русе, както и в района на Прохода на Републиката. Настилките навсякъде са предимно сухи. Мокро и заледено е в по-усойните места. В областта има засилено полицейско присъствие. Патрули на „Пътна полиция“ има и на входовете и изходите на Велико Търново. Служителите на реда следят за спазване Закона за движение по пътищата. Допълнително въведени ограничения по републиканската пътна мрежа няма.\r\nОт Агенция „Пътна инфраструктура“ припомнят, че до 20.00 часа е ограничено движението на камионите над 12 тона по автомагистралите и най-натоварените пътища. Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили. Тежкотоварният трафик ще бъде спрян и в последния почивен ден – 27 декември, от 14.00 до 20.00 часа. Същите ограничения ще има и в последния работен ден за 2017 г. – 29 декември.\r\nНа интернет страницата на Агенция „Пътна инфраструктура” е публикувана заповедта за временната организация на движението на МПС над 12 т по участъци от републиканската пътна мрежа през 2018 г. при празнични и почивни дни.\r\nОграничението не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЛуиза ТРАНЧЕВА", "date": "2017.12.22", "title": "Велико Търново: Засилен е трафикът на територията на областта"}
{"url": "http://www.focus-news.net/news/2017/12/22/2470294/sofiya-vavezhda-se-vremenna-organizatsiya-na-dvizhenieto-vav-vrazka-s-novogodishniya-kontsert-stsena-pod-zvezdite-na-ploshtad-knyaz-aleksandar-.html", "text": "Въвежда се временна организация на движението във връзка с новогодишния концерт „Сцена под звездите” на площад „Княз Александър І”, съобщиха от пресцентъра на Столична община. Забраняват се престоят и паркирането на пътни превозни средства, както следва:\r\n- от 06.00 часа на 28 декември до приключване на мероприятието на площад „Княз Александър І”.\r\n- от 21.00 часа на 29 декември до 06.00 часа на 1 януари на ул. „Дякон Игнатий” между бул. „Цар Освободител” и ул. „Аксаков” и на ул. „Дякон Игнатий” от страната на градинката срещу ул. „Аксаков”.\r\n- от 08.00 часа на 31 декември до 06.00 часа на 1 януари на паркинга между Национална художествена галерия и сградата на Народна събрание 2.\r\nЗабранява се и влизането на пътни превозни средства в двете посоки, с изключение на колите със специален режим, както следва: \r\nОт 09.00 часа на 31 декември до 16.00 часа на 1 януари по:\r\n- ул. „Аксаков” между ул. „Бенковски” и ул. „Дякон Игнатий”;\r\n- ул. „Георги Бенковски” между ул. „Аксаков” и бул. „Цар Освободител”;\r\n- ул. „Княз Александър І” между ул. „Съборна” и пл. „Княз Александър І”;\r\n- ул. „Леге” между ул. „Съборна” и пл. „Атанас Буров”. \r\nОт 14.00 часа на 31 декември до 16.00 часа на 1 януари по бул. „Цар Освободител” между площад „Независимост” и ул. „Г.С. Раковски”.\r\n„Центърът за градска мобилност” ЕАД  закрива паркинг „синя зона” и „служебен абонамент” за времето и на местата посочени по-горе.", "date": "2017.12.22", "title": "София: Въвежда се временна организация на движението във връзка с новогодишния концерт „Сцена под звездите” на площад „Княз Александър І”"}
{"url": "http://www.focus-news.net/news/2017/12/22/2470295/varna-zasilen-e-trafikat-na-vhodno-izhodnite-tochki-na-grada.html", "text": "Засилен е трафикът на входно-изходните точки на града. Това съобщиха за Радио „Фокус“ – Варна от Пътна полиция. Интензивно е движението по основните булеварди „Владислав Варненчик“, „Сливница“, „Цар Освободител“, „Република“. Затруднено и движението и в малките улици в центъра на града за включване към булевардите. Образуват се задръствания и преминаването дори на зелен светофар на част от кръстовищата е невъзможно. Натоварено е движението и около големите търговски центрове и магазини в града.\r\nДо момента в града са регистрирани 12 пътни произшествия. Няма пострадали граждани, нанесени са материални щети по автомобилите.\r\nМарияна ВАЛЕНТИНОВА", "date": "2017.12.22", "title": "Варна: Засилен е трафикът на входно-изходните точки на града"}
{"url": "http://www.focus-news.net/news/2017/12/22/2470296/sofiya-vavezhda-se-vremenna-organizatsiya-na-dvizhenieto-za-stroitelstvoto-na-metroto-ot-metrodepo-zemlyane-do-ul-montevideo.html", "text": "Въвежда се временна организация на движението за строителството на метрото от метродепо „Земляне” до ул. „Монтевидео”, съобщиха от пресцентъра на Столична община. От 00.00 часа на 25 декември 2017 г. до 24.00 часа на 25 юни 2018 г. се забранява влизането на пътни превозни средства в двете посоки по бул. „Президент Линкълн” между бул. „Овча купел” и ул. „657”. \r\nОт 04.30 часа на 25 декември 2017 г. до 24.00 часа на 25 юни 2018г. се променят маршрутите на автобусни линии № 11 и 60 – от бул. „Никола Мушанов” на кръстовището с ул. „Житница” надясно по ул. „Житница”, ул. „Зеленика” надясно по бул. „Президент Линкълн” и по маршрутите си двупосочно. Закриват се съществуващи автобусни спирки с код 0351 и с код 0352 „Бул. Овча Купел” и с код 2029 и с код 2030 „Ул. Лиляче” на бул. „Президент Линкълн”. Автобусите ще спират на съществуващи спирки с код 2031 и с код 2032 „Ул. Лиляче” на ул. „Зеленика”.", "date": "2017.12.22", "title": "София: Въвежда се временна организация на движението за строителството на метрото от метродепо „Земляне” до ул. „Монтевидео”"}
{"url": "http://www.focus-news.net/news/2017/12/22/2470297/sofiya-dvete-avarii-na-toplofikatsiya-sa-otstraneni-parnoto-i-toplata-voda-v-osemte-yuzhni-kvartala-na-stolitsata-sa-pusnati.html", "text": "Двете аварии на \"Топлофикация\" са отстранени и парното и топлата вода в осемте южни квартала на София са пуснати, предаде БНТ. Близо денонощие аварийни екипи на дружеството подменяха 25 метра тръби на улица \"Дойран\". На студено останаха 20 хиляди домакинства в кварталите „Белите брези\", „Стрелбище\", „Красно село\", „Гоце Делчев\" и части от „Борово\" и „Мотописта\", \"Лозенец\" и центъра. Аварийните екипи са се справили в изисквания от Закона срок от 48 часа, така че не се предвиждат компенсации за абонатите.\r\nПо обяд трета спукана тръба остави за няколко часа без парно и топла вода част от \"Лозенец\". Аварията там също е отстранена.", "date": "2017.12.22", "title": "София: Двете аварии на \"Топлофикация\" са отстранени, парното и топлата вода в осемте южни квартала на столицата са пуснати"}
{"url": "http://www.focus-news.net/news/2017/12/22/2470298/ekathimerini-snegovalezh-blokira-patnicheski-avtobus-v-pelopones.html", "text": "Обилен снеговалеж е станал причина пътнически автобус да бъде блокиран в планинската част на северен Пелопонес, пише гръцкото електронно издание Ekathimerini. Автобусът, превозващ 34 пътници е блокиран на пътя между Пунта и Калаврита, като няколко коли също са попаднали в снежния капан. Блокираните превозни средства е трябвало да изчакат няколко часа за подобряване на климатичните условия.: Цанко Цолов", "date": "2017.12.22", "title": "Ekathimerini: Снеговалеж блокира пътнически автобус в Пелопонес"}
{"url": "http://www.focus-news.net/news/2017/12/22/2470299/pazardzhik-detsa-i-mladezhi-ot-predstavitelni-tantsovi-sastavi-organizirat-kontsert-v-podkrepa-na-16-godishnata-mirolyuba.html", "text": "Танцьори в Пазарджик излизат на сцената в подкрепа на 16-годишната Миролюба, съобщиха организаторите на благотворителната инициатива. До момента са събрани малко над 48 хиляди лева за лечението на талантливата певица. Тази вечер в 18.30 часа в ДКТ „Константин Величков“ четири фолклорни състава от Пазарджик се обединяват в името на благотворителна кауза. Участие ще вземат деца и младежи от представителните танцови състави „Чудесия“, „Чавдар“, „Детство“ и Детско-юношески фолклорен ансамбъл „Елица“ при Общински център по фолклор – Пазарджик. \r\nДесетокласничката от гимназията по икономика и мениджмънт в Пазарджик е възпитаник на ансамбъл „Елица“. Вече девет години, закърменото с българския народен фолклор момиче работи здраво, за да постигне мечтата си – да стане народна певица. Благодарение на упорития труд, дисциплина и постоянство, Мира се превърна в едно от златните гласчета на представителния пазарджишки ансамбъл. Талантливата певица от ансамбъл „Елица“ се нуждае от оперативно лечение в кратки срокове. Причината е Торако-лумбална ес-образна сколиоза от 3-ти тип по Ленке, с която е диагностицирана. Медиците са категорични, че тя се нуждае спешно от импланти и винтове за стабилизация на гръбначния стълб. След мощната подкрепа, която оказаха до този момент младежите от ОДК, от Гимназията по икономика и мениджмънт, Езиковата гимназия, от театър „Приятели“ към Младежкия дом, малчуганите от НУ „Отец Паисий“, ОУ „Д-р Петър Берон“, „Климент Охридски“ и много фирми, и граждани, за лечението на Мира са постъпили малко над 48 хиляди лева, което е изключително обнадеждаващо за талантливото момиче и семейството й.", "date": "2017.12.22", "title": "Пазарджик: Деца и младежи от представителни танцови състави организират концерт в подкрепа на 16-годишната Миролюба"}
{"url": "http://www.focus-news.net/news/2017/12/22/2470300/plovdiv-ogranicheno-e-dvizhenieto-na-tovarni-avtomobili-nad-12-tona-po-patya-yugovo-laki-zdravets.html", "text": "Ограничено е движението на товарни автомобили над 12 тона с ремаркета и полуремаркета по пътя Югово – Лъки – Здравец. Това съобщиха за Радио „Фокус” – Пловдив дежурният в Областно пътно управление. Движението по път II-86 Асеновград – Нареченски бани е ограничено за МПС с височина над 4 м през тунелите. Обходният маршрут е по пътя Кричим – Девин. Движението по път III-667 Плодовитово – Първомай – Асеновград, в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходният маршрут е по път ІІ-66 Стара Загора – Поповица и път І-8 София – Пловдив – Свиленград.\r\nПътят Троян – Кърнаре е ограничен за движение на камиони над 12 тона. Пътят е обработен срещу заледяване. Опасност от свлачища има по пътя Асеновград-Смолян и по пътя Кричим – Девин. Водачите трябва да шофират с повишено внимание и съобразена скорост там.\r\nДвижението по входно-изходните артерии и централните булеварди на град Пловдив е изключително натоварено през целия ден.\r\nЦветана ТОНЧЕВА", "date": "2017.12.22", "title": "Пловдив: Ограничено е движението на товарни автомобили над 12 тона по пътя Югово – Лъки – Здравец"}
{"url": "http://www.focus-news.net/news/2017/12/22/2470301/pregled-na-mezhdunarodnite-novini-do-18-chasa-agentsiya-fokus.html", "text": "Испанският премиер Мариано Рахой изключи възможността за нови избори в Каталуния. В петък, по време на пресконференция, министър-председателят е разкрил, че очаква „нова ера основана на диалог“ с Каталуния.  Рахой обаче подчерта, че диалог ще има само ако новото регионално правителство в Барселона спазва Конституцията на Испания. \r\nПо-рано Рахой отказа да проведе среща със сваления и избягал в Брюксел бивш председател на каталунския Женералитет Карлес Пучдемон, срещу когото има обвинение за държавна измяна след опита за едностранно обявяване на независима Република Каталуния в края на октомври. \r\n*** Руският министър на отбраната Сергей Шойгу прочете в петък доклад пред държавния глава Владимир Путин, информирайки го за изтеглянето на руските войски от Сирия.\r\n„Вашата заповед за изтеглянето на руските войски от Сирийската арабска република бе изпълнена“ отбеляза Шойгу, като добави „авиационните части, специалистите от Международния противоминен център, войници и военни лекари, полицейският военен батальон и личния състав на Силите за извършване на специални операции, се завърнаха в Русия“. Според Шойгу,36 самолета и четири хеликоптера са настанени в основните им постоянни бази. Шест бомбардировача Ту-22 също са се завърнали в родината си, както и 157 броя на сухопътна военна техника. \r\nМинистърът на отбраната завърши доклада си с информацията, че три батальона военна полиция е останала в двете бази в Латакия.  \r\n*** Израелският премиер Беняним Нетаняху заяви в петък, по време на интервю за американския телевизионен канал CNN, че няколко държави обмислят да последват примера на САЩ и признаят Ерусалим за столица на Израел. \r\nДен след като в четвъртък Общото събрание на ООН гласува за да осъди действията на Белия дом, Нетаняху отбеляза, че „в момента водим преговори с няколко държави, които сериозно обмислят да направят подобни изявление (като това на Доналд Тръмп – б.р.) и преместят \r\nсвоите посолства в Ерусалим“. Премиерът обаче не даде повече яснота по въпроса. \r\n*** Втори палестинец е убит в петък по време на сблъсъци между жители на Автономията и израелски военни в Ивицата Газа, според данни от палестинското министерство на здравеопазването. Жертвата все още е неидентифицирана, но причината за смъртта е огнестрелна рана. \r\nПо-рано стана ясно, че израелската армия е открила огън по демонстранти, протестиращи срещу решението на американския Доналд Тръм да признае Ерусалим за столица на Израел. По данни на министерството, още поне 10 души са ранени. Израелските власти заявиха, че са започнали проверка на информацията. \r\n*** Съюза (ХДС/ХСС) ще се опита да привлече към формиране на нова Голяма коалиция Германската социалдемократическа партия като направи отстъпки в сферата на здравеопазването и трудовия пазар, според интервю на действащия финансов министър на федералната република Петер Алтмайер, дадено за местно издание. \r\n„Ние, разбира се, ще насочим разговорите с ГСДП към проблемите в болниците и здравеопазването, подобрение за германските семейства и деца, подобряване на квалификацията на работниците и търсенето на път към близка до нулевата безработица“.\r\nНо данъчната система може да се окаже проблем при преговорите, тъй като водения от Ангела Меркел Съюз не желае да въведе по-високи такси за по-богатите. \r\n*** Испанският премиер Мариано Рахой отказа поканата на бившия каталунски лидер Карлес Пучдемон, който по-рано предложи двамата да се срещнат някъде извън Испания, за да обсъдят кризата в испанската област.\r\nМинистър-председателят отбеляза, че „човекът, с който трябва да се срещна е този, който спечели изборите в Каталуния, а това е Инес Аримада“. Думите му са отправени след журналистически въпрос, като Рахой предвид лидера на спечелилата най-много места в каталунския Женералитет партия „Граждани“, поясняват от агенцията. \r\nВъпреки резултата на формацията, бореща се против движението за независимост на Каталуния, трите сепаратистки партии „Заедно за Каталуния“, „Обединена левица за Каталуния“ и „Кандидатура за народно единство“ спечелиха общо 70 места в местния парламент, което би им гарантирало пълно мнозинство ако формират коалиция. \r\nКарлес Пучдемон се намира в Брюксел, като срещу него има издадена заповед за арест, която ще влезе в сила в момента в който стъпи на испанска територия. Във връзка с опита да обяви независима каталунска република, бившият председател на Женералитета е обвинен в държавна измяна и злоупотреба с обществени средства. \r\n*** Досегашният председател на македонската партия ВМРО-ДПМНЕ Християн Мицковски е единственият внесъл кандидатурата си за нов лидер на формацията, след като Никола Груевски подаде оставка по-рано през декември.\r\nОще един от членовете на партията е внесъл писмо със своята кандидатура, но то се е оказало невалидно, тъй като в него липсват достатъчно подписи на партийни делегати, оказващи подкрепа за неназования кандидат. \r\nКонгресът на ВМРО-ДМПНЕ, който трябва да избере нов лидер е насрочен за петък и събота, 22 и 23 декември. Партийните делегати, които наброяват общо 544 души, ще се съберат в град Валандово след изненадващо голямото поражение на формацията на проведените по-рано кметски избори. \r\n***Президентът на Руската федерация Владимир Путин заяви в петък, по време на среща с водещи фигури от руската армия, че страната му трябва да бъде сред водещите страни що се отнася до изгражданото на военни сили от ново поколение.\r\n„Русия трябва да бъде сред водещите държави, а в някои области и абсолютен лидер, когато става въпрос за изграждането на армия от ново поколение“, се казва в изявлението на руския държавен глава. Путин добави още, че „това е важно за да подсигурим нашия суверенитет“. \r\n***", "date": "2017.12.22", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/22/2470302/blagoevgrad-intenziven-e-trafikat-po-osnovnite-patni-arterii-v-oblastta-politseyskoto-prisastvie-e-zasileno.html", "text": "Интензивен е трафикът по основните пътни артерии в област Благоевград, полицейското присъствие е засилено. Това съобщиха за Радио „Фокус“ - Пирин от Областно пътно управление - Благоевград. Към този час на българо-гръцката граница на ГКПП „Кулата“ трафикът е интензивен и в двете посоки за товарни автомобили. На ГКПП „Илинден“ е интензивен трафикът на вход от гръцка страна.\r\nМеждувременно от Областна дирекция на МВР – Благоевград съобщиха, че в периода около празниците дейността на служителите ще бъде насочена основно към подпомагане и регулиране на движението по пътищата, както и към контрол над водачи с рисково поведение, свързано с неправилно изпреварване, неправилни маневри и отнемане на предимство. Инж. Георги Парамков, директор на Регионална дирекция „Пожарна безопасност и защита на населението“ – Благоевград съобщи, че в рамките на целия днешен ден екипи на структурата ще имат изнесени дежурства по най-натоварените пътни артерии. \r\nДо 20.00 часа часа ще бъде ограничено движението на товарни автомобили над 12 тона по автомагистрала „Струма“ и главен път Е-79.\r\nЛора КАЛЧЕВА", "date": "2017.12.22", "title": "Благоевград: Интензивен е трафикът по основните пътни артерии в областта, полицейското присъствие е засилено"}
{"url": "http://www.focus-news.net/news/2017/12/22/2470303/predstoyashti-sabitiya-v-stranata-za-23-dekemvri-agentsiya-fokus.html", "text": "***\r\nОт 11.00 часа в Sofia Live Club ще започне празничният концерт „Голяма Зимна приказка“ на децата от вокална група „Мики Маус“ с участието на Лидия Ганева която през 2016 година представи страната ни в „Детската Евровизия“ с песента си „Вълшебен ден“. Голямата \"Зимна приказка\" започва в 15.00 часа.\r\n***\r\nВ 08.30 часа на долната станция на седалковия лифт „Ястребец експерес“ ще бъде открит зимният сезон.\r\n***\r\nОт 10.00 часа в Спортен комплекс „Пирин“ ще се проведе традиционният плувен турнир „Дядо Коледа“.\r\n***\r\nОт 19.00 часа в Държавна опера – Бургас ще се проведе музикално-артистичен спектакъл „Вълшебства по Коледа“ с участието на: Астор, Ангел Заберски, Стунджи, Борис Таслев, Михаил Йосифов, Владимир Кърпаров, Арнау Гарофе, Велислав Стоянов.\r\n***\r\nОт 11.00 часа в читалище „Искра“ ще гостува Дядо Коледа, ще бъде представен и спектакълът „Коледни сънища“. \r\n***\r\nОт 11.00 часа в салон НЧ „Искра“ Театър ВЕСЕЛ представя детски куклен спектакъл „Коледни сънища с Дядо Коледа“.\r\n*** \r\nОт 11.30 часа на Коледния базар в парк „Марно поле“ ще се проведе среща с децата „Златната ножичка“ . \r\n*** \r\nОт 18.00 часа на площад „Цар Асен I“ще бъде излъчен Аудио-визуален спектакъл „Царевград Търнов – звук и светлина“. \r\n***\r\n От 10.30 часа на площад „Христо Ботев“ фигуристки от столичен клуб по фигурно пързаляне „Славия“ ще представят уменията си на ледената пързалка в града.\r\n*** \r\nОт 10.30 часа в НЧ „Развитие-1884“ в село Поликраище ще се проведе празничен концерт с участието на самодейни колективи „Снежна Коледа“. \r\n***\r\nОт 15.00 часа в ДГ № 2”Родолюбче”- филиал кв. „Бела вода“ ще се състои „Бъдни вечер” – представяне на зимни детски игри и занимания.\r\n***\r\nОт 17.00 часа в Общински младежки дом-Мошино ще се проведе Коледен карнавал на Спортен клуб \"Едая\".\r\n***\r\nОт 17.30 часа в Театрален салон „Георги Русев“ ще се проведе Коледен концерт на формация „Майсторите на танца“.\r\n***\r\nОт 18.30 часа в театрален салон, Обединен детски комплекс, ще се проведе Коледен концерт с участието на хип-хоп формация.\r\n***\r\nОт 11.00 часа в салона на ДКТ-Сливен ще бъде представено последното за тази година представление „Зимен празник“. \r\n***\r\nОт 16.00 часа в Оперен театър ще започне „Снежанка и седемте джуджета“- балет от Александър Йосифов по едноименната приказка на Братя Грим.\r\n***\r\nОт 11.00 часа в Държавен куклен театър „Дора Габе“ ще започне кукленият спектакъл  „Коледата е за всички“.\r\n***\r\nОт 11.00 часа в Драматично-куклен театър \"Иван Димов\" – Хасково ще се проведе  магическият спектакъл с Ненчо Илчев от „Комиците“ с участието на балет „Тангра“.", "date": "2017.12.22", "title": "Предстоящи събития в страната за 23 декември (Агенция „Фокус“)"}
{"url": "http://www.focus-news.net/news/2017/12/22/2470304/vladimir-putin-provede-zaklyuchitelna-za-godinata-sreshta-s-visshi-voenni-ot-ministerstvoto-na-otbranata-obzor.html", "text": "В петък, 22 декември, руският държавен глава Владимир Путин проведе заключителна среща с висши военни от министерството на отбраната на страната. Президентът направи обръщение по време на откриването на разговорите, в която за първи път направи коментар на обявената по-рано тази седмица нова стратегия за национална отбрана на САЩ. \r\n„САЩ наскоро изложиха своята отбранителна стратегия. На дипломатически език, може да се каже, че тя носи настъпателен характер, а ако се премине на военен език – агресивен“, заяви руският президент. „Ние трябва да отчитаме това в своята практическа работа“, нареди той по време на заседание в Министерството на отбраната на Русия.\r\n„Използваните от САЩ ракети-мишени за тестиране на системите за противоракетна отбрана по своята характеристика са идентични с балистични ракети със среден и малък обхват. Тяхното производство в САЩ може да свидетелства за разработката на забранени технологии според  Договора за ликвидиране на ракетите със среден обсег на действие“, допълни Путин.  „Те постоянно говорят за някакви нарушения от наша страна, а сами последователно правят така“, убеден е президентът.\r\nДържавният глава отбеляза също така, че Русия трябва да бъде сред водещите страни, що се отнася до изграждането на ново поколение военни сили. По думите на Путин, „Русия трябва да бъде сред водещите държави, а в някои области и абсолютен лидер, когато става въпрос за изграждането на армия от ново поколение“. Според него, това е нужно за да „подсигурим нашия суверенитет“. \r\nВ рамките на срещата бе приет годишния бюджет за 2018 на руското министерство на обраната, който се равнява на 46 млрд. долара. Завеждащият ведомството Сергей Шойгу сравни сумата с отделената за американския Пентагон сума, която се равнява на 700 млрд. долара. По думите на Шойгу, главната част от сумата ще бъде използвана за частично превъоръжаване на руската армия, като това включва въвеждането в употреба на почти 200 безпилотни летателни апарати, известен брой бойни кораби и над 2000 нови машини за нуждите на сухопътните сили. \r\nМинистърът също така докладва за успешното изтегляне на руските военните от Сирия. Обръщайки се към Путин, Шойгу заяви: „„Вашата заповед за изтеглянето на руските войски от Сирийската арабска република бе изпълнена“ отбеляза Шойгу, като добави „авиационните части, специалистите от Международния противоминен център, войници и военни лекари, полицейският военен батальон и личния състав на Силите за извършване на специални операции, се завърнаха в Русия“. Според Шойгу,36 самолета и четири хеликоптера са настанени в основните им постоянни бази. Шест бомбардировача Ту-22 също са се завърнали в родината си, както и 157 броя на сухопътна военна техника. \r\nМинистърът на отбраната завърши доклада си с информацията, че три батальона военна полиция са останали в двете бази в Латакия.: Цанко Цолов", "date": "2017.12.22", "title": "Владимир Путин проведе заключителна за годината среща с висши военни от министерството на отбраната (ОБЗОР)"}
{"url": "http://www.focus-news.net/news/2017/12/22/2470305/plovdiv-sadat-osvobodi-sreshtu-podpiska-shofyora-ubil-na-patya-11-godishno-dete-v-selo-parvenets.html", "text": "Окръжен съд – Пловдив взе мярка за неотклонение „подписка“ спрямо Димитър Й., съобщиха от пресцентъра на Съдебна палата - Пловдив. Съдът намери, че макар искането на прокуратурата да е бланкетно и в същото да не се сочат  каквито и да било аргументи, обосноваващи наличието на реална опасност от укриване или извършване на престъпление, е налице валидно сезиране, поради което се произнесе по същество. \r\nПри преценката си съдът отчете, че повдигнатото на Димитър Й. обвинение не съдържа дори минимално изискуемия съгласно съдебната практика стандарт, за да се приеме, че обвиняемият е могъл да разбере в извършването на какво точно престъпление е обвинен. В обвинението на Димитър Й. не е посочена никаква норма, нито дори поне нормативен акт, нарушаването на които да е в причинно-следствена връзка с настъпилата в резултат на пътнотранспортното произшествие смърт. Такива нарушения не се конкретизираха и от представителя на прокуратурата в хода на съдебните прения.   \r\nНезависимо от това съдът намира, че по делото е налице все пак минимално изискуемият от закона стандарт в разпоредбата на чл. 56 ал. 1 от НПК за обоснованост на предположението относно причастността на обвиняемия Димитър Й. във вмененото му във вина престъпление, чийто интензитет обаче не е достатъчен да покрие изискванията за задържане на лицето под стража.\r\nНа последно място съдът прие, че не е налице и реална опасност от укриване или извършване на престъпление, като прокурорът поддържа единствено наличието на реална опасност от укриване. \r\nОбвиняемият Й.  е неосъждано лице, няма каквито и да било криминални прояви, семейно и трудово ангажиран е, характеризира се като лице, което устойчиво през годините е спазвало предвидения в страната правов ред. \r\nСъдът прие, че липсва и каквато е да опасност от укриване на Й., който има постоянен адрес, месторабота, семейна ангажираност. Не се е укривал, нито е бил търсен от органите на властта по друг повод, не се е укривал и в конкретния случай. Обвиняемият и неговата съпруга, чинно са останали на местопроизшествието да изчакат компетентните органи, повикани от съпругата на обвиняемия, макар и пред напълно реалната и осъществена угроза от саморазправа от страна на афектираното население, пристигнало на местопроизшествието. Конкретна аргументация относно наличието на реална опасност от укриването на обвиняемия Димитър Й. не бе представена на вниманието на съда и от представителя на държавното обвинение, който обоснова същата най-вече с обществения отзвук от деянието.\r\nОпределението не е окончателно и подлежи на протест и обжалване пред Апелативен съд – Пловдив на 2.01.2018 г. от 10.30 часа.", "date": "2017.12.22", "title": "Пловдив: Съдът освободи срещу подписка шофьора, убил на пътя 11-годишно дете в село Първенец"}
{"url": "http://www.focus-news.net/news/2017/12/22/2470306/stara-zagora-turistichesko-druzhestvo-orlovo-gnezdo-v-kazanlak-be-udostoeno-s-nagradata-nay-dobro-turistichesko-druzhestvo-za-2017-godina.html", "text": "Туристическо дружество „Орлово гнездо“ в Казанлък  бе удостоено с наградата „Най-добро туристическо дружество” за много добра работа по привличане на ученици и младежи в туристическите дейности, каза за Радио „Фокус“ Жельо Желев, председател на дружеството. Призът бе връчен на дружеството в Казанлък на годишна церемония на Българския туристически съюз. Тя бе съпътствана с коледен концерт на хор „Планинарска песен – Филип Аврамов”. Отбелязана бе и 20-годишнината от смъртта на Филип Аврамов. \r\nСлавяна ГАЙДАРОВА", "date": "2017.12.22", "title": "Стара Загора: Туристическо дружество „Орлово гнездо“ в Казанлък бе удостоено с наградата „Най-добро туристическо дружество” за 2017 година"}
{"url": "http://www.focus-news.net/news/2017/12/22/2470307/the-hill-donald-tramp-podpisa-proekta-za-danachnata-reforma-prevrashtayki-go-v-zakon.html", "text": "Американският президент Доналд Тръмп подписа в петък приетия по-рано от Конгреса и Сената проект за данъчна реформа, превръщайки го в закон, съобщава американското издание The Hill. Събитието слага успешен за президента край на първата година на Тръмп в Белия дом, коментира изданието. Сред другите успехи на държавния глава беше избирането на нов главен прокурор (който в САЩ изпълнява и длъжността на министър на правосъдието – б.р.)– Нийл Горсуч, припомня вестникът. Републиканците обаче, въпреки всичките си опити, не успяха да се преборят за смяна на действащата, заложена от бившия президент Барак Обама, система в здравеопазването. Друга главна тема на дневен ред в САЩ през 2017 г. бе предполагаемата руска намеса на президентските избори от ноември 2016 г., в която са замесени и някои лица от щаба на тогава все още кандидат-президента Тръмп.\r\nИзданието припомня, че Тръмп призоваваше за реформи в данъчната система и намаляване на държавните такси още преди да заеме държавния пост. В окончателно одобрения и влизащ в сила текст на закона, се предвижда намаляване на подоходния данък за фирмите и физическите лица. \r\nВсички членове на републиканската партия се обединиха зад идеята за настоящата реформа, най-вече за да покажат, че могат все пак да управляват след фиаското им в сферата на здравеопазването, коментира изданието. Нито един от демократите не подкрепи промените, въпреки призивите от страна на Тръмп, така че законът бе приет само и благодарение на републиканското мнозинство в двете камари на американския парламент. \r\nСпоред демократите, най-облагодетелствани от закона ще са богатите корпорации и бизнесмени, какъвто всъщност е и самият Тръмп. Но републиканците смятат, че от февруари, когато законът влезе в сила, хората ще започнат да виждат положителната промяна и окажат подкрепа за Републиканската партия при опитите ѝ да въвежда реформи.    : Цанко Цолов", "date": "2017.12.22", "title": "The Hill: Доналд Тръмп подписа проекта за данъчната реформа, превръщайки го в закон"}
{"url": "http://www.focus-news.net/news/2017/12/22/2470308/chetiri-dopalnitelni-avtobusa-puska-firma-za-patnicheski-prevozi-ot-sofiya-za-vidin.html", "text": "Четири допълнителни автобуса пуска фирма за пътнически превози по линията София – Видин. Това каза за Радио „Фокус“ – Видин управителят на фирмата Вергил Алексиев. Той посочи, че допълнителните автобуси са пуснати за последния курс, който е в 17,45 ч. от София. „Когато по празници се събират много почивни дни се налага да пускаме допълнителни автобуси. Има много хора, които работят в столицата, а така също и студенти и ученици, които се прибират във Видин“, каза Алексиев. Той обясни, че допълнителни автобуси ще бъдат пуснати и за сутрешния курс през утрешния ден пак от София за Видин. „Все още няма яснота за обратния курс от Видин за София в последния почивен ден на 27 декември, но имаме готовност отново да пуснем допълнителни автобуси“, каза Алексиев.\r\nАнна ЛОЗАНОВА", "date": "2017.12.22", "title": "Четири допълнителни автобуса пуска фирма за пътнически превози от София за Видин"}
{"url": "http://www.focus-news.net/news/2017/12/22/2470309/afp-datskata-politsiya-e-arestuvala-mazh-zaradi-planirane-na-teroristichen-akt.html", "text": "Полицията в Дания е арестувала мигрант, който по информация на органите за сигурност е планирал да извърши терористичен акт на територията на страната, съобщава AFP. \r\nПолицията в Копенхаген е задържала мъжа благодарение и на данни, получени от държавните разузнавателни служби. \r\n30-годишиният мъж е арестуван в четвъртък, но полицията е съобщила за това в петък, 22 декември. \r\nСпоред разпространеното съобщение, неназованият мигрант е „обвинен в опит за тероризъм, изразяващ се в планиране на атака с нож срещу хора в неизвестна част на Копенхаген“. Арестуваният е имал съучастник, който обаче е бил задържан по-рано тази година в Германия. По данни на органите на реда, след първоначалното нападение с нож, двамата най-вероятно са планирани да детонират бомба. \r\nЗадържаният е сириец, намирал се преди това в Швеция, от където е преминал в Дания. : Цанко Цолов", "date": "2017.12.22", "title": "AFP: Датската полиция е арестувала мъж заради планиране на терористичен акт"}
{"url": "http://www.focus-news.net/news/2017/12/22/2470310/shumen-prodalzhava-proektat-za-osiguryavane-na-topal-obyad-v-obshtestvenata-trapezariya.html", "text": "Община Шумен ще продължи да осигурява безплатна топла храна за хора в затруднено социално положение и през следващите две години. Това съобщиха от пресцентъра на Общината. Подписано е допълнително споразумение за удължаване на договора за „Осигуряване на топъл обяд в община Шумен” до 31 декември 2019-та година. Проектът се финансира от Фонда за европейско подпомагане на най-нуждаещите се лица по Оперативна програма за храни и/или основно материално подпомагане и е на обща стойност 265 755,60 лв. Благодарение на дейностите по проекта ежедневно 120 лица в затруднено положение получават топла супа, основно ястие и хляб. Целеви групи по проекта са: лица и семейства на месечно подпомагане, получаващи помощи по реда на Правилника за прилагане на Закона за социално подпомагане, лица с доказана липса на доходи и близки, които да се грижат за тях, самотно живеещи лица и семейства, получаващи минимални пенсии – за осигурителен стаж и възраст, за инвалидност, наследствени пенсии, пенсии, несвързани с трудова дейност, скитащи и бездомни деца и лица. Документи за ползване на услугата се приемат през цялата година в Обществената трапезария в Шумен на ул. „Васил Левски” №4 всеки работен ден от 09,00 до 13,00 часа.", "date": "2017.12.22", "title": "Шумен: Продължава проектът за осигуряване на топъл обяд в обществената трапезария"}
{"url": "http://www.focus-news.net/news/2017/12/22/2470311/chez-razpredelenie-vazstanovi-elektrozahranvaneto-na-vsichki-klienti-zasegnati-ot-avariral-chuzhd-kabel.html", "text": "Възстановено е електрозахранването на всички клиенти на „ЧЕЗ Разпределение“, засегнати от аварията на кабел, който не е собственост на ЧЕЗ. Това съобщиха от пресцентъра на ЧЕЗ. По обяд аварирал кабел в проходим общински колектор предизвика пожар между подстанциите „Витоша“ и „Хиподрума“. През колектора минават множество кабели, които са собственост на различни оператори.\r\nПожарът предизвика смущения в електрозахранването на клиенти в части от кварталите „Иван Вазов“ и „Красно село“ в петък следобед. Екипите на ЧЕЗ Разпределение захраниха клиентите по алтернативна схема. В момента се установява какъв е обемът на повредения участък и техническото състояние на кабелите в колектора.\r\nСпоред източници на \"Фокус\" кабелът е на Столичния градски транспорт.", "date": "2017.12.22", "title": "\"ЧЕЗ Разпределение\" възстанови електрозахранването на всички клиенти, засегнати от аварирал чужд кабел"}
{"url": "http://www.focus-news.net/news/2017/12/22/2470312/vitsepremierat-valeri-simeonov-novata-vazdushna-liniya-sofiya-odesa-shte-ima-golyamo-znachenie-za-zasilvaneto-na-ikonomicheskite-kontakti-mezhdu-balgariya-i-ukrayna.html", "text": "Новата въздушна линия София – Одеса ще има голямо значение за засилването на икономическите контакти между България и Украйна. Това каза вицепремиерът Валери Симеонов в Одеса след извършването на първия полет по новата директна авиолиния София – Одеса, предаде репортер на Агенция „Фокус“. „За мен е чест и удоволствие да бъда отново в град Одеса в рамките само на няколко месеца по този чудесен повод – откриването на регулярна въздушна линия – София – Одеса – София. Одеса е град с огромна история, традиции и култура, свързан е с дейността и живота на редица наши възрожденци, културни и революционни дейци. Достатъчно е да споменем имената на Иван Вазов, Христо Ботев, Добри Чинтулов и Алеко Константинов, за да оценим огромната роля на Одеса за нас“, каза още вицепремиерът и уточни, че и до днес Одеса и Одеска област са свързани с българската историческа общност, която е най-голямата извън територията на Република България. \r\n„На територията на Одеса и Одеска област живеят около 150 хил. наши сънародници, които са един естествен мост между България и Украйна и са една естествена перспектива за по-нататъшните отношения между нашите два народа. Тук е моментът да изразя своята признателност и благодарност за толерантното отношение на Украйна към българското национално малцинство и предоставеното му право да съхранява и развива своя език, традиции и култура. Безспорно новото начинание, поради което сме тук днес заедно с една голяма българска делегация, в която са включени депутати от българския парламент, министри, зам.-министри, представители на българския бизнес, както и представители на българските средства за масова комуникация, ще има голямо значение за активизирането на връзките между България и Украйна. Надявам се новата въздушна линия да доведе и до засилването на икономическите контакти между Украйна и България, както и да открие нови перспективи във всички направления. В този дух искам на първо място да благодаря на българския национален превозвач „България ер“, който прегърна идеята за тази нова въздушна линия и с пълното съдействие на украинските власти допринесе бързо и прецизно за осъществяването на този проект“, каза още Симеонов и изрази своята благодарност и към ръководството на летище „Одеса“. \r\n„В края на моето изказване искам да изразя позицията на българското правителство за европейската ориентация на Украйна и да ви уверя, че в наше лице ще имате приятели и хора, на които можете да разчитате в това отношение. А в лицето на България имате приятелска държава, която стои твърдо и категорично на позициите за защита на националната и териториална цялост на Украйна“, каза Симеонов.\r\nЦветилена СИМЕОНОВА", "date": "2017.12.22", "title": "Вицепремиерът Валери Симеонов: Новата въздушна линия София – Одеса ще има голямо значение за засилването на икономическите контакти между България и Украйна"}
{"url": "http://www.focus-news.net/news/2017/12/22/2470313/kyustendil-inspektorite-po-bezopasnost-na-hranite-izvarshvat-zasileni-proverki-vav-vrazka-s-predstoyashtite-praznitsi.html", "text": "Инспекторите по безопасност на храните извършват засилени проверки във връзка с предстоящите празници. Това каза пред Радио „Фокус” – Кюстендил д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. По думите й активните проверки ще продължат до 1 януари 2018 година. „Акцент на проверките са регистрацията, сградният фонд, оборудването, произходът и проследимостта на храните. Проверяваме сроковете и условията на съхранение. Тук нямаме някои храни, които да се отличават със своята традиционност, на контрол са подложени абсолютно всички видове храни – меса, мляко и млечни продукти, пресни плодове и зеленчуци”, каза д-р Велка Войнова. Тя призова потребителите да пазаруват само от регистрирани обекти, защото там се извършва и самият контрол. При всяко съмнение потребителите могат да сигнализират на инспекторите, чрез телефона на потребителя и на електронната поща.\r\nПотребителите трябва да бъдат внимателни с празничното меню в заведенията за обществено хранене. Във всяко заведение, в процеса на организация на празника, а и след това трябва да се прегледа менюто и да се направи съпоставка с написаното и реално поднесеното на масата. Трябва да следят и дали са обявени алергените. „При съмнения потребителите трябва да ни сигнализират, защото те са в залата за консумация, но ние може да влезем и в самите кухни. Там може да видим ситуацията, да проверим състоянието на храните, това което е вложено и дали няма подведен потребител”, каза д-р Велка Войнова.\r\nВенцеслав ИЛЧЕВ", "date": "2017.12.22", "title": "Кюстендил: Инспекторите по безопасност на храните извършват засилени проверки във връзка с предстоящите празници"}
{"url": "http://www.focus-news.net/news/2017/12/22/2470314/tsvetan-tsvetanov-gerb-nadyavam-se-zaedno-s-novata-vazdushna-liniya-sofiya-odesa-i-rabotodatelskite-organizatsii-da-podobrim-ikonomicheskiya-obmen-mezhdu-balgariya-i-ukrayna.html", "text": "Надявам се с новата въздушна линия София – Одеса и работодателските организации да подобрим икономическия обмен между България и Украйна. Това каза зам.-председателят на ГЕРБ Цветан Цветанов след извършването на първия полет по новата директна авиолиния София – Одеса, предаде репортер на Агенция „Фокус“. „Заедно със социалното министерство вече успяхме да направим една законодателна промяна с така наречената „Синя карта“, за да облекчим възможността за пребиваване в България и тези които искат и могат да работят в България. Искам да пожелая попътен вятър, за да може полетите да бъдат с по-кратък брегови порядък и да можем по-бързо да стигаме ние до Одеса, а вие да пристигате в София. Искам да пожелая преди всичко здраве, успех, благоденствие и нека винаги да бъдем заедно, защото заедно сме много по-силни“, каза още Цветанов и предаде специални поздрави от председателя на българския парламент Цвета Караянчева на цялата българска общност в Одеса.\r\nЦветилена СИМЕОНОВА", "date": "2017.12.22", "title": "Цветан Цветанов, ГЕРБ: Надявам се заедно с новата въздушна линия София – Одеса и работодателските организации да подобрим икономическия обмен между България и Украйна"}
{"url": "http://www.focus-news.net/news/2017/12/22/2470315/mia-zapochna-tseremoniyata-po-otkrivaneto-na-kongresa-na-vmro-dpmpe-vav-valandovo.html", "text": "Започна церемонията по откриването на конгреса на партията ВМРО-ДПМНЕ във Валандово, съобщава MIA. Според заложения дневен ред, от 17 до 19 часа (местно време) ще бъдат приветствани делегатите. Малко след това те ще имат възможността да предложат важни теми, които според тях най-висшият партиен орган трябва да обсъди. Но най-интересното събитие ще се случи по време на втория и последен ден от конгреса, когато ще бъде избран новият партиен лидер на ВМРО-ДПМНЕ, след като по-рано този месец Никола Груевски подаде оставка. Единственият кандидат към момента е Християн Мицковски. Крайният срок за подаване на кандидатури бе ранният следобед на 21 декември.: Цанко Цолов", "date": "2017.12.22", "title": "МИА: Започна церемонията по откриването на конгреса на ВМРО-ДПМПЕ във Валандово"}
{"url": "http://www.focus-news.net/news/2017/12/22/2470316/pazardzhik-ne-sa-ustanoveni-narusheniya-pri-prodazhbata-na-elhi-za-koleda-v-oblastta.html", "text": "Регионалната дирекция по горите е извършила проверки на всички места в област Пазарджик, където се предлагат елхи за Коледа, каза за Радио „Фокус“ – Пазарджик директорът на РДГ-Пазарджик Ангел Кузманов. Той допълни, че са проверени дори тези, които са извадени с корените и се продават в саксии. „До сега не са констатирани нарушения. Всички са снабдени с необходимите пластини, с доказан произход“, коментира Кузманов. Той допълни, че специалистите от дирекцията извършват и проверки за незаконен добив на дърва за огрев. Там също няма констатирани сериозни нарушения, тъй като те се осигуряват от горските стопанства. „Има единични случаи на незаконна сеч, които са за малки количества и лесничеите от горските стопанства са съставили актове“, коментира Кузманов.\r\nВаня НИКОЛОВА", "date": "2017.12.22", "title": "Пазарджик: Не са установени нарушения при продажбата на елхи за Коледа в областта"}
{"url": "http://www.focus-news.net/news/2017/12/22/2470317/nameren-e-avtomobilat-na-streltsite-na-danachniya-inspektor-v-sofiya.html", "text": "Намерен е автомобилът на стрелците на данъчния инспектор Иво Стаменов, предаде БНТ. Колата е намерена в столичния квартал \"Хаджи Димитър\". След като е бил извършен оглед на място, тя е била преместена в лаборатория на полицията за допълнителни експертизи.\r\n43-годишният директор на отдел \"Фискален контрол\" в НАП бе прострелян в понеделник сутринта, докато се движел с колата си по столичната улица \"Дунав\". Той е в тежко, но стабилно състояние. Разследва се версията, че е нападнат заради професионалните си задължения.", "date": "2017.12.22", "title": "Намерен е автомобилът на стрелците на данъчния инспектор в София"}
{"url": "http://www.focus-news.net/news/2017/12/22/2470318/vratsa-s-vazdushen-balon-doyde-dyado-koleda-pri-detsata-ot-detskata-gradina-v-selo-zverino-obshtina-mezdra.html", "text": "Дядо Коледа дойде при децата от детската градина в село Зверино, община Мездра с въздушен балон, съобщиха за Радио „Фокус“ – Видин от ръководството на детската градина. Инициативата е на родител, който имал фирма за атракциони. Той осигурил възможност безплатно децата от градината да се повозят с Дядо Коледа и с балона. Различни лакомства и подаръци осигурили за децата от ръководството на детската градина, които били раздадени от Дядо Коледа. Освен децата на въздушния балон се повозили и жители на село Зверино.\r\nАнна ЛОЗАНОВА", "date": "2017.12.22", "title": "Враца: С въздушен балон дойде Дядо Коледа при децата от детската градина в село Зверино, община Мездра"}
{"url": "http://www.focus-news.net/news/2017/12/22/2470319/ognyan-zlatev-predstavitelstvo-na-ek-ochakvame-izklyuchitelno-uspeshno-balgarsko-evropredsedatelstvo.html", "text": "Очакваме изключително успешно българско европредседателство. Това каза ръководителят на Представителството на ЕК в България Огнян Златев в предаването \"Още от деня\" по БНТ. По думите му страната ни е готова за европредседателството. \"Ползите, които бихме могли да изведем, може би са индиректни. Не може да го усетим по джоба си, то е свързано най-вече с националното самочувствие. Това е нещо, което не може да се купи, трябва да го изпиташ. Фактът, че България ще бъде в центъра на вниманието, надявам се да влиза още по-често в новинарски емисии и да предизвика интерес в целия свят\",  каза още Златев. \"Ние сме в ежедневен контакт с Министерствата, които имат връзка. От наша гледна точка страната ни е абсолютно готова и подготвена. Единственото, което се надявам, е времето да е благосклонно и да не ни затрупа някой сняг, защото това ще нанесе проблеми върху логистиката. Ползите, които бихме могли да изведем, може би са индиректни. Не може да го усетим по джоба си, то е свързано най-вече с националното самочувствие. Това е нещо, което не може да се купи, трябва да го изпиташ. Фактът, че България ще бъде в центъра на вниманието, да влиза още по-често в новинарски емисии и да предизвика интерес в целия свят\", коментира ръководителят на Представителството на ЕК в България.\r\nЗа вота на недоверие по време на европредседателството Златев каза, че не е важно как ще прозвучи той в ушите на евродепутатите и това е демократична процедура и заяви, че очаква изключително успешно председателство. \r\nСпоред Златев думата на годината за европейците е \"промени\" на фона на различните избори и процеси, които са станали.\"Нашето мнение и твърдо убеждение е, че промените ни водят в правилната посока. Нека си припомним, че през тази година се случиха страшно много хубави неща за всички нас в ЕС, като започнем от падането на роуминга, за първи път беше постигнато споразумение 25 страни да работят заедно на база един текст от Лисабонския договор и да засилят сътрудничеството си в отбранителната област, приключихме успешно първия етап от преговорите за Брекзит, успяхме да облекчим положението на 32 000 бежанци от Гърция Италия и да им предложим легална форма на презаселване в друга страна - членка. Икономиката а Европа е на изключително добро равнище. В момента резултатите на производителността и безработицата ние сме на рекордни равнища, които досега в Европа не са се случвали\", отбеляза ръководителят на Представителството на ЕК в България Огнян Златев.\r\nЗа случая с Полша той бе категоричен, че това не е вътрешен проблем на самата страна. \"Ние сме ЕС, едно отворено демократично пространство, т.е ние каква гаранция може да дадем, когато се окаже, че изпълнителната власт има такъв засилен контрол върху конституционния съд, каква гаранция за правилното функциониране на съдебната система може да имаме там? С тези промени, които бяха подписани, 40% от действащите съдии, ще бъдат уволнени, затова комисията трябваше да се намеси\", добави той.\r\nЗлатев коментира също, че за последните 2 години ЕК е изпратила 3 доклада с препоръки и над 25 писма до полските власти и нито едно то тя не е получило развитие или отговор.", "date": "2017.12.22", "title": "Огнян Златев, Представителство на ЕК: Очакваме изключително успешно българско европредседателство"}
{"url": "http://www.focus-news.net/news/2017/12/22/2470320/france-24-spored-mahmud-abbas-sasht-veche-ne-sa-spravedliv-posrednik-za-mirnite-pregovori-mezhdu-izrael-i-palestina.html", "text": "Президентът на Палестинската автономия Махмуд Аббас, заяви, че САЩ вече не са „справедлив посредник в мирните преговори“ между Израел и Автономията, съобщава френският телевизионен канал France 24, като цитира данни от Associated Press. Коментарът му е направен по време на среща с френския държавен глава Еманюел Макрон, провела се в петък, 22 декември в Париж. Аббас едновременно с това призова Макрон и Европейския съюз да засилят ролята си в решаването на конфликта между Израел и палестинците. От своя страна френският президент не взе страна, но заяви, че „решението на конфликта е в ръцете на израелците и палестинците“. : Цанко Цолов", "date": "2017.12.22", "title": "France 24: Според Махмуд Аббас, САЩ вече не са справедлив посредник за мирните преговори между Израел и Палестина"}
{"url": "http://www.focus-news.net/news/2017/12/22/2470321/veliko-tarnovo-obshtinata-otmeni-izgrazhdaneto-na-spirka-pred-doma-na-velikotarnovsko-semeystvo-po-tyahno-nastoyavane.html", "text": "Община Велико Търново отмени изграждането на спирка пред дома на великотърновско семейство по тяхно настояване. Това потвърди за Радио „Фокус“ – Велико Търново Пенка Божиновска, собственик на имота. Тя разказа, че вчера сутринта е видяла пред дома си строителна площадка, на която е изливан бетон направо на тротоара. Къщата се намира на ул. „Сливница“ 31, под сградата на Ректората. Строителите са обяснили, че според общинско нареждане изграждат автобусна спирка. „Преди малко бях в сградата на Община Велико Търново. Там зам.-кметът Снежана Данева – Иванова ни увери, че проектът вече е спрян. След празниците специална комисия, заедно с органи на КАТ „Пътна полиция“ отново ще дойдат да огледат региона и ще вземат решение къде да бъде поставена въпросната спирка. Казаха ни още, че ще изравнят тротоара и всичко ще се оправи“, разказва Пенка Божиновска. Тя уточни, че в района има обозначено място, на което спират автобусите от градския транспорт, но по настояване на жители от квартала, то ще бъде изместено. Искането е спирката да е на кръстовище, на което се пресичат четири натоварени улици.\r\nЛуиза ТРАНЧЕВА", "date": "2017.12.22", "title": "Велико Търново: Общината отмени изграждането на спирка пред дома на великотърновско семейство по тяхно настояване"}
{"url": "http://www.focus-news.net/news/2017/12/22/2470322/gd-granichna-politsiya-intenziven-e-trafikat-na-granichnite-punktove-kulata-kapitan-andreevo-i-lesovo.html", "text": "Интензивен е трафикът на граничните пунктове \"Кулата\", \"Капитан Андреево\" и \"Лесово\". Това съобщиха от пресцентъра на ГД \"Гранична полиция\". Информацията е към 18.00 часа. На българо-гръцката граница на ГКПП \"Кулата\" трафикът е интензивен и в двете посоки за товарни и леки автомобили. На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" на изход за товарни автомобили.\r\nНормален е трафикът на всички гранични контролно-пропускателни пунктове по границите със Сърбия, Македония и Румъния.", "date": "2017.12.22", "title": "ГД \"Гранична полиция\": Интензивен е трафикът на граничните пунктове \"Кулата\", \"Капитан Андреево\" и \"Лесово\""}
{"url": "http://www.focus-news.net/news/2017/12/22/2470323/stara-zagora-uchenitsi-ot-matematicheskata-gimnaziya-v-kazanlak-sa-sred-nay-dobrite-za-finala-na-taylandskata-mezhdunarodna-olimpiada-po-matematika.html", "text": "Възпитаниците на казанлъшката Профилирана природо-математическа гимназия \"Никола Обрешков\" са сред най-добре представилите се ученици на българската квалификация за финала на Тайландската международна олимпиада по математика - TIMO, която ще се проведе на 21 февруари 2018 г. в Банкок, каза за Радио „Фокус“ Любомир Любенов, вицепрезидент на TIMO. Той поясни, че талантливите математици - осмокласникът Александър Проданов, който е на позиция за златен медал, шестокласникът Георги Стратиев и осмокласникът Стилиян Иванов, които са на позиция за бронзов медал, са възпитаници на преподавателите по математика в Математическата гимназия в Казанлък Евгений Георгиев и Марияна Попчева. \r\nОбщо 200 ученици от 5 до 18 години се състезаваха за българските квоти в престижния финал на международната олимпиада. В състезанието участваха медалисти от значими световни форуми от най-добрите математически гимназии в страната – София, Пловдив, Бургас, Варна, Стара Загора, Хасково, Димитровград, Габрово, Ямбол, Сливен, Добрич и Казанлък, както и от други училища. \r\nВ продължение на 90 минути участниците в квалификацията решаваха 25 задачи от раздели „Логическо мислене”, „Аритметика”, „Теория на числата”, „Геометрия” и „Комбинаторика”.\r\nРезултатите от първия етап на TIMO ще бъдат публикувани на 31 декември 2017 г., а българските квоти за финала ще станат ясни в началото на 2018 г. Тайландската международна олимпиада ще бъде и квалификация за участие в откритото първенство на Азия - AIMO, което ще се проведе през август 2018 г. отново в Банкок.\r\nСлавяна ГАЙДАРОВА", "date": "2017.12.22", "title": "Стара Загора: Ученици от Математическата гимназия в Казанлък са сред най-добрите за финала на Тайландската международна олимпиада по математика"}
{"url": "http://www.focus-news.net/news/2017/12/22/2470324/anton-kisse-tazi-godina-v-ukrayna-shte-zavarshat-300-balgarski-uchenitsi-i-nay-dobrite-ot-tyah-kazvat-che-iskat-da-prodalzhat-obrazovanieto-si-v-balgariya.html", "text": "Тази година в Украйна ще завършат 300 български ученици и най-добрите от тях казват, че искат да продължат образованието си в България. Това каза председателят на Асоциацията на българите в Украйна Антон Киссе след извършването на първия полет по новата директна авиолиния София – Одеса, предаде репортер на Агенция „Фокус“.\r\n„Искам да благодаря на цялата българска делегация – министри, зам.-министри, екипът на вицепремиера Симеонов. Решихме заедно първата задача, но има още много за решаване“, каза още той и обясни, че от българската диаспора в Одеса има единодушно желание да продължава да развива тези отношения.\r\n„Има още много въпроси, свързани с нашите деца, които се учат в България - въпроси за тяхното гражданство и трудово устройство. Тази година в Украйна ще завършат 300 български ученици и най-добрите от тях казват, че искат да продължат образованието си в България. И искам не да учат и да остават без работа, а напротив – да останат в България и да могат да работят за държавата си като специалисти. С това искам да посоча, че има още много, много въпроси и като ги чуе г-н Симеонов, трябва да се хване и да ги реши. Най-голямата общност на българи извън България – това са бесарабските българи. И се радвам, че чрез тази линия ще имаме по-добра свързаност с България. А с решаването на транспортните проблеми определено вървим напред“, каза още той.\r\nЦветилена СИМЕОНОВА", "date": "2017.12.22", "title": "Антон Киссе: Тази година в Украйна ще завършат 300 български ученици и най-добрите от тях казват, че искат да продължат образованието си в България"}
{"url": "http://www.focus-news.net/news/2017/12/22/2470325/govoritelyat-na-ruskoto-mvnr-mariya-zaharova-temata-za-ruska-namesa-v-zapadni-izbori-veche-se-izcherpa.html", "text": "Според говорителя на руското Министерство на външните работи Мария Захарова, темата за руско вмешателство в провеждани в държавите в Европа или САЩ избори, вече е изчерпана, съобщава ТАСС, като се позовава на нейно интервю, дадено за местна медия. \r\n„Що се отнася до безкрайната тема за руско вмешателство на избори в Европа или САЩ, осъществена чрез различни начини – хакери или медии, то вече си личи, че темата се изчерпа“, отбеляза Захарова. \r\nИзявлението ѝ е направено след като по-рано в петък, по време на срещата между министрите на външните работи на Русия и Великобритания Сергей Лавров и Борис Джонсън, британският първи дипломат отново повдигна темата за руска намеса по време на референдума за Брекзит. Според него, макар опитът за намеса да е бил неуспешен, има достатъчно доказателство, уличаващи Русия. От своя страна Лавров отхвърли тези твърдения.  : Цанко Цолов", "date": "2017.12.22", "title": "Говорителят на руското МВнР Мария Захарова: Темата за руска намеса в западни избори вече се изчерпа"}
{"url": "http://www.focus-news.net/news/2017/12/22/2470326/nimh-utre-shte-bade-studeno-s-minimalni-temperaturi-mezhdu-minus-6-i-minus-1-v-planinskite-rayoni-shte-prevali-slab-snyag.html", "text": "През следващото денонощие облачността над страната ще е предимно значителна. Ще духа слаб до умерен вятър от запад-северозапад. През деня, главно в планинските райони ще превали слаб сняг. Студено време с минимални температури между минус 6° и минус 1°. Дневните ще са предимно между 0° и 5°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще остане по-високо от средното за декември. \r\nПо Черноморието облачността ще е разкъсана. Ще духа слаб до умерен северозападен вятър. Максимални температури на въздуха: 3-5°. Температурата на морската вода е 9°-10°. Вълнението на морето ще бъде 1-2 бала.\r\nВ планините няма да е подходящо за туризъм. Ще бъде ветровито. Ще духа силен до бурен вятър от север-северозапад. Облачността ще е значителна и на места ще превали слаб сняг. Максималната температура на височина 1200 метра ще е около минус 1°, на 2000 метра – около минус 5°.\r\nВ неделя ще бъде ветровито, с променлива облачност, по-често значителна; слаби превалявания са възможни само в планините на Западна България. Ще започне бързо и чувствително затопляне. В началото на новата седмица ще бъде по-топло от обичайното, а вероятността за валежи е малка. В понеделник все още ще духа слаб до умерен северозападен вятър и ще бъде предимно слънчево. Във вторник вятърът чувствително ще отслабне, в много райони и ще стихне. В планините и планинските райони ще бъде слънчево и сравнително топло. В равнинната част от страната на места ще има условия за образуване на мъгли и ниска облачност, там и дневните температури ще се задържат по-ниски.", "date": "2017.12.22", "title": "НИМХ: Утре ще бъде студено с минимални температури между минус 6° и минус 1°, в планинските райони ще превали слаб сняг"}
{"url": "http://www.focus-news.net/news/2017/12/22/2470327/nad-2-mln-vinetki-za-2018-g-veche-sa-v-prodazhba-obzor.html", "text": "Винетните стикери за 2018 г. вече са в продажба. азпространителската мрежа е заредена с над 2 млн. винетки, от които 900 хил. бр. са годишни за леки автомобили. До края на януари по пунктовете ще има 5 млн. бр. Това обяви на пресконференция председателят на Управителния съвет на Агенция „Пътна инфраструктура“ инж. Дончо Атанасов, който обърна внимание, че защитата на новите винетки е уникална. Новост през 2018 г. е, че с 2 лв. се увеличава цената на еднодневния стикер за тежкотоварни автомобили, като очакваните приходи от това повишение са в размер на 3 млн. лв. През 2018 г. се въвежда и нов тримесечен стикер за леки автомобили, чиято цена е в размер на 54 лв. Според инж. Атанасов тази винетка ще бъде полезна за хората, идващи на дългосрочна почивка в България и за чуждите граждани, които посещават страната ни. \r\nПредседателят на УС на АПИ отчете, че през  2017 г. се очаква да бъдат реализирани приходи от продажба на винетки в размер от 348 млн. лв. до 350 млн. лв., като коментира, че постъпленията за тази година са с увеличение между 10 и 20 %. По думите му, освен по-високите приходи през 2017 г., хубавото през годината е и намалението на бракуваните винетки и липсата на фалшиви. \r\nВ рамките на пресконференцията инж. Дончо Атанасов  разкри, че амбицията на АПИ е в рамките на 2018 г. ТОЛ системата да започне да функционира, а основният приоритет през следващата година ще бъде стартът на реалното строителство на АМ „Хемус“. Стана ясно също и, че в последния почивен ден по празниците АПИ ще осигури реверсивно движение в прохода „Владая“ от пътен възел \"Даскалово\" до \"Рударци\". \r\nДеница КИТАНОВА", "date": "2017.12.22", "title": "Над 2 млн. винетки за 2018 г. вече са в продажба (ОБЗОР)"}
{"url": "http://www.focus-news.net/news/2017/12/22/2470328/kardzhali-prokuraturata-poiska-postoyanen-arest-na-obvineniya-za-ubiystvoto-v-momchilgrad.html", "text": "Окръжната прокуратура в Кърджали внесе в съда искане за постоянен арест на обвинения в убийството на 7-годишното дете от Момчилград, предаде БНР. Мярката за неотклонение на 25-годишния Мехмед Хасан се гледа при закрити врата от състав на Окръжния съд. В съдебната зала мъжът остана безмълвен, не отговаряше на въпроси и не свали качулката на якето си до появата на съдиите. Неговият адвокат заяви, че клиентът му няма да прави коментари. \r\nЗаради убийството общината в Момчилград обяви днес ден на траур, а близо 2 000 души се събраха да изпратят за последно малката Дамла.", "date": "2017.12.22", "title": "Кърджали: Прокуратурата поиска постоянен арест на обвинения за убийството в Момчилград"}
{"url": "http://www.focus-news.net/news/2017/12/22/2470329/pernik-na-tarzhestvena-tseremoniya-byaha-nagradeni-nay-dobrite-sportisti-na-su-olimpiets.html", "text": "На тържествена церемония днес бяха наградени най-добрите спортисти на СУ „Олимпиец“ – Перник, съобщиха от пресцентъра на Община Перник. В традиционната анкета, която се провежда от 2004 година, гласуваха всички учители по спорт в училището. Първи стана състезателят по мотокрос Симон Венев, а Роберто Петров грабна приза за спортист на учениците.\r\nНаградите бяха връчени от гостите на тържеството, сред тях бяха зам.-кметът Денислав Захариев, главният експерт по спорт в Общината Десислава Стойова, зам.-областните управители Иво Иванов и Васил Павлов и председателят на ОС на БВФС Валентин Лазаров. За учебната 2017/2018 ръководството на учебното заведение даде правото и на учениците да направят своя избор, а директорът Валери Стоилов съобщи по време на наградите, че се прави всичко възможно от следващата година да се осъществи и прием по художествена гимнастика. Педагогическият състав определи на десето място състезателят по джудо Бойко Бойков от клуб \"Перун\", след него се нарежда Кристин Петров – борба класически стил, осми стана отново борец - Роберто Владов, на седмо място е възпитаничката на Галина Венева по джудо от клуб \"Перун\" – Оля Ковачева, след нея се нарежда нейната съотборничка Станислава Атанасова. Пета е Ерика Станоева, която в момента е при семейството си в чужбина и е преминала в самостоятелна форма на обучение, а четвърти е волейболистът Николай Грахльов, който се състезава и в мъжкият отбор на \"Миньор\". За трети бе определен състезателят по карате Роберто Петров. Второто място зае футболистът Стивън Милев, а наградата му беше връчена от зам.-кмета Денислав Захариев. Той пожела на всички спортисти успешна година, без травми и да носят в сърцето си Перник, дори и да отидат да се състезават за други клубове или в чужбина, да знаят откъде са тръгнали, защото младите хора са бъдещето и повод за слава. \r\nПърви в класацията е единадесетокласникът Симон Венев, състезаващ се в мотокроса, той бележи отличия за съставът на „НСА мотоспорт“, бензин в кръвта му тече от осем години, качва се на мотора, още когато е само на девет и продължава до сега. \r\nНа церемонията беше дадена и наградата за най-добър треньор, която отиде при Венелин Трайков, а плакетът му отново връчи заместник-кметът Денислав Захариев.", "date": "2017.12.22", "title": "Перник: На тържествена церемония бяха наградени най-добрите спортисти на СУ „Олимпиец“"}
{"url": "http://www.focus-news.net/news/2017/12/22/2470330/washington-examiner-republikantsite-vzeha-nadmoshtie-nad-demokratite-v-bitkata-za-yanuarskiya-byudzhet.html", "text": "Членовете на Републиканската партия успяха тази седмица да одобрят бюджета без дори да разполагат със съгласието на Демократите, пише американското издание Washington Examiner, постижение, което според повечето републиканци ще даде на партията им лостове за предстоящите преговори относно бюджета в началото на следващата година. \r\n„Сега Демократите знаят, че можем да съберем нужните гласове ако се наложи“, отбеляза републиканският сенатор Бил Флоръс, като добави, че членовете на Демократическата партия „могат или да идат да си играят в гората или да седнат на масата за преговорите като възрастни“. \r\nПредишните проекти за бюджет най-често изискваха компромис между двете партии, тъй като Републиканците нямаха нужното мнозинство за да прокарат исканите от тях условия. \r\nВ петък обаче те одобриха приемане на краткосрочен бюджет само за месец януари, без да се нуждаят от компромиси с демократите. \r\nРепубликанците, които проведоха среща в мазето на Конгреса преди гласуването, стигнаха до заключението, че е по-добре да се разберат помежду си за да избегнат тежки преговори и отстъпки пред Демократите. „Имахме наистина хубава конференция и краткосрочният бюджет бе нейния център“, разкри Хал Роджърс, друг републиканец и добави „или трябваше да направим това или да приемем неща, които нежелаем да правим“. \r\n„Това е добър знак за нас“ заяви още Роджърс, който смята, че демократите трябва „да си поиграят на топка с нас, приемайки факта“. : Цанко Цолов", "date": "2017.12.22", "title": "Washington Examiner: Републиканците взеха надмощие над Демократите в битката за януарския бюджет"}
{"url": "http://www.focus-news.net/news/2017/12/22/2470331/blagoevgrad-nov-ploshtad-uchilishten-dvor-i-fizkulturen-salon-za-4-mln-lv-shte-badat-izgradeni-v-simitli-prez-2018-godina.html", "text": "Нов площад, училищен двор и физкултурен салон за 4 млн. лв. ще бъдат изградени в Симитли през 2018 година. Това стана ясно след като през вчерашния ден кметът на Симитли Апостол Апостолов подписа договора по Подмярка 7.2. Инвестиции в създаването, подобряването или разширяването на всички видове малка по мащаби инфраструктури от Мярка 7 „Основни услуги и обновяване на селата в селските райони“ от програмата за развитие на селските райони за периода 2014-2020 година, съобщиха за Радио „Фокус“ – Пирин от Община Симитли. С получените средства през следващата година ще бъде направен основен ремонт на двора на СУ „Св. св. Кирил и Методий“ и на физкултурния салон на гимназията, като стойността на проекта е 2 милиона лева. Така учениците в Симитли ще могат да се радват на нов двор и зала, обновени по спечеления проект. Още два милиона лева подсигури днес за общината кметът Апостолов, като подписа още един договор по проект, финансиран от държавния бюджет. Финансирането е за реновиране на площадното пространство на град Симитли.", "date": "2017.12.22", "title": "Благоевград: Нов площад, училищен двор и физкултурен салон за 4 млн. лв. ще бъдат изградени в Симитли през 2018 година"}
{"url": "http://www.focus-news.net/news/2017/12/22/2470347/blagoevgrad-obshtinskiyat-savet-shte-razgleda-48-tochki-na-poslednoto-si-redovno-zasedanie-za-godinata-na-28-dekemvri.html", "text": "Общински съвет – Благоевград ще разгледа 48 точки на последното си редовно заседание за годината на 28 декември. Това съобщиха за Радио „Фокус“ – Пирин от отдел „Връзки с обществеността“ към Общинския съвет. Сесията на местния парламент ще се проведе от 09.30 часа в зала „22 септември. По време на заседанието се очаква да бъде разгледано предложение относно изменение на Правилника за организация и дейността на Общинския съвет, неговите комисии и взаимодействието му с общинската администрация. Освен това се очаква да бъде приет Правилник за организацията и дейността на обществения посредник на територията на Община Благоевград, на базата на който, в началото на следващата година ще бъде проведен избор на омбудсман. Общинските съветници ще разгледат предложение за изменение и допълнение на Наредбата за определянето и администрирането на местните такси и цени на услуги на територията на община Благоевград и Тарифата за конкретните размери на местните такси и цени на услуги, предоставяни от Община Благоевград за 2018 година. Освен това ще бъдат приети още предложения  относно определяне начина, конкретните количества и цената за продажба на дървесина, добита от горски територии - общинска собственост, откриване на процедура и провеждане на публичен търг за отдаване под наем на части от общински имоти за поставяне на рекламно-информационни елементи тип билборд с размери 3 х 4 м., както и предложение, относно членството на Община Благоевград в Организация за управление на Рило-Пирински туристически район. Съветниците ще гласуват и две предложения по искане на Министерство на здравеопазването по оперативна програма „Региони в растеж” 2014-2020. Първото предложение касае безвъзмездно учредяване право на строеж за реализацията на инвестиционен проект съвместно с Министерство на здравеопазването свързан с обновяване и модернизация на сградния фонд и оборудването в системата на спешна медицинска помощ на територията на Благоевград. В изпълнение на дейностите ще бъде изградено ново Спешно приемно отделение на МБАЛ - Благоевград, както и ще бъде осигурено цялостно оборудване и обзавеждане, съгласно изискванията на медицинския стандарт за спешна медицина и на действащата нормативна уредба в страната. Второто предложение се отнася до учредяване безвъзмездно право на строеж върху общински имот за реализацията на инвестиционен проект по процедура „Подкрепа за деинституционализация на грижа за деца”,  свързан с услугата „Център за специализирана здравно-социална грижа за деца с увреждания с потребност от постоянни медицински грижи”, за изграждане на самостоятелна едноетажна сграда с прилежащо дворно място за обособяване на детска площадка с пряк достъп до сградата.\r\nЛивия НИНОВА", "date": "2017.12.22", "title": "Благоевград: Общинският съвет ще разгледа 48 точки на последното си редовно заседание за годината на 28 декември"}
{"url": "http://www.focus-news.net/news/2017/12/22/2470348/premierat-boyko-borisov-nyama-koy-da-zamesti-tova-upravlenie-i-tova-go-znae-vsyako-dete.html", "text": "Няма кой да замести това управление и това го знае всяко дете. Това каза премиерът Бойко Борисов в интервю за предаването \"Панорама\" по БНТ. По думите му вотът на недоверие към правителството се прави, за да се покаже на света колко сме калпави. \"За съжаление политическата класа в България е такава. Обикновено като идват гости, майка и татко ме предупреждаваха \"Няма сега да правиш бели. Ще се държиш възпитано\", за да си тръгнат гостите и да си кажат \"Ей, това е възпитано семейство\". Всяко едно семейство. Ние искаме да покажем всичките си магарии и всичко, което можем за тези шест месеца. Не ме дразни вотът, фактът е такъв\", коментира Борисов. \r\nПо думите му по време на председателството на ЕС хората, които ще посетят България единия ден ще слушат от него как  Западните Балкани са по-мъдри, как искаме те да се развиват, да се инвестира в тях, да се вдигнат доходите и да се подобри материалното благосъстояние, а в същото време ще слушат какво си говорят партиите в парламента една за друга. \"Сами разбирате, че ние няма да ги оставим в този вот да ни бият нас и ние да ги гледаме Още януари всичко лошо ще го изкараме на показ\", коментира Борисов.\r\n\"Да ги видим какво ще изнесат. Ние ще им отговорим със същото\", каза още премиерът. \r\nПремиерът коментира и словото на почетния председател на ДПС Ахмед Доган, като се съгласи с твърдението му, че сегашното управление няма алтернатива. \"Доган е един мъдър човек. 27 години е в управлението и сам разбира какво би станало, ако допуснем, че вотът успее. Ще тръгнем на предизборна кампания, няма да има парламент, няма пленарно заседание. Това как си го представяте. Понеже Ахмед Доган знае технологията на управление, а и много добре познава БСП, защото няколко пъти е бил в коалиция с тях, познава и неговата партия и им казва \"Има ли кой да замести това управление? Няма, и това го знае всяко дете. И социологическите проучвания дори на червените соц. агенции показват, че ГЕРБ е водеща политическа сила. Сиреч, ние вместо да се съсредоточим за 6 месеца и да изкараме макар и малък, но позитивен дивидент за България, искаме да си изкараме кирливите ризи на показ\", каза още Борисов.\r\n\"Какво каза г-н Доган - и на БСП , и на ДПС, ще ги свалим ГЕРБ и Патриотите, но когато сме готови да управляваме. Ако го направим сега с някакви инструменти, след 2-3 месеца те пак ще ни свалят нас. Това им каза, \"Изчакайте си времето, сега не сте готови.\" Нито е казал ние с ГЕРБ ще управляваме или еди какво си. Той се обърна на практика към БСП и към неговите. \"Не бързайте, стани да седна. Сега са по-добри от нас. В общи линии това, което Борисов прави и за съседите ни, и за Балканите, е добро. Нямаме такъв човек. Ще си го подготвим, след година, две или три и ще ги свалим и ще управляваме. Това на практика им каза и според мен правилно им го каза, иначе ще е катастрофа, но ние сме го минали това. Ще докарат един нов Орешарски, след три месеца ще падне\", добави премиерът.", "date": "2017.12.22", "title": "Премиерът Бойко Борисов: Няма кой да замести това управление и това го знае всяко дете"}
{"url": "http://www.focus-news.net/news/2017/12/22/2470349/mia-balgarskoto-posolstvo-v-makedoniya-napravi-podarak-na-detsa-nastaneni-v-skopska-bolnitsa.html", "text": "Българското посолство в Македония направи подарък в петък на всички деца, лекуващи се в болница за белодробни изследвания, разположена в Скопие, съобщава Македонската информационна агенция. Българският посланик в Македония Иван Петков и Зорица Заева, съпруга на македонския премиер Зоран Заев, са раздали лично подаръците на децата, като са им пожелали бързо оздравяване и весели коледни и новогодишни празници. \r\nНе се споменава какви са били подаръците или броят на малките пациенти. : Цанко Цолов", "date": "2017.12.22", "title": "MIA: Българското посолство в Македония направи подарък на деца, настанени в скопска болница"}
{"url": "http://www.focus-news.net/news/2017/12/22/2470350/umbal-burgas-osiguryava-denonoshten-speshen-priem-po-praznitsite.html", "text": "УМБАЛ - Бургас осигурява денонощен спешен прием по празниците. Лекарите в отделенията работят на непрекъснат 24-часов график, с изключение на две отделения, в които няма спешност – по ревматология и физиотерапия. Те ще приемат пациенти от първия работен ден на следващата година – 2 януари. Това съобщиха от пресцентъра на болничното заведение.\r\nСпешното отделение на УМБАЛ - Бургас ще приема всички спешни случаи, които потърсят помощ в болницата. Преценката дали случаят е спешен или не, се извършва от медиците в Спешно отделение. Според медицинските критерии спешно е всяко състояние, което пряко застрашава живота на пациента. \r\nДенонощно в празничните дни ще работи и кабинетът в медицинския център „Св. Николай Чудотворец“, който има сключен договор с общопрактикуващи лекари от Бургас и региона. Можете да намерите списъка им в .\r\nАко вашият личен лекар има сключен договор с МЦ „Св. Николай Чудотворец“ и сте здравноосигурен, имате право на преглед в кабинета срещу потребителска такса. Безплатно се преглеждат децата и освободените от потребителска такса по закон. \r\nМедицинският център осигурява и възможност за денонощен платен лекарски преглед за пациенти, с чиито общопрактикуващи лекари няма сключен договор. \r\nЗа втора година Отделението за долекуване и продължително лечение на УМБАЛ - Бургас няма да излиза в почивка за Коледа и Нова година. Отделението дава възможност на пациенти, чиято клинична пътека вече е приключила, да продължат престоя си в болницата, с включена рехабилитация. Обикновено това се налага при изписани от отделенията по ортопедия, хирургия, неврология. С условията за прием в отделението можете да се запознаете .", "date": "2017.12.22", "title": "УМБАЛ - Бургас осигурява денонощен спешен прием по празниците"}
{"url": "http://www.focus-news.net/news/2017/12/22/2470351/premierat-boyko-borisov-vtori-lift-v-bansko-shte-ima.html", "text": "Втори лифт в Банско ще има. Това каза премиерът Бойко Борисов в интервю за предаването \"Панорама\" по БНТ. Премиерът заяви, че втори лифт в Банско ще има. Борисов отбеляза, че самият той е разговарял с т.нар. \"зелени\" и те самите са за втори лифт в Банско. \"Искаме така да направим плана на управление за Пирин, че всяко нещо, което ще се строи в тази защитена зона, да минава екологична оценка. Втори лифт - всички за ми декларирали \"за\", заяви премиерът.\r\nБорисов заяви, че не е разговарял с вицепремиера Валери Симеонов за евентуална негова оставка и заяви, че се надява, че правителството не може да се разпадне отвътре.\r\n\"Валери Симеонов настояваше да напиша в коалиционното споразумение, че няма да подавам оставка. Всеки човек си е със своето мнение. Ние, ако сме били много близки, ще сме от една партия\", каза още Борисов. Премиерът добави, че когато се е сътавяло правителството не е имало друга конфигурация и впоследствие също няма друга конфигурация. \"Няма при едни нови избори нещо по-добро да се създаде, освен че ще счупим държавата за месеци наред\", каза още Бойко Борисов.", "date": "2017.12.22", "title": "Премиерът Бойко Борисов: Втори лифт в Банско ще има"}
{"url": "http://www.focus-news.net/news/2017/12/22/2470352/vidin-kmetat-ognyan-tsenkov-napravi-darenie-za-paraklisa-v-selo-tarnyane.html", "text": "Кметът на община Видин Огнян Ценков направи дарение за параклиса в село Търняне, съобщиха от пресцентъра на Общината. Видинският кмет даде личен пример във връзка с благотворителната кампания на Общината под наслов „Дар за храма”. Нейната цел е да се съберат необходимите средства за изписването на иконите в параклиса „Възнесение Господне” във видинското село Търняне. Той връчи дарението на кмета на селото Нора Маринова, в присъствието на председателя на църковното настоятелство отец Максим и жители на Търняне. „Надявам се, че ще има и други дарители, които, според своите възможности, ще подпомогнат доброто дело“ – призова Огнян Ценков.\r\n„В селото никога не е имало църква“, каза Нора Маринова. Затова жителите му решават на общо събрание през 2003 г. да бъде построен духовен храм с доброволен труд и дарения. През 2004 г. се прави първата копка на бъдещия параклис, а през 2007 г. той е завършен. Но и до днес вътрешността на храма не е изографисана и той не може да изпълнява пълноценно своите функции. Затова всички жители на селото изразиха огромната си радост от подетата инициатива и благодариха на кмета на Община Видин.\r\nОт името на църковното настоятелство благодари и отец Максим. Той отбеляза приноса на видинския кмет да се вземе решение от Общинския съвет за това готовият параклис да бъде въведен в експлоатация неотдавна. „Дано догодина по това време, с Вашата и на дарителите помощ да видим параклиса вече изографисан“, изрази надеждата си отец Максим.\r\nС изписването на иконите в параклиса ще се заеме художникът Иво Маринов. Той обяви, че трудът му ще бъде безвъзмезден, а със събраните средства ще се закупят необходимите материали за работа. Видинският кмет благодари за благородния жест. „Радостно е, че всичко това се случва в навечерието на светлите християнски празници и тук наистина се чувства духа на Коледа, когато стават чудеса“, каза Ценков и пожела на хората от Търняне да бъдат заедно в решаването на проблемите, които са важни за тях и да разчитат на подкрепата на Общината.\r\nОт Община Видин припомнят, че кутии за събиране на дарения са поставени в Центъра за услуги и информация на граждани в административната сграда на Общината (площад „Бдинци“ №2) и в търговски обект на ул. „Градинска“ №13.", "date": "2017.12.22", "title": "Видин: Кметът Огнян Ценков направи дарение за параклиса в село Търняне"}
{"url": "http://www.focus-news.net/news/2017/12/22/2470353/the-hill-13-amerikanski-shtata-otbelyazaha-rekordno-nisak-protsent-na-bezrabotitsa.html", "text": "13 американски щата отбелязаха рекордно нисък процент на безработица, пише The Hill, като се позовава на официални правителствени данни, публикувани в петък, 22 декември. През ноември най-малък брой незаети са отчетени в Алабама, Калифорния Хавай, Мисисипи и Тексас. По-рано тази година Арканзас, Колорадно, Идахо, Маин, Северна Дакота, Орегон и Тенеси също отбелязаха рекорден резултат в цялата история на съществуването на американското Бюро за трудови статистики. \r\nСпециален е случаят на Хавай, където безработицата през ноември е два процента. От своя страна в Северна Дакота, Ню Хемпшир, Небраска, Колорадо, Идахо, Йова и Върмонг процентът е по-малък от три на сто. : Цанко Цолов", "date": "2017.12.22", "title": "The Hill: 13 американски щата отбелязаха рекордно нисък процент на безработица"}
{"url": "http://www.focus-news.net/news/2017/12/22/2470354/premierat-boyko-borisov-voyuvat-nyakolko-oligarha-koito-sa-si-napravili-medii-az-nikoga-ne-sam-bil-s-nito-edin-ot-tyah.html", "text": "Воюват няколко олигарха, които са видели икономически, че имат възможност и са си направили медии. Ако прегледате сутрин печата и агенциите, ще знаете точно кои медии на кой олигарх са, защото рязко и точно защитават неговия интерес. Никога не съм бил с нито един от тях. Всеки се е опитвал да се възползва по един или друг начин, но никой не е успял. Това каза премиерът Бойко Борисов в интервю за предаването \"Панорама\" по БНТ. Премиерът отхвърли тезата, че е атакувал бизнесмена Иво Прокопиев. \"Аз в такива схеми не влизам. Има си независими органи - прокуратура, КОНПИ, които работят по темата. Абсолютно независими, гарантирано независими\", каза още министър-председателят. \"Какво да направя аз? Да се обадя в КОНПИ и да кажа \"Недейте закача Иво Прокопиев? Не мога да го направя\", добави Борисов.\r\nПо думите му идеята за ревизия на приватизацията не е целяла да удари нито Иво Прокопиев, нито лидерът на БСП Корнелия Нинова. \"Просто, когато говорим за корупция, да започнем с генезиса. Никога не съм твърдял, че от хилядите общински съветници на ГЕРБ, от стотиците кметове, министри, областни и зам.-областни управители са  ангели, но пък веднага отстраняваме от партията, прокуратурата действа и отива на съд. Това е в цял свят\", каза Борисов.\r\n\"Делян Пеевски е депутат от ДПС. Ако имаше друго, щяха да го изкарат\", коментира премиерът. По думите му хората, които могат да говорят по темата за Делян Пеевски са Мустафа Карадайъ и Ахмед Доган.", "date": "2017.12.22", "title": "Премиерът Бойко Борисов: Воюват няколко олигарха, които са си направили медии, аз никога не съм бил с нито един от тях"}
{"url": "http://www.focus-news.net/news/2017/12/22/2470355/varna-vazrastna-zhena-e-zaginala-pri-pozhar-v-doma-.html", "text": "Възрастна жена е загинала при пожар в дома ѝ, съобщи за Агенция „Фокус“ говорителят на ОДМВР – Варна Ивана Милева. Сигнал за пожар в апартамент на първи етаж на жилищна сграда е постъпил около 19.30 часа. В апартамента е намерена починала жена. Изясняват се причините за смъртта на жената, както и причините за пожара. Към момента не е ясно дали има причинно-следствена връзка между смъртта на жената и пожара.", "date": "2017.12.22", "title": "Варна: Възрастна жена е загинала при пожар в дома ѝ"}
{"url": "http://www.focus-news.net/news/2017/12/22/2470356/veliko-tarnovo-edno-previshenie-v-dannite-za-kachestvoto-na-vazduha-v-kv-buzludzha-e-otcheteno-ot-dopalnitelnoto-izmervane-na-riosv.html", "text": "Едно превишение в данните за качеството на въздуха във великотърновския квартал „Бузлуджа“ е отчетено от допълнителното измерването на Регионалната инспекция по околна среда и води във Велико Търново. Това съобщи за Радио „Фокус“ – Велико Търново експертът, отговарящ за връзки с обществеността в Инспекцията Милка Асенова. Тя припомни, че второто замерване се проведе в периода 1-10 декември от Регионална лаборатория - Русе. „Наблюденията бяха направени до Дома за стари хора в кв. „Бузлуджа“. В периода от мобилната автоматична станция е регистрирано едно превишение на праговата стойност на средноденонощната норма за опазване на човешкото здраве за фини прахови частици – ФПЧ10. На 8 декември е измерена стойност на показателя 61 μg/m3 при средноденонощна норма 50 μg/m3“, отбеляза Милка Асенова. Тя уточни, че измерванията са извършени от акредитирани лаборатории, което гарантира качеството на получените резултати.\r\nЛуиза ТРАНЧЕВА", "date": "2017.12.22", "title": "Велико Търново: Едно превишение в данните за качеството на въздуха в кв. „Бузлуджа“ е отчетено от допълнителното измерване на РИОСВ"}
{"url": "http://www.focus-news.net/news/2017/12/22/2470357/slovoto-na-ahmed-dogan-i-posledvalite-reaktsii-obzor.html", "text": "Моята преценка е, че няма такава политическа сила от опозицията, която може да поеме отговорността за управление на страната към днешна дата. Това заяви в словото си пред политическия елит на ДПС почетният председател на Движението Ахмед Доган. По думите му, ако целта на готвения вот на недоверие срещу правителството е: „стани да седна“, не си заслужава усилието да подложим на изпитание общия ни дом. Според него дълг на гражданското общество и на всички политически сили е да гарантират сигурността и стабилността на държавата. „Всеки от нас е наясно, че всяко управление си има проблеми, унаследени от предишни правителства или създадени от актуално управляващите. Разбира се, те трябва да бъдат коригирани чрез опозиционни политики. В крайна сметка в това се състои и смисълът на политическия плурализъм във всяка демократична държава“, коментира още Доган. По думите му големият проблем на правителството на Борисов е коалиционната му политика и по-конкретно включването на отявлени националисти в кабинета. „Дори и това не е най-големият грях, защото Обединените патриоти имаха шанса да покажат и докажат консолидирана социална отговорност към националните интереси в контекста на общоевропейските политики. Но тъкмо такава значима цел не се постига с Езика на омразата и агресията, с Език, който възпроизвежда разделение и противопоставяне“, заяви почетният председател на ДПС. Той обърна внимание, че страната е изправена пред много сериозно предизвикателство -  Председателството на Съвета на ЕС. „България ще бъде във фокуса на важни събития и мероприятия. И въпрос на обща политическа и социална отговорност е да комуникираме на нормален европейски политически език“, отбеляза още Доган.\r\nИзявлението му предизвика реакции, както от страна на управляващите, така и на опозицията. \r\nПремиерът Бойко Борисов се съгласи с твърдението, че сегашното управление няма алтернатива. \"Доган е един мъдър човек. 27 години е в управлението и сам разбира какво би станало, ако допуснем, че вотът успее\", добави премиерът. \r\nСпоред заместник-председателя на ПП ГЕРБ Цветан Цветанов Ахмед Доган е прав, че вотът на недоверие означава „стани, за да седна“. По думите на Цветанов в момента няма предпоставка за предсрочни парламентарни избори и това го казват дори и представители от БСП, които не желаят да са публични. „Много са гласуванията в българския парламент, в които различните политически сили, които по принцип спорят, имат еднакви гласове, но това не значи, че има отстъпление. Речта на Доган малко се различава от позицията на парламентарната му група, но какво ще стане ще видим с политическите действия. Те заявиха, че ще има вот на недоверие и г-н Доган тук е изключително прав, че това означава „стани, за да седна“ - това е единственият мотив на БСП“, каза Цветанов. \r\nВоенният министър и лидер на ВМРО Красимир Каракачанов също се съгласи с мнението, че сегашното управление няма алтернатива към момента. По думите му фактът, че почетният лидер на ДПС Ахмед Доган декларира, че правителството няма алтернатива, показва, че в партията, която най-крайно ги критикува, има умни хора, които мислят правилно. \"Обединени патриоти\" не са обсъждали вариант за излизане от правителството“, каза той по повод коментара на Доган за коалиционната политика на кабинета „Борисов 3“. „През този мандат няма как \"Обединени патриоти\" да се коалират с ДПС. Това не е разглеждано нито при нас, нито съвместно с ГЕРБ“, каза още Каракачанов. \r\nПредседателят на БСП Корнелия Нинова заяви от своя страна, че Бойко Борисов е помоли Доган за помощ и я е получил, но вот на недоверие ще има. В своя позиция тя очерта три извода от обръщението на почетния председател на ДПС. По думите ѝ премиерът се е притеснил от напрежението в страната, вота на недоверие за корупция и разнобоя с патриотите и помолил Ахмед Доган за помощ. „И я получи. Доган подкрепя Борисов“, посочи Нинова. „За почетния председател на ДПС патриотите в управлението са грешка. Разбирайте в подтекст: „махни ги и ние ще те подкрепим”. Тоест, няма нужда от нови избори, има нужда от смяна в правителството на едните с другите“, отчете още тя. „Всички да пазим стабилността”, но коя стабилност? Стабилно се закриват болници, стабилно се вдигат цени на вода и ток. Стабилно сме първенци по корупция и най-бедни в Европа, стабилно една прослойка става все по-богата, а народът все по-беден, стабилно расте броят на неграмотните деца и стабилно изчезваме като народ. Стабилно всеки месец има протести срещу това правителство“, коментира още лидерът на БСП, като подчерта, че от партията не са съгласни с това и искат промяна на модела на управление, а не просто смяна на патриотите с ДПС в правителството. „Вот на недоверие ще има. Очевидно оставаме единствената опозиция и алтернатива. Хората да избират. Техният глас ще реши”, каза още Корнелия Нинова.", "date": "2017.12.22", "title": "Словото на Ахмед Доган и последвалите реакции (ОБЗОР)"}
{"url": "http://www.focus-news.net/news/2017/12/22/2470358/savetat-za-sigurnost-vavede-novi-sanktsii-sreshtu-severna-koreya-obzor.html", "text": "В петък, 22 декември, Съветът за сигурност на ООН въведе нови икономически санкции срещу Северна Корея, което е трети пакет с рестрикции срещу пхенянския режим одобрен в рамките на тази година. По време на извънредното заседание на Общото събрание на ООН, проведено в четвъртък, 21 декември, което бе белязано от резолюцията осъждаща американското признаване на Ерусалим за израелска столица, постоянният представител на САЩ успя междувременно да предложи проекторезолюция за нови санкции срещу Северна Корея. \r\nСлухове за нови рестрикции се появиха още седмица преди провеждането на извънредното заседание на Общото събрание, когато по данни на Reuters, американски официални лица са провели преговори с Китай по въпроса. Според изявление на американски официални лица направени по-рано, Пекин държи ключа към решаването на севернокорейската криза. \r\nПоказателно е, че сочените за половинчати съюзници на Пхенян Русия и Китай подкрепиха гласуваната в петък резолюция, която бе приета единодушно от всички членове на Съвета за сигурност на ООН. Според постановленията на новите санкции, 90% от износа на нефт и нефтени продукти за Пхенян ще бъде прекратен, тъй като това е една от суровините с изключително важно значение за развитието на ядрената и ракетна програма на страната. Също така всички севернокорейски граждани, работещи извън родината си ще трябва да бъдат репатрирани обратно, тъй като според САЩ, те осигуряват немалка част от финансирането на режима в родната си държава. : Цанко Цолов", "date": "2017.12.22", "title": "Съветът за сигурност въведе нови санкции срещу Северна Корея (ОБЗОР)"}
{"url": "http://www.focus-news.net/news/2017/12/22/2470359/blagoevgrad-blagotvoritelen-rozhdestvenski-kontsert-shte-se-provede-v-chitalishte-sv-kliment-ohridski-simitli-na-23-dekemvri.html", "text": "Благотворителен Рождественски концерт ще се проведе в читалище „Св. Климент Охридски“ – Симитли на 23 декември от 18.00 часа. Това съобщиха за Радио „Фокус“ – Пирин от културната институция. Организатори на събитието са Община Симитли и „Мисия без граници“. По време на благотворителния концерт ще бъдат събирани средства за младата студентка Невсе Арнауд, която страда от детска церебрална парализа. Тя е родена и израснала в град Гоце Делчев. От няколко години Неси, придружена от баща си, живее в Благоевград, за да завърши своето висше образование. Неси е пълна отличничка в университета.\r\nНевсе е родена от нормално протекла бременност в 9-ти месец чрез секцио. Диагнозата ДЦП е поставена на 2-годишна възраст, постепенно се оформили контрактури на ставите на четирите крайника и за голямо щастие е с напълно съхранен интелект. След консултация с руския лекар – Александър Назаркин, Невсе получава лъч надежда, че след операция ще може да ходи сама. Руският лекар насрочва операция по метода на миофибротомите. Този метод на лечение не се практикува в България и единственият вариант за Невсе е да замине за сръбския град Чуприя в хирургичната клиника „Медикус“, където периодично ходи екип руски лекари, практикуващи този метод. Сумата, която е необходима за лечението на Неси е 10 000 лв., в които са включени разходите по заминаването и самата операция.\r\nЛивия НИНОВА", "date": "2017.12.22", "title": "Благоевград: Благотворителен Рождественски концерт ще се проведе в читалище „Св. Климент Охридски“ – Симитли на 23 декември"}
{"url": "http://www.focus-news.net/news/2017/12/22/2470360/predstoyashti-mezhdunarodni-sabitiya-za-23-dekemvri-agentsiya-fokus.html", "text": "Следене на ситуацията, след като в четвъртък каталунските сепаратистки партии обявиха победа на изборите в областта. \r\n*** Руският президент Владимир Путин и премиерът Дмитрий Медведев ще посетят годишния конгрес на своята партия „Единна Русия“.\r\n*** Втори и последен ден от посещението на френския президент Еманюел Макрон в Нигер.\r\n*** Очаква се иракските кюрди да организират нов протест за шести пореден ден, заради корупция сред управляващите кръгове. \r\n***", "date": "2017.12.22", "title": "Предстоящи международни събития за 23 декември (Агенция „Фокус“)"}
{"url": "http://www.focus-news.net/news/2017/12/22/2470361/direktna-avioliniya-veche-svarzva-sofiya-i-odesa-obzor.html", "text": "В петък бе изпълнен първият редовен полет по маршрута София - Одеса - София, по който е назначен въздушният превозвач „България Ер”. Стартирането на експлоатацията на линията е по инициатива на вицепремиера Валери Симеонов. Проектът е осъществен с активното съдействие на министъра на финансите Владислав Горанов и министъра на транспорта, информационните технологии и съобщенията Ивайло Московски. Всяка седмица - в петък и в неделя, ще се извършват полети в двете посоки.\r\nЛинията ще подобри свързаността между двете държави и ще позволи на историческите български общности в Украйна да заздравят своите връзки с родината. Така ще се създаде възможност учещите и работещи в България бесарабски българи да избегнат тежкото 10-12 часово пътуване с автобус.\r\nПрез юни с промяна в Закона за трудовата миграция и трудовата мобилност и в подзаконовата нормативна уредба беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас. Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова.\r\nВ първия полет до Одеса участваха народни представители и правителствена делегация, водена от вицепремиера Валери Симеонов.\r\nПреди първия полет вицепремиерът отбеляза, че новата линия свързва София с е град, който е центъра на българската диаспора в Украйна. По думите му в Одеса живеят 300-400 хил. истински българи и патриоти, които в продължение на два века не са забравили своя произход, раждат се и умират с очи, вперени към България. Симеонов отбеляза, че Одеса има много сериозно място в историята на България като център, към който са се стремили нашите възрожденци, но градът има значение, както в историята, така и в настоящето, тъй като ще има голямо значение за засилването на икономическите контакти между България и Украйна. Вицепремиерът заяви, че след въздушната връзка между София и Одеса предстои изграждането и на още транспортни връзки между България и Украйна. По думите му вече е поет ангажимент за една въздушна линия, а в последствие ще се изграждат връзки и с кораби по Дунав. Другата цел е една връзка между Силистра и Измаил, отново по Дунав. \r\n\"Надявам се с новата въздушна линия София – Одеса и работодателските организации да подобрим икономическия обмен между България и Украйна\", заяви зам.-председателят на ГЕРБ Цветан Цветанов. Президент на Асоциацията на българите в Украйна Антон Киссе коментира, че новата авиолиния между София и Одеса е голямо събитие за бесарабските българи, които ще имат възможност за по-бързо и удобно пътуване до България. По думите му тя тези полети ще подпомогнат  и бизнес отношенията. По думите му има още много задачи, за които българската диаспора в Одеса има желание бъдат решени.", "date": "2017.12.22", "title": "Директна авиолиния вече свързва София и Одеса (ОБЗОР)"}
{"url": "http://www.focus-news.net/news/2017/12/22/2470362/veliko-tarnovo-na-nad-100-dushi-v-nuzhda-pomaga-ekipat-na-detska-gradina-slaveyche-v-lyaskovets.html", "text": "На над 100 души в нужда помага екипът на детска градина „Славейче“ в Лясковец. Служителите и родители на малчугани, които посещават заведението, са събрали средства и са приготвили различни постни храни. Това каза за Радио „Фокус“ – Велико Търново директорът Елка Йорданова. Даренията са насочени към социалната трапезария в града, която изхранва 100 човека. Храна ще получат и шестте монахини от манастира „Св. св. Петър и Павел“. „Акцията е вече традиционна. Провеждаме я от 2008 година насам. В нея се включва целият екип на детската градина, както и някои от родителите на малчуганите ни, тези които имат възможност. Със собствени средства ние купуваме продукти и приготвяме ястия. Всяка колежка, всеки служител, подготви по 3-4 постни ястия“, обясни още Йорданова. Кампанията преминава под мотото „9 години добри сърца“. В нея се включват и децата, които помагайки в готвенето, се запознават и с българските традиции.\r\nЛуиза ТРАНЧЕВА", "date": "2017.12.22", "title": "Велико Търново: На над 100 души в нужда помага екипът на детска градина „Славейче“ в Лясковец"}
{"url": "http://www.focus-news.net/news/2017/12/22/2470363/mahmud-abbas-otnovo-othvarli-rolyata-na-sasht-kato-posrednik-v-izraelo-palestinskiya-konflikt-obzor.html", "text": "Президентът на Палестинската автономия Махмуд Аббас бе на посещение в Париж в петък, 22 декември, където по време на обща пресконференция с френския си колега Еманюел Макрон, Аббас отново изрази съмнение в способностите на САЩ да бъдат посредник в преговорите между Израел и палестинците. По думите на Аббас, САЩ вече не са „справедлив посредник в мирните преговори“ между Израел и Автономията, и палестинците няма да приемат мирни планове, предлагани от Вашингтон. Според информация, съобщена от френския телевизионен канал France 24, президентът е призовал Макрон и Европейския съюз да засилят ролята си в решаването на конфликта. От своя страна френският президент не взе страна, но заяви, че „решението на конфликта е в ръцете на израелците и палестинците“. Макрон също така изрази мнението си, че  „САЩ са се изолирали сами“ след решението на американския държавен глава Доналд Тръмп да признае Ерусалим за столица на Израел, обявено на шести декември. \r\n„Американците се самоизолираха и аз се опитвам да не направя същото“ заяви Макрон по време на съвместната пресконференция, като обаче изключи възможността да признае палестинската държава в краткосрочен план. : Цанко Цолов", "date": "2017.12.22", "title": "Махмуд Аббас отново отхвърли ролята на САЩ като посредник в израело-палестинския конфликт (ОБЗОР)"}
{"url": "http://www.focus-news.net/news/2017/12/22/2470364/sofiya-mlado-momiche-e-v-tezhko-sastoyanie-sled-katastrofa-v-stolitsata.html", "text": "19-годишно момиче е в тежко състояние след катастрофа в София, предаде Нова телевизия. Инцидентът е станал около 20:20 часа на кръстовището на булевардите \"Цар Борис Трети\" и \"Тодор Каблешков\".\r\nСпоред първоначалната информация шофьор е минал на червено и е ударил момичето. Веднага след катастрофата шофьорът се е обадил в полицията и е закарал момичето във ВМА.\r\nТой е разпитан, на мястото е извършен оглед. По случая вече е образувано и досъдебно производство.", "date": "2017.12.22", "title": "София: Младо момиче е в тежко състояние след катастрофа в столицата"}
{"url": "http://www.focus-news.net/news/2017/12/22/2470365/donald-tramp-sled-novite-sanktsii-sreshtu-severna-koreya-svetat-iskat-mir-ne-smart.html", "text": "Американският президент Доналд Тръмп заяви в петък, малко след одобряването на новия пакет санкции срещу Северна Корея, че „светът иска мир, а не смърт“, предава AFP. \r\nВ съобщение, публикувано в социалната мрежа “Туитър“, Тръмп отбеляза: „Съветът за сигурност на ООН токущо гласува 15-0 за нови санкции срещу Северна Корея. Светът иска мир, а не смърт“. \r\nСпоред постановленията на новите санкции, 90% от износа на нефт и нефтени продукти за Пхенян ще бъде прекратен, тъй като това е една от суровините с изключително важно значение за развитието на ядрената и ракетна програма на Северна Корея. Също така всички севернокорейски граждани, работещи в извън страната си ще трябва да бъдат репатрирани обратно.: Цанко Цолов", "date": "2017.12.22", "title": "Доналд Тръмп след новите санкции срещу Северна Корея: Светът искат мир, не смърт"}
