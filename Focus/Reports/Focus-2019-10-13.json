{"url": "http://www.focus-news.net/news/2019/10/13/2708025/the-independent-es-ochakva-barz-napredak-ot-boris-dzhonsan.html", "text": "ЕС каза на британския премиер Борис Джонсън, че очаква „бърз напредък“ в преговорите за Брекзит, ако иска да осигури сделка за напускане и да не се налага да иска ново отлагане следващия уикенд, пише британският вестник  The Independent . \r\nВластите заявиха, че интензивните разговори през уикенда са били \"конструктивни\", но темпът на напредъка не е достатъчен за постигане на споразумение през тази седмица. \r\nСамият Джонсън се надява да бъде подписано споразумение преди събота, за да не му се налага да иска допълнително отлагане на Брекзит. \r\nНо докато източници от ЕС заявиха, че пробивът миналата седмица по време на разговорите на премиера с ирландския му колега Лео Варадкар означава, че сега има шанс да бъде постигната сделка, те призоваха Джонсън да направи допълнителни отстъпки, за да осигури споразумение. \r\nСъгласно условията на т. нар. Закон на Бен, приет от парламента миналия месец, Джонсън трябва да поиска от ЕС ново отлагане на Брекзит, ако споразумението за напускане не бъде одобрено от депутатите до следващата събота. \r\nПремиерът многократно е казвал, че няма да иска удължаване и вместо това ще изпълни обещанието си да извърши Брекзит до 31 октомври. \r\nВ неделя Жан-Клод Юнкер, председател на Европейската комисия, заяви, че смята, че Джонсън „вероятно не иска“ допълнително забавяне, но че ще бъде готов да предостави отлагане“, ако е необходимо. \r\nДокато преговорите бяха описани от ЕС като „конструктивни“, а източници заявиха, че настроението в Брюксел е „предпазливо оптимистично“, чиновниците се съмняват, че ще бъде налице споразумение навреме, което да бъде подписано на срещата на върха на Европейския съвет в края от тази седмица. \r\nВместо това става все по-вероятно е да се наложи спешна среща на върха за финализиране на споразумението. Това ще се случи или следващата седмица, или през седмицата след това - вероятно само два или три дни преди Великобритания да напусне ЕС. \r\n \r\n  Юлиян Марков", "date": "2019.10.13", "title": "The Independent: ЕС очаква „бърз напредък“ от Борис Джонсън"}
{"url": "http://www.focus-news.net/news/2019/10/13/2707933/voennosluzheshti-ot-suhopatnite-voyski-unishtozhiha-nevzriven-boepripas-otkrit-v-zemlishteto-na-selo-gorno-aleksandrovo.html", "text": "Специализиран екип от Центъра за подготовка на специалисти в Сливен извърши днес, 13 октомври, разузнаване, транспортиране и унищожаване на силно корозирал изстрел за ПГ-9. Това съобщиха от пресцентъра на  Министерство на отбраната . Той е открит в землището на село Горно Александрово, община Сливен. Боеприпасът е транспортиран до Учебен полигон „Ново село“, където е унищожен. Модулното формирование от състава на Сухопътните войски е в състав от 5 военнослужещи и два специализирани автомобила и е действало под ръководството на капитан Гавраил Гандев.", "date": "2019.10.13", "title": "Военнослужещи от Сухопътните войски унищожиха невзривен боеприпас, открит в землището на село Горно Александрово"}
{"url": "http://www.focus-news.net/news/2019/10/13/2708024/afp-pensioniraniyat-profesor-po-pravo-kais-sayed-specheli-prezidentskite-izbori-v-tunis.html", "text": ".Консервативният правист Каис Сайед, политически аутсайдер, спечели разгромна победа в неделя в президентския балотаж на Тунис, като победи своя съперник, медийния  магнат Набил Каруи, съобщи държавната телевизия, цитирана от  AFP . \r\nВ състезание, което отразяваше променящия се след революцията политически пейзаж в Тунис, Сайед, независим, спечели почти 77 процента от гласовете, в сравнение с 23 процента за Каруи, съобщи телевизия Watania. \r\nНовините за победата предизвикаха тържества в офисите на кампанията на пенсионирания професор по право в Тунис с фойрверкии, а привържениците му излязоха да празнуват на улиците \r\nДо балотажа достигнаха двама „новаци“ в политиката Сайед, който носи прякора „Робокоп“ срещу бизнесмена, наречен в Тунис „Берлускони“. \r\nСайед, 61-годишен експерт по конституционно право, призова тунизийците \"да направят избор днес в пълна свобода\". \r\n„Създадохте нова концепция за революция, оставете съвестта ви да Ви ръководи“, каза той и пусна бюлетината си. \r\nПрофесорът агитира върху ценностите на революцията от 2011 г., основаваща се на противопоставяне на прозападните и корумпирани елити и в подкрепа на радикалната децентрализация. \r\n \r\n  Юлиян Марков", "date": "2019.10.13", "title": "AFP: Пенсионираният професор по право Каис Сайед спечели президентските избори в Тунис"}
{"url": "http://www.focus-news.net/news/2019/10/13/2707937/gd-granichna-politsiya-intenziven-na-izhod-za-tovarni-avtomobili-e-trafikat-na-gkpp-kapitan-andreevo-i-lesovo.html", "text": "Интензивен на изход за товарни автомобили е трафикът на ГКПП\" Капитан Андреево\" и \"Лесово\". Това съобщиха от пресцентъра на  Главна дирекция \"Гранична полиция\" . Информацията за трафика е към 13.00 ч. На границата с Република Северна Македония на ГКПП \"Златарево\" движението е затруднено поради извършване на ремонтно-строителни дейности. На останалите гранични пунктове в страната трафикът е нормален.", "date": "2019.10.13", "title": "ГД \"Гранична полиция\": Интензивен на изход за товарни автомобили е трафикът на ГКПП\" Капитан Андреево\" и \"Лесово\""}
{"url": "http://www.focus-news.net/news/2019/10/13/2707934/ria-novosti-siriyskata-konstitutsiya-tryabva-da-garantira-interesite-na-vsichki-grupi-smyata-putin.html", "text": "Интересите на всички етнически и религиозни групи в Сирия трябва да бъдат гарантирани в новата конституция на страната, която ще бъде подготвена от Конституционния комитет за Сирия в Женева, смята руският президент Владимир Путин, предава  РИА Новости . \r\n\"Само сирийците могат да отговорят на този въпрос и това е най-трудният въпрос. Надявам се, че това ще стане не с помощта на оръжия, не с помощта на въоръжена конфронтация, не с помощта на братоубийствена война, а по време на преговорите помежду си, в Женева\", заяви Путин пред журналисти, в отговор на въпрос за това как вижда политическото бъдеще на Сирия и как може да бъде решена кризата там. \r\n\"Или с изменение, или с нова конституция, но без съмнение интересите на всички етнически и религиозни групи трябва да бъдат гарантирани в нея“, добави руският лидер. \r\n \r\n : Теодор Пенев", "date": "2019.10.13", "title": "РИА Новости: Сирийската конституция трябва да гарантира интересите на всички групи, смята Путин"}
{"url": "http://www.focus-news.net/news/2019/10/13/2707936/338-proverki-sa-izvarshili-sluzhitelite-na-rzi-varna-prez-izminalata-sedmitsa.html", "text": "338 проверки са извършили служителите на РЗИ – Варна през изминалата седмица. Това съобщиха за  Радио „Фокус“ – Варна  от Регионалната здравна инспекция в града, на база данните за периода от 4-ти до 10-ти октомври. От там посочиха, че служители осъществяващи държавен здравен контрол са извършили 28 проверки в търговски обекти от Закона за здравето. Издадени са 9 предписания на обекти с обществено предназначение за предприемане на хигиенни и противоепидемични мерки. Издаден е един акт за административно нарушение на юридическо лице, за допускане на тютюнопушене в обекта. През отчетния период в отдел „Държавен здравен контрол“ са постъпили 2 жалби и 6 сигнала, по които е започната процедура по проверка и отговор. Обработени са 4 жалби и 3 сигнала от предходната седмица, като 3 жалби са неоснователни, а 1 жалба и 2 сигнала са препратени до друга институция за предприемане на мерки по компетентност. Извършени са 10 проверки в кухненски блокове на детски заведения за здравословно хранене на деца от 0 до 3 год. Проверени са 4 учебни разписания. Не са констатирани нарушения. \r\nДесислава ВАСИЛЕВА", "date": "2019.10.13", "title": "338 проверки са извършили служителите на РЗИ – Варна през изминалата седмица"}
{"url": "http://www.focus-news.net/news/2019/10/13/2708027/telma-makedoniya-frantsiya-iska-reforma-v-protsesa-na-razshiryavane-i-togava-data-za-pregovori.html", "text": "Надеждите на Македония и Албания за започване на преговори за членство в ЕС намаляват, пише Bloomberg, коментирайки, че Франция и президентът Макрон настояват, че ЕС не е готов да обсъжда възможността за приемане на нови страни-членки, съобщава македонският телевизионен канал  “Телма“ . \r\nПозовавайки се на документи, подготвени за дипломатически мисии в Брюксел, Bloomberg припомня, че Македония и Албания очакват зелена светлина от Брюксел за началото на официалните преговори за присъединяване към ЕС. Въпреки че повечето държави-членки подкрепят искането им, Франция и Холандия искат пълен преглед на процеса на разширяване на ЕС, преди да започнат преговорите с Македония и Албания. \r\nМакрон призовава преговорите да бъдат \"постепенни, по-конкретни в ползите за засегнатите държави и обратими\" и да се провеждат въз основа на ефективно, осезаемо и устойчиво прилагане на реформите \", се казва в проекта на министерска среща в Люксембург. \r\nТози документ беше предаден на 10 октомври от френски дипломати на другите членове на ЕС. \r\nВ него се подчертава, че не трябва да се определя дата за официални преговори с Албания и Северна Македония, преди ЕС да извърши този преглед на своята методология за приемане на нови държави-членки. \r\n \r\n  Юлиян Марков", "date": "2019.10.13", "title": "„Телма“ (Македония): Франция иска реформа в процеса на разширяване и тогава дата за преговори"}
{"url": "http://www.focus-news.net/news/2019/10/13/2707941/mestni-izbori-2019-maya-manolova-obshtestvenite-porachki-shte-stavat-po-zakon-i-otgovornost-za-tyah-shte-nosya-lichno-az.html", "text": "Йорданка Фандъкова и Мая Манолова отговарят на въпроса на Илиана Беновска „Кой и на какво основание иска, но и може ли да управлява София“ в предаването  „Беновска пита“ по Канал 3 и Радио К2  на 13 октомври 2019 година. \r\n Илиана Беновска:  Последна, пета тема – редакционен избор, и тя отговаря по някакъв начин – екипът за работа, който вие ще сформирате и по някакъв начин тази тема ще отговори, г-жо Манолова, на Вашия постоянен въпрос, че някой управлява София задкулисно, а не г-жа Фандъкова. Така че пристъпваме към петата тема – екип за работа като кмет. Вие сте, г-жо Манолова, с какъв екип ще работите? \r\n Мая Манолова:  Показала съм реално в действие как определям хората, с които ще работя. Начина, по който беше избрана заместник-омбудсманът г-жа Диана Ковачева – публична процедура, онлайн излъчване, предложения от граждански организации без значение от партийните й предпочитания. Тя дойде от министър на ГЕРБ в правителството на Борисов. Хората, с които съм работила до този момент, са партийни и безпартийни с различна политическа ориентация, десни, леви, центристи. Включително в моя конституционен съвет бяха г-н Екимджиев, Сашо Кашъмов. Показала съм, че принципът „от чистачката до кмета от една партия“ не важи за мен. Така че това са принципите, на които ще заложа – знаещи, можещи, кадърни, такива, които са се доказали. Тук ще цитирам г-н Саркози, който включвайки двама социалисти в своя кабинет каза – да, бих предпочел всички министри да са от моята партия, но качествени хора има във всички партии. \r\n Илиана Беновска:  Г-жо Фандъкова, Вие сте, но преди да заговорите аз само да вметна – Калоян Паргов, председателят на БСП – София, дали би бил във Вашия екип за работа? Разбира се шега, но лек отговор и на г-жа Манолова! \r\n Йорданка Фандъкова:  Не се е кандидатирал засега. Нека да кажа първо, че аз имам дълъг управленски опит, много последователен, първо като директор на голямо училище, успешно и до ден днешен, като заместник-кмет, за кратко като министър на образованието и сега. Хората с които аз работя и имам намерение да работя си имат имена, лица, те бяха до мен и продължават да са до мен. Предложих промяна, защото София има нужда и е готова за промяна на приоритети, за нови задачи и предизвикателства. Затова знаете, че наред с предложенията за общински съветници от ГЕРБ заложих и на много хора утвърдени личности в своята професия, уважавани. Те се включиха и разчитаме и на тях, като проф. Иво Петров, като проф. Асен Николов, като арх. Петков, като Диян Стаматов, директор на едно от най-успешните училища. Предвиждам разбира се и промени в структурата и в моя екип.  \r\n Илиана Беновска:  Благодаря Ви за това изложение. Пийте малко вода, защото навлязоме в много напрегнат ритъм и ще минем към двете минути за обобщение, онова, което не успяхте да кажете по петте теми, които бяхме определили за дебат. Първа сте Вие, г-жо Фандъкова! \r\n Йорданка Фандъкова:  За съжаление отново чух много внушения и неверни твърдения разбира се. Автобусът, който г-жа Манолова показва, това е тестов автобус. Винаги, когато въвеждаме нова технология, ние правим тестове. Така беше и преди закупуването на първите електробуси, които са факт. Кой ще спечели тази поръчка за не зная, защото просто още няма подадени желания, няма подадени документи от нито една фирма. Това са тежки внушения. Аз разбирам, че това е начинът за водене на кампания от страна на г-жа Манолова, напълно го разбирам това. По отношение на „Топлофикация“ искам да добавя, работата на „Топлофикация“ с клиентите с много сериозни забележки. По мое настояваме бяха отменени лихвите върху прогнозни сметки, бяха отменени и юристконсултските възнаграждения благодарение и на участието, инициатива на г-жа Манолова, за което й благодаря! Това бяха важни неща, за да има повече справедливост. Важно е обаче да кажа, че сме подготвили за първи път с пълен политически консенсус, за да не се политизира с това дружество, сме подготвили решение и процедура за избор на външен мениджмънт. Разчитаме на Европейската банка за възстановяване и развитие, която да консултира целия процес, за да бъде максимално прозрачен. Търсим голяма международна компания, която да инвестира в нови мощности на топлофикация. Това е важно да го кажа. По отношение на твърдението, че в градския транспорт няма напредък, това мисля, че хората го виждат и няма защо да го коментирам. Само за 5 години най-мащабната програма за модернизация на градския транспорт. Виждат се новите автобуси, не само китайски, има и немски. Който участва, той разбира се има и интереса и възможността да спечели. Кметът не определя и не избира фирмите, те се избират по строг и ясен регламент, който е прозрачен. \r\n Илиана Беновска:  Изтекоха Вашите две минути бонус, за да може да обобщите резултата от говоренето. Ние се опитваме в този дебат да разберем кой и на какво основание иска, но и може ли да управлява София и даваме нейните две минути на г-жа Манолова – граждански кандидат за кмет на София, издигнат от инициативен комитет, г-жо Манолова, Вие сте! \r\n Мая Манолова:  Един от големите проблеми на модела, който управлява София, е начина по който се пилеят парите на столичани и начина по който се организират обществените поръчки. Всъщност МРРБ, ръководено от ПП ГЕРБ, от правителството на ГЕРБ съди г-жа Фандъкова, която е заместник-председател на г-н Борисов в ГЕРБ за 4,2 милиона лева, като казва, че проблемът на обществените поръчки в Столична община е, че те са с дискриминационни условия по отношение на участниците. Или казано с други думи – предварително се знае кой ще спечели, защото поръчката се прави за определен участник. Доказателство за това е и фактът, че по повечето процедури, обявени от г-жа Фандъкова предизборно, има само по един участник. А случаят с този миниелектробус, не знам дали е тестов, но марката на тестовия е изписана на задната част на този електробус ... \r\n Йорданка Фандъкова:  Винаги се изписват марките! \r\n Мая Манолова:  Това е марката на този миниелектробус, който единствен отговаря на условията, заложени в процедурата и всъщност в плика, който оставих в БТВ, съм посочила именно тази марка и този модел и всъщност доказателство за това, че това ще бъде спечелилият участник, това е и предизборната програма на г-жа Фандъкова, не искам да казвам, че тя се е превърнала в каталог на спонсорите, защото марка на автобус, който ще спечели, участва в обществена процедура, мисля, че е достатъчно показателно. \r\n Йорданка Фандъкова:  Това е абсолютна лъжа, с това не мога да се съглася!   \r\n Мая Манолова:  Да кажа няколко думи и за останалите обществени поръчки. Притеснителното е, че те са за огромни суми, които непрекъснато растат. Например обществената поръчка за озеленяване предвижда нарастват от 5, 7 до 9 пъти на различни дейности, например косене на трева на наклонен терен, оборката нараства 9 пъти! \r\n Илиана Беновска:  След обобщенията минаваме на взаимната Ви престрелка, която може би зрителите на „Канал 3“ и слушателите на „Радио К2“ очакват с трепет, макар че тя и сега започна. Напомням регламента на този сет, всеки задава по 3 въпроси на другия, редувате се с по един въпрос, отговаряте за по една минута. Г-жа Манолова, Вие сте! \r\n Мая Манолова:  Г-жо Фандъкова, през 2008 г. Вие подадохте оставка като заместник-кмет, спомням си с аргумента и заради това, че около 5 000 деца останаха извън детските ясли и градини. 11 години по-късно през 2019 г. отново около 5 000 деца са извън общинските детски ясли и градини. Сега обаче кандидатствате отново за кмет. Какво се промени у Вас от 2008 до 2019 г.? \r\n Илиана Беновска:  Благодаря Ви, че помоля за малко по-кратки въпроси! Г-жо Фандъкова, Вашата минута за отговор! \r\n Йорданка Фандъкова:  Г-жо Манолова, за съжаление Вашите съветници отново не са Ви предали правилно. Аз подадох тогава оставката си заради това, че първата електронна система, която по моя инициатива беше подадена в общината, блокира и създаде неудобство за 4 часа. Поех отговорността, защото за родителите това беше голямо неудобство. Преди това родителите, бабите, дядовците, вуйчовците стояха във всяка детска градина, за да чакат с денонощия да могат да запишат детето си в детска градина. Никой не знаеше тогава колко е недостигът. Когато заработи системата стана ясно, че недостигът в този момент е огромен. За тези 10 години построихме 100 нови сгради и отворихме 17 800 нови места за децата. Продължаваме, това е важна задача. Всички родителски организации тогава застанаха зад мен и казаха – да, имаше проблем, но това е пътя. Системата не решава проблем, решава го строителството.  \r\n Илиана Беновска:  Благодаря Ви! Г-жо Фандъкова, сега Вие сте наред да зададете въпрос на г-жа Мая Манолова! \r\n Йорданка Фандъкова:  Г-жо Манолова, зад Вас застанаха няколко политически сили, няколко партии – БСП, АБВ, ДБГ, НДСВ, сигурно имаше и други със свои собствени програми. Вие също имате собствена програма. Моят върос е много лесен – кое от програмата на БСП няма да изпълните? \r\n Мая Манолова:  Аз нямам ангажимент да изпълнявам програмата на нито една партия. Имам ангажимент да изпълня програмата, която писахме заедно с гражданите. Тя продължава да е отворена и да се обогатява с различни конкретни предложения. Мога да Ви кажа какво ще изпълня от програмата на БСП, а именно предложението за това по какъв начин за всяко дете да има детска градина и детска ясла в София. Едно добро предложение, което включва в себе си и лява, и дясна мярка. Освен изграждането на достатъчен брой, така че 5000 деца след 4 години да не са извън детските градини, те предлагат мярка, която е даже по-скоро дясна – общината да влезе във взаимодействие с частните детски градини и да осигури ресурс за всяко дете, което е останало без детска градина в частно заведение, като това аз бих го реализирала по друг начин, чрез ваучери, да не бъдат фаворизирани едни частни детски градини, но да няма дете, което да няма подкрепа за детска ясла или детска градина.  \r\n Илиана Беновска:  Благодаря Ви много! Задайте втория си въпрос към г-жа Фандъкова! \r\n Мая Манолова:  Научихме наскоро от г-н Борисов, че за първи път през тази година Вие сте имали възможността сама да подредите листата си. Моят въпрос към Вас е кой досега Ви подреждаше листата и кой управляваше София, а също и как Вие работехте с подредена от друг листа? Искам да чуя Вашето ноу-хау, защото това е най-сериозната атака срещу мен – как ще работите без листа. Ето, аз питам Вас как Вие работите с чужда листа.  \r\n Илиана Беновска: Заповядайте г-жо Фандъкова, Вашата една минута за отговор на втория въпрос. \r\n Йорданка Фандъкова:  Г-жо Манолова, Вие сте опитен политик, почти 30 сте или бяхте, не зная вече, член на БСП. Вие отлично знаете как се подреждат партийните листи, първо се правят номинациите от структурите, след това ръководството утвърждава тези листи. Аз съм част от ръководството на ГЕРБ, участвала съм, но този път имах възможността сама да предложа и външните кандидати и да бъде утвърдена листата така, както аз я предлагам. Обясних преди малко по отношение на екипа защо направих това, смятам, че листата позволява да се работи веднага бързо по болните теми на града. Това за мен е иключително важно, така че тук сензация няма. \r\n Мая Манолова:  Аз ноу-хау търсех, не сензация. \r\n Илиана Беновска:  Вие го знаете това, Вие сте партиен член от токова дълго време, била сте народен представител, сигурно са Ви номинирали от местната структура, сигурно са Ви утвърждавали от ръководството на БСП. \r\n Илиана Беновска:  Силните дами намериха място и време да влязат в тази една минута. Продължаваме нататък, следващият въпрос, който трябва да зададете Вие, г-жо Фандъкова, към г-жа Манолова! \r\n Илиана Беновска:  Аз вече имам много въпроси, но наистина ми е много важно да чуя – Вие в програмата си залагате на изкупуването и отчуждаването на всички терени, които са в междублоковите пространства, отредени за строителство. Имат ли Вашите финансови експерти точни разчети колко това ще струва на София, колко средства са необходими, за да изпълните този свой ангажимент? \r\n Мая Манолова:  Това е един въпрос, на който Вие вече трябваше да сте дали отговор, защото презастрояването е един от най-големите проблеми на София. Опитите частни лица, частни фирми, частни икономически интереси да унищожават последните останали градинки, зелени терени, паркове и междублокови пространства наистина са брутални по отношение гражданите на София. Това, което очаквам да заваря в Столична община, е, че има един регистър на собствениците и инвестиционните намерения за строене в зелени площи, както и един анализ колко ще струва това. Ясно е, че държавата също би следвало да се включи в попълването на подобен фонд и осигуряването на подобни средства, защото държавата разреши чрез реституционните закони възстановяване на собственост върху земеделски земи в строителни граници. От друга страна правото на собственост на гражданите трябва да бъде защитено и единственият начин за това е пазарна оценка и обезщетяване, за да не се строи по паркове и градинки. \r\n Йорданка Фандъкова:  Не чух отговор. Само за „Дружба“ са 250 милиона лева. \r\n Мая Манолова:  Замитането на проблема и изоставянето на проблема не е решение. Насъскването на хора срещу хора, собственици срещу такива, които се борят срещу презастрояването също не е решение. \r\n Йорданка Фандъкова:  Но поемането на нереалистични ангажименти, намерихме решение в „Младост“ за 5 терена ... \r\n Мая Манолова:  Добре, че беше Воислав Тодоров, който е част от моя екип! Нали искахте да чуете имена, ето Ви конкретно име! \r\n Йорданка Фандъкова:  Добре, че беше Воислав, да, добре, че беше Воислав! Добре, че бяха гражданите, с които договорихме и напреднахме! \r\n Мая Манолова:  Добре, че беше той да настоява да чуете гражданите! \r\n Илиана Беновска:  Благодаря Ви! Последен, трети въпрос, г-жо Фандъкова! „Фандъкова пита Манолова“, трети въпрос, заповядайте! \r\n Йорданка Фандъкова:  Изкушавах се да цитирам снощи Антон Кутев, който каза, че г-жа Манолова била свързана с БСП, но тази тема мисля, че г-жа Манолова ще си я изясни и ще изясни на хората, но ми е много интересно Вие как ще осигурите участието на много фирми, ако няма такова желание? Ще се договаряте с тях, ще преговаряте, или ще обявите процедурите съгласно изискванията на закона за обществените поръчки, за да може публично и прозрачно, както се прави, да може да участва който иска? \r\n Мая Манолова:  Изумителен въпрос! Отдавам го просто на факта, че наистина други са хората и лицата, които организираха целия процес по обявяване и печелене на обществени поръчки. Всъщност за предварителното им решаване и уговаряне вината наистина не е на г-жа Фандъкова и искам това да е ясно. \r\n Йорданка Фандъкова:  Вие как ще го направите? \r\n Мая Манолова:  Тези, които стояха и дърпаха конците в тези няколко управленски мандата! \r\n Йорданка Фандъкова:  Ще говоря за тази манипулация, Вие кажете как ще работите? \r\n Мая Манолова:  Такива хора няма да има! \r\n Йорданка Фандъкова:  Как ще го направите? \r\n Мая Манолова:  Решенията ще вземам аз и отговорност ще нося аз лично.  \r\n Йорданка Фандъкова:  А как ще гарантирате, че за една процедура ще има няколко фирми, ако те нямат желание? \r\n Мая Манолова:  Няма да прехвърлям отговорност върху заместник-кметове, върху хора, върху фирми, върху партийни централи. Аз ще нося отговорност! Колко пъти Вие поехте отговорност за някои от скандалите и провалите в Столична община? \r\n Йорданка Фандъкова:  Аз нося своята отговорност непрекъснато и в момента. \r\n Мая Манолова:  Като спазвам закона! \r\n Йорданка Фандъкова:  Ама как ще ги накарате? Вие казвате – има само един участник! \r\n Мая Манолова:  Знаете ли защо има само един участник, защото критериите са направени само за един участник! Когато критериите бъдат недискриминационни! \r\n Йорданка Фандъкова:  Не затваряйте в пликове, а дайте конкретна информация за конкретен критерий, Вие сте юрист, както го направихте навремето, когато получихте сигнала за Костинброд, направете го, сезирайте съответните органи. Това е начинът да се борим с корупция, а не с тежки внушения!", "date": "2019.10.13", "title": "Местни избори 2019: Мая Манолова: Обществените поръчки ще стават по закон и отговорност за тях ще нося лично аз"}
{"url": "http://www.focus-news.net/news/2019/10/13/2707932/premierat-boyko-borisov-iskame-da-razshirim-savmestnite-deystviya-za-borba-s-terorizma-i-obmyana-na-opit-mezhdu-sluzhbite-za-sigurnost.html", "text": "Искам да разширим възможностите за размяна на опит и обмен на информация между службите за сигурност с цел съвместни действия за борба с тероризма и трафика. Това каза българският премиер Бойко Борисов на среща с йорданския си колега Омар Раззаз в Министерския съвет в столицата Аман, предаде  специалният пратеник на Агенция “Фокус” . “Сътрудничество в областта на сигурността и отбраната по линия на противодействие на тероризма остават приоритетни в двустранните отношения, както и сътрудничеството в процеса Акаба”, заяви той. Специален акцент в разговора е темата за бежанците и мигрантски в натиск. “Сигурността и отбраната, противодействието на тероризма, екстремизмът, радикализацията и нелегалната миграция са много важни в контекста на актуалните събития”, посочи премиерът. \"Йордания и кралят Абдулла II бин ал-Хусейн се ползват с изключителен авторитет в Европа заради балансираната му политика в региона\", обясни Борисов. “България и Йордания имат сходство в позициите по основните световни и регионални проблеми. Оценяваме активният диалог и добрите отношения на Йордания с ЕС”, уточни българският министър-председател. \"Двете страни трябва да работят и за търговско-икономическото и инвестиционното си сътрудничество, както и установяването на по-близки контакти между бизнес общностите\", добави Бойко Борисов. Той разказа на Раззаз, че България ще домакинства Берлинския процес и предложи подобно домакинство на Процеса Акаба. По време на разговорите премиерът Бойко Борисов специално поздрави Омар Раззаз от Кристалина Георгиева. \r\nВеселка ИВАНОВА", "date": "2019.10.13", "title": "Премиерът Бойко Борисов: Искаме да разширим съвместните действия за борба с тероризма и обмяна на опит между службите за сигурност"}
{"url": "http://www.focus-news.net/news/2019/10/13/2707938/mestni-izbori-2019-manolova-predlagam-s-g-zha-fandakova-da-sklyuchim-sporazumenie-po-4-prioritetni-temi-nezavisimo-koy-shte-specheli-izborite.html", "text": "Йорданка Фандъкова и Мая Манолова отговарят на въпроса на Илиана Беновска „Кой и на какво основание иска, но и може ли да управлява София“ в предаването  „Беновска пита“ по Канал 3 и Радио К2  на 13 октомври 2019 година. \r\n Илиана Беновска:  Мая Манолова срещу Йорданка Фандъкова – кой и на какво основание ще спечели златната ябълка на София. Ще питаме кой и на какво основание иска, но и може ли да управлява София. Заповядайте, г-жо Манолова.  \r\n Мая Манолова:  Здравейте!  \r\n Илиана Беновска:  Настанете се. Г-жо Фандъкова, заповядайте!  \r\n Йорданка Фандъкова:  Добър ден. \r\n Илиана Беновска:  Много Ви благодаря. Дебатът започва сега. Ще Ви запозная с регламента на самия дебат. Първо, ще изтеглим жребий, колеги, мисля, че си забравих обаче монетката, ако може някой да даде една монетка, кой пръв ще говори, след което ще се въртите на ротационен принцип. Всеки от кандидатите ще се представи по една минута. Дебат по 5 теми: по 2 посочени от двамата кандидати и една по избор на екипа на предаването. Всеки кандидат говори по 1 минута по всяка тема. Редувате се по отделните теми. Ще Ви помоля да не се прекъсвате и да не се репликирате. Редът на темите, както сме ги подредили ние: качество на въздуха, избрана от Йорданка Фандъкова, кандидат за кмет на София от места коалиция ГЕРБ-СДС. Втора тема – Топлофикация, избрана от Мая Манолова, граждански кандидат, издигнат от инициативен комитет. Трета тема – градска среда, Йорданка Фандъкова. Четвърта тема – обществени поръчки, разбира се, Мая Манолова. И петата тема, избрана от нашия екип е екипа, в който Вие ще работите като кметове на София. Четвърти сет – всяка задава по три въпроса на другата. Редувате се с по един въпрос, отговаряте по една минута. Идва най-страшният сет – Беновска започва да пита. Ще Ви моля да отговаряте коректно, елегантно и с аргументи. Накрая всеки кандидат закрива по 1 минута и аз закривам дебата от името на нашия екип. Желая Ви на добър час и fair play. Идеята на екипа е да изтеглим жребий, както се тегли на тениса. Моля изправете се. Вие (Мая Манолова) сте ези, Вие (Йорданка Фандъкова) сте тура. Окей?  \r\n Йорданка Фандъкова: Както кажете. \r\n Илиана Беновска:  Тура, първа. Ето. След като говорите Вие първа (Йорданка Фандъкова), на следващия сет Вие (Мая Манолова) сте първа. Заповядайте, започваме. Моля да се представите, г-жо Фандъкова в рамките на 1 минута. Какво трябва да знаят хората за Вас, за да Ви изберат? \r\nЙорданка Фандъкова: Най-важното е какво очаква и от какво има нужда София в този момент. В този момент София има нужда да ускорим промяната с опит, професионализъм, с конкретни решения. Това съм аз и това предлагам. Първо, да завършим стратегическите проекти на града. Това са Околовръстния път, метрото, вътрешните рингове и връзките около Околовръстния път. На второ място, разбира се, важните задачи на града, най-актуалните от тях, които се нуждаят от много последователност и от конкретни проекти, които да започнат веднага от първия ден. Това са кварталите, въздуха, чистотата на въздуха и разбира се, реформа в администрацията, за да облекчим и хората, и бизнеса. През последните години София излезе на картата като един от градовете, който привлича глобални компании, големи инвеститори, както и създава условия за развитие на startup-ите. Сега е моментът, в който София има големия шанс да привлече стратегически инвеститор във високотехнологично производство. \r\n Илиана Беновска:   Изтече Вашата една минута, моля да я спазвате, Г-жо Манолова, Вие сте в позицията на онзи, който обещава и критикува, което по общо признание е по-преимуществената позиция, но г-жа Фандъкова всъщност тук се представи като кмет. Вашето представяне, една минута.  \r\n Мая Манолова:  Искам да подам ръка на г-жа Фандъкова и да сключим споразумение, че независимо коя от нас ще победи на предстоящите избори, ще изпълни 4 приоритетни задачи. Четири приоритета, в рамките на 100 дни, първи приоритет, да отвори столицата за гражданите, Столична община за гражданите, което означава и участие на гражданите на заседания на Общинския съвет и информационна система, публичност за това как е гласувал по всяка тема всеки конкретен общински съветник. Второ, публичност и прозрачност на търговете чрез електронни търгове и онлайн излъчване и недискриминационност на условията, на които трябва да отговарят кандидатите за различни обществени поръчки. Трето, четири годишна програма за ремонт и изграждане на тротоари в София. И пето, ясен ангажимент за детска градина и ясла за всяко дете. Четири приоритета. \r\n Илиана Беновска:  Изтече времето. Благодаря Ви много за това. Чухте взаимно Вашите представяния. Те не бяха толкова личностни, колкото, как да кажа, в качеството на бъдещи управляващи на София. Но сега да пристъпим към конкретния дебат. Нека да Ви помоля… \r\n Мая Манолова: Не чух отговор на моето предложение. Стискаме ли си ръцете? \r\n Йорданка Фандъкова:  Ако регламентът го позволява.  \r\nИлиана Беновска:  Регламентът не позволява. Ако от редакционния екип са съгласни да се отговори, но мисля, че влезем предварително в дебата, така че продължаваме към темите. Започваме дебат по предложените 5 теми. Повтарям отново – имаме 5 теми, по 2 от всеки кандидат за кмет на София, предложени и една, която нашият екип е предложил. Започваме по първата тема така, както ние сме ги подредили – качество на въздуха, избрана от кандидата за кмет на София от ГЕРБ-СДС – Йорданка Фандъкова. Първа на ротационен принцип има право да говори г-жа Мая Манолова. Заповядайте, започва да тече Вашата една минута.  \r\n Мая Манолова:  България е 2 наказателни процедури заради лошото качество на атмосферния въздух, като отговорна за една от 2те наказателни процедури е Столична община. Всъщност, България вече е осъдена, предстоят имуществени санкции на дневна база. Така ние ще плащаме 3 пъти: веднъж имуществени санкции, втори път - мерки за подобряване качеството на въздуха и трети път – лекарства за хората с белодробни заболявания и за децата. В София реално всяко 4то дете в детска градина е с хронично заболяване, като една огромна част от тях са от астматични заболявания. Столична община отказваше да признае проблема до скоро. Благодарение на гражданските организации, които монтираха над 500 станции за измерване на въздуха, стана ясно, че има огромни проблеми за това. Сега предизборно беше поет ангажимент 22 станции да бъдат разположени от Столична община в конкретни точки. Това, което аз ще направя, е да разположа тези станции заедно с гражданите и да предприема конкретни ясни и действени мерки за подобряване на качеството на атмосферния въздух.  \r\n Илиана Беновска:  Стоп. Изтече Вашата 1 минута.  \r\n Мая Манолова:  Много е кратко това време от 1 минута за програма.  \r\n Илиана Беновска:  Както често казвам, гениалният писател Томас Ман е казал, че гениалните неща за най-прости. Ако Вие не успявате да изложите по същество… \r\n Мая Манолова:  За една минута най-важната тема за столичани – качеството на въздуха.  \r\n Илиана Беновска:  Можем след малко да обсъдим тези въпроси, но нека да продължим по така предложения от нас регламент, с който Вие предварително сте се съгласили. Нали така, г-жо Манолова? Едната минута на г-жа Фандъкова по тема „качество на въздуха“.  \r\n Йорданка Фандъкова:  Най-важният проблем, който обаче и най-трудно се решава, защото няма 1 мярка, която да реши това. Работим по проблема от 2011 година. Изпълняваме 2ра програма. Радвам се, че почти всички кандидати припознаха тази програма за изпълнение. Четири важни неща – информация, намаляване на трафика и подобряване на градския транспорт, подмяна на печките на дърва и въглища и разбира се, зелена система и разширяване на зелената система. По отношение на градския транспорт сме напреднали чувствително. Това се отрази и в доклада на Европейската сметна палата. По отношение на информираността, проекта, за който г-жа Манолова говори, работим по него от 2 години. Тя отлично знае защото като омбудсман сме й предали целия доклад още преди много, много време. Сега завършваме проекта - до края на годината 22 станции в реално време хората да могат да следят качеството на въздуха. Направихме преди това системата заедно с БАН за ранно предупреждение, за да можем да предлагаме конкретни решения.  \r\n Илиана Беновска:  Изтече Вашата минута. Благодаря Ви, г-жо Фандъкова. Дебатът продължава нататък със следващата тема. А следващата тема е Топлофикация София. Досещате се вероятно, че тя е по избор на Мая Манолова. На ротационния принцип първа има думата Йорданка Фандъкова. Заповядайте, г-жо Фандъкова.  \r\n Йорданка Фандъкова:  Изключително тежка тема, свързана с качеството на въздуха. Не можем да си представим да подобряваме въздуха без екологичен начин на отопление. Едно от тях е Топлофикация. В тежко финансово състояние, държавата ни прехвърли Топлофикация София със задължения от над половин милиард лева. Тя продължава да трупа задължения и тя е обречена да трупа задължения, ако не се направят няколко неща, върху които ние работим. Първо, да се намаляват разходите за гориво. Много убийствен договор с Булгаргаз, настоявала съм години наред и съм водила преговори за намаляване на цена и за облекчаване на договора. Заедно с министър Петкова успяхме да убедим депутатите и вече Топлофикация София буквално от няколко седмици има правото да закупува природен газ на по-ниски цени, от други доставчици и при по-добри условия. Топлофикация се нуждае от сериозни инвестиции в мощности, защото миналата година трябваше да приключи… \r\n Илиана Беновска:  Приключи Вашата минута. Г-жо Манолова, по Вашата тема „Топлофикация“ започва да тече Вашата една минута сега.  \r\n Мая Манолова:  По времето на управлението на г-жа Фандъкова на Столична община Топлофикация натрупа 860 милиона лева дългове, като натрупаната загуба е в размер на 590 млн лв. Дружеството със своето поведение и с предоставянето на услугата е огромен проблем за столичани заради високите неразбираеми сметки, заради плащането на такса сградна инсталация. Не чух нито веднъж г-жа Фандъкова за това време да заяви позиция и да защити гражданите, които са платците на тези огромни задължения, включително и когато Топлофикация загуби 90 млн. лв. в КТБ. Наскоро излезе една наредба, свързана с такса сградна инсталация, отново не чух г-жа Фандъкова да изрази позиция. Всъщност, според тази наредба, такса „сградна инсталация“ ще бъде между 20 и 40% и ще се породят междусъседски войни, защото отговорността на държавата и общината е прехвърлена на гражданите.  \r\nИлиана Беновска: Приключвайте. Благодаря Ви. Дебатът продължава със следващата трета тема, избрана от Йорданка Фандъкова. Градска среда, това е една от глобалните теми, които обхващат всички специфични проблеми на един град. Първа говорите Вие – Мая Манолова. Заповядайте сега.  \r\n Мая Манолова:  София плати 250 хил. лв. на датския архитект Ян Геел за изготвяне на един специален доклад за подобряване на градската среда. Беше направен пиар, бяха направени снимки, разбира се, страхотен е докладът. За съжаление обаче нищо от това, което беше предложено, не беше реализирано. Нито се разшириха пешеходните зони, нито се спря с безумното презастрояване, нито по отношение на мерките по отношение на насърчаване на обществения транспорт. Вместо това се ремонтираха безкрайно и за огромни средства Графа, Дондуков, НДК и София, Столична община в момента е в съда, съдена от Регионалното министерство за 4 милиона и 200 хил. лв. за начина, по който са проведени тези обществени поръчки за подобряване на градската среда. Положението в кварталите е катастрофално, тротоари, презастрояване на междублокови пространства, липса на паркинги. \r\n<>Илиана Беновска: Г-жо Манолова, благодаря Ви много. Продължаваме нататък, право на говорене по темата за градската среда има нейният автор - Йорданка Фандъкова, заповядайте. \r\n Йорданка Фандъкова:  Първо, най-важната задача в следващите години е да променим общия устройствен план. Това е законния начин да подредим строителството, да спрем презастрояването, включително и в кварталите, да определим височините, да определим местата на високите сгради. Направихме промени 2018 година в закона, предвиждаме още промени, за да можем да увеличим разстоянията между сградите, да увеличим изискванията за паркиране и за озеленяване на сградите. Направихме, изработихме споделена визия с гражданите, това е моделът, който заложихме в рамките на много месеци с много граждани. Вече имаме споделената визия, която ще бъде в основата на общия устройствен план. До края на годината трябва да бъде прието от Столичния общински съвет и да се работи по плана. Залагаме и наредба за градския дизайн, за да може да се заложат стандарти както за качеството, така и за градския дизайн и това е начинът, по който да подредим и да контролираме строителството в града.  \r\n Илиана Беновска:  Изтече Вашата минута, благодаря Ви. Преди да обявя следващата тема, да Ви предупредя, че ние влизаме в разбиране за това, че Вие имате нужда и от малко повече говорене, така че накрая след като изчистим и 5тата тема, ще имате по 2 минути да обобщите говореното по дебатираните 5 теми. И така, продължаваме нататък с четвъртата тема, а тя е обществени поръчки, избрана, разбира се, се досещате, от Мая Манолова. Първо говорите Вие, г-жо Фандъкова, защото г-жа Манолова и без това доста говори по време на кампанията. Давайте, една минута започва сега.  \r\n Йорданка Фандъкова:  Единственият законен начин да се харчи дори и един лев, да се правят инвестиции в града от обществени средства е съгласно Закона за обществените поръчки. Заложили сме и работим по допълнителни механизми за контрол. В Столичната община има създадена комисия, която предварително преглежда условията за големите обществени поръчки, в която влизат представителите на всички политически сили, в това число и на БСП, която е партията на г-жа Манолова. Освен това, на второ ниво в комисиите за обществени поръчки задължително с моя заповед се канят общински съветници. С цел прозрачност обявявам най-категорично, че и в момента на сайта на Столична община могат да се видят всички договори, протоколи от обществени поръчки, включително и документацията за поръчките, които се провеждат в момента. Предстои въвеждането на електронни обществени поръчки, това е изискване по закон, Столичната община е напълно готова да ги въведе.  \r\n Илиана Беновска:  Благодаря Ви. Г-жо Манолова, започвайте вихъра на темата.  \r\n Мая Манолова:  Парите на столичани се харчат неефективно, те се разхищават. Не казвам, че това се прави от г-жа Фандъкова, от този, който реално управлява София. Всъщност, начинът за това са обществените поръчки. Предизборно бяха обявени обществени поръчки за близо 700 милиона лева, обществена поръчка за почистване на София, т.нар. процедура за чистотата за близо 450 млн. лв., обществена поръчка за транспорт и изгаряне на RDF горивото, обществена поръчка за закупуване на електробуси, обществена поръчка за озеленяване. Характерно за тези обществени поръчки е, че в повечето от тях има само по един участник, те са предварително определени и са образно казано „свирен мач“, каквото е и становището на регионалното министерство.  \r\nИлиана Беновска: Шест секунди \r\n Мая Манолова:  Само да покажа, обещах да донеса плик с това кой ще спечели поръчката за електробусите, но реално г-жа Фандъкова е снимала минибуса, който ще спечели…", "date": "2019.10.13", "title": "Местни избори 2019: Манолова: Предлагам с г-жа Фандъкова да сключим споразумение по 4 приоритетни теми, независимо кой ще спечели изборите"}
{"url": "http://www.focus-news.net/news/2019/10/13/2707940/mvr-edin-chovek-e-zaginal-19-sa-raneni-v-katastrofi-v-stranata-prez-izminaloto-denonoshtie.html", "text": "Един човек е загинал, 19 са ранени при 14 катастрофи в страната през изминалото денонощие. Това съобщиха от пресцентъра на  МВР . В столицата са станали 22 леки произшествия, 1 тежко, при които има 2-ма ранени.", "date": "2019.10.13", "title": "МВР: Един човек е загинал, 19 са ранени в катастрофи в страната през изминалото денонощие"}
{"url": "http://www.focus-news.net/news/2019/10/13/2707939/nezavisen-makedoniya-angela-merkel-se-opitva-da-ubedi-makron-da-ne-blokira-zapochvaneto-na-pregovori-sas-severna-makedoniya-za-es.html", "text": "Несигурност, но и оптимизъм бележат последните дни преди срещата на министрите на европейските страни в Люксембург, когато ще се вземе решение за датата за преговори за приемането на Северна Македония и Албания в Общността, коментира скопското издание  “Независен” . \r\nФранция заяви, че иска да предложи нова методология за приемане на нови членки в Европейския съюз, което може да забави отново решението за започване на преговори със Скопие и Тирана.  \r\nГерманският канцлер Ангела Меркел и президентът на Франция Еманюел Макрон предстои да се срещнат, което дипломатите разглеждат като последният шанс Париж да бъде убеден да промени становището си и да не блокира започването на преговорите.  \r\n„Надяваме се Париж още веднъж да обмисли своята позиция и да не допусне да бъде изолиран от Европа по вътрешнополитически причини“, заяви европейски дипломат.  \r\nСпоред него всеки, който сега блокира процеса за присъединяване, след това ще бъде отговорен при евентуално дестабилизиране на целия регион на Западните Балкани.  \r\nГерманското правителство е на мнение, че Северна Македония и Албания са изпълнили всички изисквания, които са им били поставени от Европейската Комисия. Според германските медии, блокадата на Скопие и Тирана ще бъде особено горчива за Македония, която се съгласи да смени името си в името на евроинтеграцията. \r\nГермания не е единствената, която не е съгласна с френския ход, според германските медии и много други страни-членки на ЕС споделят това мнение. \r\nНа 14 октомври ще бъде свикано заседание на Комитета на постоянните представители на Европейския съвет, който ще се опита да постигне консенсус по общи въпроси, които ще бъдат обсъдени на заседанието му на следващия ден.  \r\nПодкрепата си за евроинтеграцията на Северна Македония, Албания и Западните Балкани изрази и председателят на австрийския парламент, Волфганг Соботка, според когото всеки, който блокира началото на преговорите с двете страни заплашва европейския курс на региона и ощетява доверието в ЕС.  \r\n„Кандидатите за членство, Северна Македония и Албания постигнаха значителен напредък през последните години по пътя към правно, политическо и икономическо сближаване с ЕС. Северна Македония приключи спора за името с Гърция и това даде важен принос за помирението между страните и е пример за целия регион. По-нататъшното забавяне на началото на преговорите би било напълно погрешен сигнал“, заяви Соботка в свое изявление. Според него страните са изпълнили най-важните критерии за започване на преговори. \r\nПремиерът на Северна Македония Зоран Заев неведнъж е казвал, че страната заслужава решение да започне преговори с ЕС и очаква, че Брюксел ще изпълни обещанието си. \r\n„Убеден съм, че Европейският съвет на 17 и 18 октомври ще вземе дългоочакваното решение да започне преговори със страната. Ние не очакваме от 18 октомври да станем пълноправен член на ЕС. Ние сме наясно, че това е път, процес, който трябва да преминем“, заяви Заев по-рано. \r\nСпоред него дебатът за реформите в ЕС е логичен, Съюзът трябва да се променя и да оцелява като световен лидер в ценностите на демокрацията и конкурентоспособността, но това може да се случи, според Заев, паралелно с процеса на разширяване. Той призова европейските лидери да изпълнят обещанието си, защото Македония го е заслужила. \r\nТой не очаква България да създаде проблеми на срещата на върха на ЕС и е уверен, че тя ще бъде една от страните, които ще гласуват за започването на преговорите със Скопие. \r\nМинистърът на отбраната Радмила Шекеринска по време на конференция на тема „Перспективи и предизвикателства на Югоизточна Европа“ в Хърватия, отбеляза, че страната е постигнала резултати по отношение на политическата стабилност, свободата на медиите и постигането на някои от стратегическите цели на стрната, като членството в НАТО, което Скопие очаква до края на годината. \r\nСпоред нея, ако следващата седмица не бъде взето положително решение за Северна Македония, прогресивните сили, готови за смели компромиси ще почувстват липса на интерес от страна на Брюксел. \r\n \r\n : Теодор Пенев", "date": "2019.10.13", "title": "„Независен“ (Македония): Ангела Меркел се опитва да убеди Макрон да не блокира започването на преговори със Северна Македония за ЕС"}
{"url": "http://www.focus-news.net/news/2019/10/13/2707942/mestni-izbori-2019-kandidatat-za-kmet-yordanka-fandakova-razkrivame-unikalna-srednovekovna-tsarkva-koyato-se-namira-pod-bul-t-aleksandrov.html", "text": "„Разкриваме средновековната църква „Св. Спас“ – уникално историческо богатство на София, което се намира запазено под сграда на бул. „Тодор Александров“ и бул. „Мария Луиза“. Това съобщиха от  пресцентъра на ПП ГЕРБ   Археологическите пластове от  мястото са от различни епохи – антична улица от 2-3 в, част от крепостната стена на Древна Сердика с кръгла кула  и средновековния храм от 11-13. Всичко това ще превърнем в нов археологически комплекс“, каза Йорданка Фандъкова, кандидат за кмет на София. През Възраждането и след Освобождението храмът „Св. Спас“ заедно със „Св. Неделя“  са двете най-големи църкви в града. Той е полуразрушен по време на бомбардировките и на мястото е изградена сграда. При строителството археологическите находки са запазени, но така и не изграден достъп до тях. „Това е едно от скритите и неизвестни богатства на града ни, за което вече имаме проект с достъп от бул. „Т. Александров“. Ще успеем да покажем Античност, Средновековие и съвременния град на едно място“, обясни Фандъкова. „Другият знаков обект, по който трябва да започнем работа е реновиране на пл. „Св. Неделя“ с експониране на археологическите находки от 2 в, които разкрихме в последните 3 години. Това е знаков проект в сърцето на града. Затова провеждаме международен архитектурен конкурс, в който участват 7 световни архитектурни бюра. През ноември ще бъдат представени първите концепции“, обясни Фандъкова. „Разкриването и експонирането на богатото археологическо наследство на София е един от приоритетите в работата ни.  Затова подкрепихме  проучванията на 10 археологически обекта“, каза Фандъкова. В последните години бяха изградени подземния музей  под храма „Св. София“, първият археологически парк на Западната порта  на Сердика, триъгълната кула и проучванията на пл.  „Св. Неделя“.", "date": "2019.10.13", "title": "Местни избори 2019: Кандидатът за кмет Йорданка Фандъкова: Разкриваме уникална средновековна църква, която се намира под бул. „Т. Александров“"}
{"url": "http://www.focus-news.net/news/2019/10/13/2707831/pregled-na-osnovnite-temi-v-svetovniya-pechat-agentsiya-fokus.html", "text": "Турската операция в Североизточна Сирия и нападението срещу ирански петролен танкер са сред темите на световния печат. \r\n*** \r\n \r\n Военната операция на Турция в Северна Сирия тази седмица предизвика нов разрив между Анкара и нейните съюзници от НАТО, като подчертава нарастващото разминаване по въпросите на сигурността и усложнява усилията за сдържане на все по-уверената в силите си  Русия, пише американският вестник  The Wall Street Journal . \r\nПовечето съюзници от Алианса бързо осъдиха турската офанзива срещу подкрепяните от Запада кюрдски бойци в Северна Сирия, като някои дори искат да накажат Турция, след като Реджеп Тайип Ердоган даде старт на военната операции в сряда. \r\nПрезидентът на САЩ Доналд Тръмп в петък подготви санкции, които \"могат да сринат турската икономика\", заяви министърът на финансите Стивън Мнучин, като предупреди Турция да прекрати своите операции в Сирия. Този ход дойде, след като Норвегия заяви, че ще спре продажбите на нови оръжия за Анкара. Очаква се Италия и Испания да изтеглят системи за противовъздушна отбрана, защитаващи южната граница на Турция. А Европейският съюз е готов да задържи милиарди евро на бежанска помощ за Турция. \r\n„Турция винаги е била труден съюзник в НАТО, особено през последните 10 години“, каза бившият американски посланик в НАТО Иво Даалдър. „В консенсусна организация тя не се притеснява много дали е сама по определени позиции.“ \r\nРазвитието обаче рискува да тласне президента Реджеп Ердоган още по-близо до Москва, в момент, в който съюзът търси твърдо противодействие на руската агресия. \r\nАнкара се отделя от Запада и се насочва към орбитата на Москва в момент, когато 29-членният съюз се бори за отговор на руската експанзионистична политика. След като президентът Тръмп реши да изтегли американските войски от Сирия, Турция трябваше да си осигури благословията на Москва да оперира в Северна Сирия, където Русия подкрепя режима на президента Башар Асад. Турция също така обмисля повече руски покупки на оръжие след неотдавнашното придобиване на системи за противоракетна отбрана. \r\n„Говорим за съюз, който е 28 плюс един“, каза Фабрис Потие, бивш съветник по политиката на генералния секретар на НАТО Йенс Столтенберг и неговия предшественик, Андерс Фог Расмусен. \"Колкото повече изолирате и изключвате Турция, толкова по-близо Турция ще стигне до Русия.\" \r\nРуският външен министър Сергей Лавров обвини в четвъртък САЩ за ескалирането на насилието в Сирия. \r\n\"Предупредихме да не се използва кюрдската карта, защото това може да има тъжен край\", каза Лавров и добави, че Русия разбира \"законните опасения на Турция\" относно сигурността на границите. \r\n*** \r\n \r\n  Турският външен министър Мевлют Чавушоглу поясни мотивите на Анкара за започването на военната операция в Северна Сирия, като заяви, че армията не се бие срещу кюрдите, пише  The Daily Hurriyet . \r\nТой заяви, че е тревожно, че операцията е описвана от американските медии като атака срещу кюрдите, която отслабва борбата срещу „Ислямска държава“ и наранява доверието в лоялността на САЩ към съюзниците й.  \r\n„Трябваше да действаме“, заяви Чавушоглу, като отхвърли критиките, че операцията застрашава безопасността на кюрдското население в Сирия.  \r\n„Искам да повторя и да подчертая, че Турция не се бие срещу кюрдите. Нашата борба е срещу терористите. Всяко описване на ситуацията като турци срещу кюрди е злонамерено и фалшиво. Кюрдите не са наши врагове“, заяви министърът. \r\nТой критикува и връзките между „Отрядите за народна самоотбрана“ (ОНС), обявени от Анкара за терористична организация и Вашингтон, като подчерта, че множество американски държавни служители са признавали, че групата има връзки с „Работническата партия на Кюрдистан“ (ПКК). ПКК също е смятана за терористична организация.   \r\nЧавушоглу добави, че ОНС се представя като група, която се бори с „Ислямска държава“, докато тайно внася експлозиви за ПКК на турска територия.  \r\n„Намирали сме техни членове да пращат затворници от „Ислямска държава\" в Турция“, заяви министърът.  \r\nСпоред него ОНС и ПКК са изнудвали международното общество с твърдения, че борбата срещу групировката \"Ислямска държава\" не може да продължи без тях.  \r\n„Но борбата срещу тези брутални терористи няма да се провали, особено ако нашите съюзници (…) си сътрудничат с Турция“, каза Чавушоглу.  \r\n*** \r\n \r\n  Техеран осъди атаката срещу иранския петролен танкер \"Сабити\" и я описа като „страхлива“, като добави, че ще отвърне подобаващо веднага, след като разследва всички факти около инцидента, пише израелският вестник  Тhe Jerusalem Post . \r\nТанкерът „Сабити“ беше ударен от ракети в Червено Море, близо до Саудитска Арабия по-рано.  \r\n„Иран не бърза, внимателно разследва какво се е случило и преглежда фактите“, заяви говорителят на правителството Али Рабеи пред ирански медии.  \r\nОтделно друг ирански държавен служител заяви, че е прегледал видеоматериали, които показват детайли от инцидента. Според видеото „Сабити“ е бил ударен от две ракети.  \r\n„Специален комитет беше създаден за да разследва атаката над „Сабити“ (…) с две ракети“, заяви източник от иранското разузнаване, като добави, че изводите на комитета ще бъдат предадени на властите.  \r\n„Пиратството и престъпленията в международни води, насочени срещу търговското корабоплаване няма да бъдат оставяни без отговор“, добави той.  \r\nРабеи също заяви, че ще бъдат предприети ответни действия срещу поръчителите на „тази страхлива атака“, но Техеран ще изчака, докато всички факти около нея не станат ясни.  \r\nАтаката е предизвикала теч на петрол, но той е бил спрян навреме, според иранските медии.  \r\n„Танкерът се насочва към водите на Персийския залив и се надяваме, че скоро ще навлезе в (родни) води“, заяви ирански държавен служител.  \r\nКомпанията собственик на кораба заяви, че екипажът е в безопасност, а танкерът ще достигне до ирански води до дни.  \r\nВсе още нито една организация не е поела отговорност за нападението.", "date": "2019.10.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/13/2707834/15-otbora-uchastvaha-v-petoto-natsionalno-sastezanie-za-vazrastni-hora-za-okazvane-na-parva-dobolnichna-pomosht-na-bchk-obzor.html", "text": "В събота се проведе петото национално състезание за възрастни хора по бедствена готовност, първа помощ, психо-социална подкрепа и познания за техните права, организирано от БЧК. В него взеха участие 15 отбора от 15 региона в страната: Благоевград, Бургас, Варна, Видин, Враца, Габрово, Добрич, Кюстендил, Ловеч, Монтана, Пловдив, Разград, Русе, Търговище, Ямбол. На събитието присъстваха инспектор Мария Ботева от \"Пътна полиция\", Ясен Сливенски - ръководител на дирекция \"Мениджмънт на бедствията\" към БЧК, Огнян Иванов - директор на НУЛЦ на БЧК, Ралица Тодорова от Главна дирекция \"Пожарна безопасност и защита на населението\", Васил Гурев от Национален екип за работа при бедствия, аварии и катастрофи към БЧК и Надежда Тодоровска - зам.-гл.директор на БЧК.  \r\nД-р Тодоровска определи състезанието като единственото по рода си. Тя обърна внимание, че има четири модула на изпита, по които участниците са показвали своето отношение към живота като цяло. Според нея, възрастните хора не са някаква ненужна част от българското общество, а те със своите знания и опит биха могли изключително много да помогнат в различни трудни ситуации за общността. Тя допълни, че отборите от цялата страна са се включили в състезанието, за да покажат своето желание да бъдат полезни и да правят добро. Д-р Тодоровска пожела на участниците да се справят с всички житейски ситуации, които им се случват. \r\nЗорница КОСТАДИНОВА", "date": "2019.10.13", "title": "15 отбора участваха в петото национално състезание за възрастни хора за оказване на първа доболнична помощ на БЧК (ОБЗОР)"}
{"url": "http://www.focus-news.net/news/2019/10/13/2707832/intsident-s-tsisterna-na-magistrala-hemus-obzor.html", "text": "Инцидент с цистерна бе регистриран тази сутрин. Катастрофата стана към 8.30 около 15-я километър от магистралата  „Хемус“ в посока Варна. По данни на МВР  превозното средство е препречило част от пътното платно. В участъка на инцидента бяха наложени временни ограничения на скоростта на леките автомобили. Временно бе спряно движението на тирове и тежки камиони, за да не се затрудняват движението до преместването на товара й и изтеглянето на цистерната. В засегнатия участък не са се образували задръствания. По-късно стана ясно, че водачът на камиона не е пострадал.", "date": "2019.10.13", "title": "Инцидент с цистерна на магистрала „Хемус“ (ОБЗОР)"}
{"url": "http://www.focus-news.net/news/2019/10/13/2707935/reuters-kyurdskite-sili-tvardyat-che-800-asotsiirani-s-islyamska-darzhava-chuzhdentsi-sa-izbyagali-ot-lager-v-severna-siriya.html", "text": "Кюрдската администрация в Северна Сирия заяви, че почти 800 чужденци, свързвани с „Ислямска държава“ са успели да избягат от лагер, където са били задържани, след като турска артилерия го е бомбардирала, предава  Reuters . \r\nКюрдските сили посочват в свое изявление, че подкрепяни от Анкара сирийски бунтовници са нападнали лагера, където „елементи на „Ислямска държава“ на свой ред са нападнали пазачите и са избягали.  \r\n \r\n : Теодор Пенев", "date": "2019.10.13", "title": "Reuters: Кюрдските сили твърдят, че 800 асоциирани с „Ислямска държава“ чужденци са избягали от лагер в Северна Сирия"}
{"url": "http://www.focus-news.net/news/2019/10/13/2707835/pregled-na-osnovnite-temi-v-britanskiya-pechat-agentsiya-fokus.html", "text": "Възможността за постигане на споразумение за Брекзит и предизборната ситуация в Полша са сред темите на британския печат. \r\n*** \r\n \r\n Представители на Великобритания и на Европейския съюз продължават преговорите за Брекзит с надеждата да постигнат сделка, която да прекрати неразбирателството между Лондон и Брюксел за ирландската граница, пише вестник  London Evening Standard . \r\nГлавният преговарящ за ЕС Мишел Барние даде зелена светлина за започването на интензивна дискусия с представители на Лондон. \r\nТова бяха последствията от пробива в преговорите между премиера на Великобритания Борис Джонсън и неговия ирландски колега Лео Варадкар.  \r\nТехните дискусии изглежда възстановиха продуктивните преговори, които бяха в задънена улица след последните предложения на Джонсън за Брекзит.  \r\nПремиерът предупреди, че това не е „сключена сделка“ и има още „много път“ до постигането на такава, ако и двете страни искат да постигнат споразумение преди поставения краен срок от 31 октомври, когато се очаква Обединеното кралство да напусне ЕС.  \r\nМеждувременно Джонсън ще се опита да убеди депутатите у дома да подкрепят всяка сделка, която той постигне с Брюксел, когато парламента заседава на 19 октомври.  \r\nТой е подготвен да гласува своята сделка в парламента, като ще иска от депутатите или да подкрепят опитите му или Брекзит да бъде забавен.  \r\nБарние ще информира посланиците на ЕС за постигнатия прогрес по Брекзит, но времето изтича и сделка трябва да бъде постигната навреме, за да могат европейските лидери да я подпишат по време на срещата на Европейския съвет. \r\nДискусиите между Джонсън и Варадкар вероятно са причината за надеждата за постигане на сделка. Те се фокусираха върху ключови точки, като митническите споразумения и предложеното „вето“ на местният парламент в Северна Ирландия.  \r\nЕС се противопостави на предишните предложения на Джонсън, според които Северна Ирландия щеше да напусне митническия съюз заедно с Обединеното кралство, което само по себе си означава връщането на проверките по границата с Република Ирландия.  \r\nБрюксел е притеснен и от това, че предложението Северна Ирландия да остане свързана с единния пазар на ЕС може да бъде подложено на вето от страна на Демократичната юнионистка партия.  \r\nИмаше спекулации за това, че Джонсън може да се опита да възстанови компромисната сделка, която неговият предшественик на премиерския пост Тереза Мей беше предложила на Брюксел.  \r\nПо време на своя реч, по-рано Джонсън беше ясен, че няма да приеме никаква сделка, която би ощетила възможността на Великобритания да се възползва от всички ползи от Брекзит, включително нови търговски сделки с държави по света.  \r\n*** \r\n \r\n Перспективите за споразумение  с ЕС изглеждат „обещаващи“ след преговорите между Борис Джонсън и Лео Варадкар за ирландската граница, заяви Ники Морган, министър на културата, цитирана от британския вестник  The Guardian . \r\nДен след като британският премиер даде знак за възможност за промяна на плановете му за ирландската граница, културният министър заяви, че „музиката на настроението… изглежда позитивна, но очевидно има много подробности, които трябва да бъдат разработени“. \r\nТя каза пред програмата на Радио BBC 4: „Има позитивни възгледи от всички страни и предполагам, че ще разберем в дните около Съвета на ЕС следващата седмица какво точно се е случило между двете страни.“ \r\nВ петък източници на ЕС заявиха, че Джонсън е признал, че не може да има митническа граница на остров Ирландия - критично отстъпление от предишната му позиция. Длъжностните лица продължават разговорите в Брюксел през уикенда, след като главният преговарящ на ЕС Мишел Барние разпореди да започнат интензивни преговори. \r\nМинистърът на културата обаче отказа да разкрие подробности за дискусиите, тъй като „има фини нюанси при всички тези неща“. \r\nТя добави: „Въпросът е какво се договаря между страните и очевидно трябва да удовлетвори и хората, живеещи в Северна Ирландия, които са в основата на всичко това и да бъде одобрено от членовете на парламента.“ \r\nДемократическата юнионистка партия и Европейската изследователска група на десните консерватори издадоха изявления, обещаващи гъвкавост, запазвайки жива надеждата, че Джонсън може да намери подкрепа за ново споразумение в Камарата на общините. \r\nЕдин източник от ЕС каза: „Обединеното кралство прие, че няма сделка, която да включва граница на остров Ирландия - това е голяма промяна на казаното досега от тях. Сега ключът е да изложат каква е новата им позиция през уикенда. \" \r\nМинистърът на културата добави: „Премиерът винаги е бил ясен, че Брекзит със сделка е безкрайно предпочитан и това е, което искаме да видим“. \r\n„Тези разговори с нашите приятели и съседи от ЕС очевидно са на много деликатен етап. Мисля, че е задължение за всички нас да се откажем от спекулациите и просто да позволим тези разговори да се случат.\" \r\n*** \r\n \r\n В Полша големи обещания и нападки срещу гейовете печелят избори, пише британското списание  The Economist  в навечерието на парламентарните избори в страната.  \r\nПолша има президент и министър-председател. Но Ярослав Качински, лидерът на националистическата партия Право и справедливост (ПиС), е нейният истински господар. ПиС е придвижила Полша в поразително нелиберална посока от идването си на власт през 2015 г. На парламентарните избори на 13 октомври партията предлага на избирателите пищни подаръци, социален консерватизъм и това, което  Качински нарича борба за \"полското достойнство\". Либералите ненавиждат тактиката на партията и голяма част от това, към което се стреми, но анкетите сочат, че тя е на път към забележителна победа. \r\nПреди четири години партията превзе Полша с буря. Тя победи центристката Гражданска платформа, която управлява от 2007 г. и стана първата партия, която управлява страната без нужда от коалиция след свалянето на комунизма през 1989 г. В рамките на седмици тя постави обществената телевизия  и конституционният трибунал в ръцете на симпатизанти, което предизвика дълъг спор с Европейската комисия относно върховенството на закона. По-късно се опита да прекрои Върховния съд, като намали възрастта за пенсиониране на съдиите, принуждавайки около една трета от тях да се пенсионират предсрочно (под натиск от страна на ЕС, тази промяна впоследствие беше отменена). Някои от промените се възприемат и в Унгария от нейния премиер Виктор Орбан, който споделя пренебрежението си към ограниченията на ЕС. Това, което отличава Полша от другите страни, е „всеобхватността и кумулативният ефект от начините, по които либералната демокрация се отменя“, твърди Войчех Садурски от Университета в Сидни в нова книга „Конституционното разпадане на Полша“. \r\nМного поляци не се интересуват особено от ситуацията. ПиС успешно привлича хората, които се чувстват изоставени от икономическите и социалните промени след 1989 г., особено извън големите градове. След като дойде на власт, тя намали възрастта за пенсиониране, тогава на 67 години, до 65 за мъжете и 60 за жените, въпреки бързо застаряващото население. Въведе месечна помощ на родителите от 500 злоти (127 долара) на дете след първото, обхващащо вече всички деца от това лято. В хода на изборите тя раздава пари във всички посоки, включително еднократно допълнително пенсионно плащане за възрастни хора, освобождаване на работници до 26-годишна възраст от данък върху доходите и от 1 октомври, намаляване на подоходната данъчна ставка от 18% до 17%. Обещава почти да удвои минималната заплата, ако бъде избрана повторно. Партията „може да не е рицар на бял кон“, но работи усилено, казва разказвачът във видео клип за кампанията, насочен към младите избиратели, който съдържа нехарактерно препратка към „Тиндър“, онлайн приложение за запознанства. \r\nНехарактерно, защото партията се представя и като защитник на традиционното полско семейство. „Бъдещо опозиционно правителство ще бъде доминирано от сили, които искат радикално разрушаване на моралния и културен ред“ в Полша, предупреди  в интервю за консервативен телевизионен канал, собственост на римокатолически свещеник. Представянето на бежанците от Близкия изток като опасност за националната сигурност помогна за спечелването на изборите през 2015 г. Този път Качински идентифицира нова заплаха: „нападение срещу семейството“ от страна на хомосексуланите.  Подкрепен от Римокатолическата църква, неин традиционен съюзник, ПиС залага на консервативни нагласи, особено противопоставяне на осиновяването на деца от еднополови двойки. Хомофобната реторика се засили с наближаването на деня на изборите.  \r\nТри четвърти от поляците са против осиновяването на деца от еднополови двойки, сочат проучвания, а Гражданската платформа дори не смее да подкрепи гей браковете. След като не успяха да постигнат съгласие за широка коалиция, опозиционните партии ще се явят като три блока: центристи, водени от Гражданската платформа, земеделци и левица, съставена от старите социалдемократи плюс „Виосна“ (пролет), прогресивна партия основана по-рано тази година от кампания за правата на гейовете. Останали без харизматичен лидер, привържениците на Гражданската платформа се оглеждат за Доналд Туск, който е бил министър-председател от 2007 г. до 2014 г. Някои се надяват, че той ще се кандидатира срещу Анджей Дуда за президентския пост през следващата година след като мандата му като президент на Европейският съвет приключи следващия месец. Засега обаче Туск не е разкрил плановете си, което ще зависи от резултатите.", "date": "2019.10.13", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/13/2707943/kathimerini-dendias-predupredi-ankara-da-ne-podtsenyava-vazmozhnostite-na-gartsiya.html", "text": "Външният министър на Гърция Никос Дендиас предупреди Турция да не подценява възможностите на Гърция и нейният статут в региона, като в същото време приветства подписването на споразумение за отбрана с Вашингтон, което е свързано с военните бази в страната, пише вестник  Kathimerini . \r\n„Считаме Турция за равна с нас. Ако Турция има илюзията, че е силна (държава), която стои срещу безсилен събеседник, тя прави голяма грешка“, заяви Дендиас в интервю за гръцкото издание.  \r\nТой добави, че след като се е преборила с финансовата криза, Атина вече е готова да подкрепи амбициите за членство в Европейския съюз на Турция, но само ако тя изостави своята агресивна външна политика.  \r\nПопитан за действията на Анкара в Изключителната икономическа зона (ИИЗ) на Кипър, Дендиас заяви, че Атина и Никозия са създали обща стратегия преди заседанията на Европейския съвет, която е насочена към налагането на санкции от страна на ЕС към Турция.  \r\nЩо се отнася до договора за взаимна отбрана, подписан по време на визитата на държавния секретар на САЩ Майк Помпео в Атина, Дендиас заяви, че сделката ще помогне на Гърция във връзка с военната инфраструктура. В същото време споразумението ще подсили и американското присъствие в Гърция, като подчерта, че това е „стабилизиращ в фактор“ в региона.  \r\nМинистърът приветства изявленията на САЩ, че една страна би трябвало да се отнася с уважение към принципите на международното право.  \r\n„Помпео направи крачка напред. Той посочи измамникът“, заяви Дендиас, като имаше предвид Турция.  \r\nТой също така изрази своето съжаление, че Русия не е заела „по-ясна“ позиция във връзка с нарушенията на суверенните права на Кипър от страна на Анкара. Министърът добави, че Гърция не одобрява продажбата на системите С-400 от страна на Москва за Турция.  \r\n \r\n \r\n : Теодор Пенев", "date": "2019.10.13", "title": "Kathimerini: Дендиас предупреди Анкара да не подценява възможностите на Гърция"}
{"url": "http://www.focus-news.net/news/2019/10/13/2707837/the-wall-street-journal-nato-osadi-deystviyata-na-turtsiya-no-se-strahuva-da-ne-ya-tlasne-kam-rusiya.html", "text": "Военната операция на Турция в Северна Сирия тази седмица предизвика нов разрив между Анкара и нейните съюзници от НАТО, като подчертава нарастващото разминаване по въпросите на сигурността и усложнява усилията за сдържане на все по-уверената в силите си  Русия, пише американският вестник  The Wall Street Journal . \r\nПовечето съюзници от Алианса бързо осъдиха турската офанзива срещу подкрепяните от Запада кюрдски бойци в Северна Сирия, като някои дори искат да накажат Турция, след като Реджеп Тайип Ердоган даде старт на военната операции в сряда. \r\nПрезидентът на САЩ Доналд Тръмп в петък подготви санкции, които \"могат да сринат турската икономика\", заяви министърът на финансите Стивън Мнучин, като предупреди Турция да прекрати своите операции в Сирия. Този ход дойде, след като Норвегия заяви, че ще спре продажбите на нови оръжия за Анкара. Очаква се Италия и Испания да изтеглят системи за противовъздушна отбрана, защитаващи южната граница на Турция. А Европейският съюз е готов да задържи милиарди евро на бежанска помощ за Турция. \r\n„Турция винаги е била труден съюзник в НАТО, особено през последните 10 години“, каза бившият американски посланик в НАТО Иво Даалдър. „В консенсусна организация тя не се притеснява много дали е сама по определени позиции.“ \r\nРазвитието обаче рискува да тласне президента Реджеп Ердоган още по-близо до Москва, в момент, в който съюзът търси твърдо противодействие на руската агресия. \r\nАнкара се отделя от Запада и се насочва към орбитата на Москва в момент, когато 29-членният съюз се бори за отговор на руската експанзионистична политика. След като президентът Тръмп реши да изтегли американските войски от Сирия, Турция трябваше да си осигури благословията на Москва да оперира в Северна Сирия, където Русия подкрепя режима на президента Башар Асад. Турция също така обмисля повече руски покупки на оръжие след неотдавнашното придобиване на системи за противоракетна отбрана. \r\n„Говорим за съюз, който е 28 плюс един“, каза Фабрис Потие, бивш съветник по политиката на генералния секретар на НАТО Йенс Столтенберг и неговия предшественик, Андерс Фог Расмусен. \"Колкото повече изолирате и изключвате Турция, толкова по-близо Турция ще стигне до Русия.\" \r\nРуският външен министър Сергей Лавров обвини в четвъртък САЩ за ескалирането на насилието в Сирия. \r\n\"Предупредихме да не се използва кюрдската карта, защото това може да има тъжен край\", каза Лавров и добави, че Русия разбира \"законните опасения на Турция\" относно сигурността на границите. \r\n \r\n  Юлиян Марков", "date": "2019.10.13", "title": "The Wall Street Journal: НАТО осъди действията на Турция, но се страхува да не я тласне към Русия"}
{"url": "http://www.focus-news.net/news/2019/10/13/2707830/predstoyashti-sabitiya-v-stranata-za-13-oktomvri-agentsiya-fokus.html", "text": "*** \r\n \r\nМинистър-председателят Бойко Борисов ще бъде на посещение в Хашемитско кралство Йордания по покана на крал Абдулла II бин ал-Хусейн. \r\n \r\n*** \r\n   \r\nОт 9.30 ч. ще бъде открит „Маратон София 2019”. \r\n \r\n*** \r\n \r\nОт 9.30 ч. в киносалона на ул. „Позитано“ 20 ще се проведат Двадесети фестивал на патриотичната и антифашистката песен „Сребърни чучулиги” и Седемнадесети фестивал на руската песен „Альоша”.  \r\n \r\n*** \r\n \r\nОт 15.00 ч. в Софийски зоопарк ще се проведе второто за София събития  част от 23-тата Европейска нощ на прилепите. \r\n \r\n*** \r\n \r\nОт 19.00 ч. ще се проведе празничната церемония по награждаване на носителите на отличия за най-талантлива литературна адаптация. \r\n \r\n*** \r\n \r\nОт 11.30 ч. Православното свещенство от  Бургас заедно със своите енориаши организират литийно шествие в подкрепа и защита  на българското семейство.  \r\n \r\n*** \r\n   \r\nОт 11.00 ч. ще се проведе творческа работилница „Аз и морето“. \r\n \r\n*** \r\n \r\nОт 19.00 часа в ДТ „Адриана Будевска“ ще се проведе джаз фестивалът „Жълтите павета“ – по прес \r\n \r\n*** \r\n \r\nВ храм „Св. Възнесение“ във Враца ще бъде отслужена панихида на гроба на врачанския епископ Агапий. \r\n \r\n*** \r\n \r\nОт 11.00 ч. в Държавен куклен театър „Дора Габе“ ще се проведе Спектакъл „Топла приказка от сняг“ на Държавен куклен театър „Дора Габе“. \r\n \r\n*** \r\n \r\nОт 9.00 ч. Пловдивският митрополит Николай ще отслужи заупокойна света литургия от  и панихида от 11.00 часа в памет на своя предшественик митрополит Арсений. \r\n \r\n*** \r\n \r\nОт 9.00 ч. в ловчанският  митрополит Гавриил ще оглави Архиерейска света Литургия в катедралния храм  „Св. св. Кирил и Методий“. \r\n \r\n*** \r\n   \r\nОт 10.00 ч. ще стартира третият кръг на Есенния футболен турнир.  \r\n \r\n*** \r\n \r\nОт 11.00 ч. Кукленият театър в Сливен представя „Грозното пате“ \r\n \r\n*** \r\n   \r\nОт 10.00 часа в Профилирана природо-математическа гимназия „Гео Милев” в Стара Загора ще стартира за втора година Школата по информатика в направление „Наука” към Центъра за подкрепа за личностно развитие към Община Стара Загора.  \r\n \r\n*** \r\n \r\nОт 9.30 ч. Белоградчишки епископ Поликарп - викарии на Софийския митрополит, ще оглави Архиерейска света Литургия в храм \" Света Петка“.", "date": "2019.10.13", "title": "Предстоящи събития в страната за 13 октомври (Агенция „Фокус“)"}
{"url": "http://www.focus-news.net/news/2019/10/13/2707833/1-mlrd-lv-dokraya-na-godinata-shte-poluchat-balgarskite-zemedeltsi-i-zhivotnovadi-obzor.html", "text": "Българските земеделци и животновъди ще получат близо 1 млрд. лв. средства докрая на годината. Новината стана ясна на  \"Национално животновъдно изложение Сливен 2019\". Събитието бе организирано от Министерство на земеделието, храните и горите и Изпълнителна агенция по селекция и репродукция в животновъдството. На изложението бяха представени над 600 селскостопански животни, демонстриращи богатото биологичното разнообразие на страната ни и достиженията на селекцията, провеждана от развъдните организации в областта на говедовъдството, овцевъдството, козевъдството и коневъдството. Изложението се проведе на Пазара за селскостопански животни, преди разклона за село Мечкарево, област Сливен. \r\nЧаст от събитието бе министърът на земеделието, храните и горите Десислава Танева. Тя бе заедно с министър-председателя Бойко Борисов. Десислава Танева запозна животновъдите с графика на плащанията докрая на годината. \"От 18 октомври до края на годината до 20 декември близо 1 млрд. лв. ще получат българските земеделски производители и животновъди. Започваме на 18 октомври с националната преходна помощ - 55 % от ставката на говеда, на овце и кози без селекционен контрол. Продължаваме с изплащането на държавната помощ за пчели за зимните пръскания. Продължаваме на 1 декември с обвързаната подкрепа за всички категории животни, всички схеми, на 100 % окончателни плащания\", каза Танева. Тя поясни, че следва след 8 декември седмицата най-голямото плащане. Министърът обърна вниманиe, че за първи път за първа година ще бъде платена до 20 декември и мярка 13.1 \"Необлагодетелствани райони 1 и 2\". \"Всички необходими дейности по отношение на проверки, на подготовка на допустими условия са в график, за да станат възможни тези плащания\", допълни още министърът. Танева увери, че очакваните средства към земеделската общност ще стигнат млрд. лв. \"Обявили сме индикативния график за приемите на Фонд \"Земеделие\" следващата година. той е на сайта. Всеки може да се запознае. \r\nОт своя страна  министър-председателят Бойко Борисов  заяви, че се е разбрал с министрите Горанов и Танева около Коледа да бъдат направени всички плащания към земеделците и животновъдите.", "date": "2019.10.13", "title": "1 млрд. лв. докрая на годината ще получат българските земеделци и животновъди (ОБЗОР)"}
{"url": "http://www.focus-news.net/news/2019/10/13/2707840/tass-napadatelyat-ot-targovskiya-tsentar-v-manchestar-mozhe-da-strada-ot-psihichno-razstroystvo-spored-vlastite.html", "text": "Нападателят от търговския център в Манчестър може да страда от психично разстройство според властите, цитирани от  TACC . \r\nКакто каза кметът на Голям Манчестър Анди Бърнам на пресконференция в събота, нападението, при което бяха ранени петима души, може да бъде свързано с това обстоятелство. \r\n\"Важно е да не правите прибързани заключения, но на този етап изглежда вероятно това, което се случи, да се обяснява повече със състоянието на психиката на нападателя, отколкото с политически или религиозни мотиви. Ще изчакаме да приключи разследването, което се провежда от полицията, и ще разгледаме всички възможни версии“ , каза кметът. По-рано полицията в Манчестър съобщи, че са претърсили къщата на нападателя, но не са открили доказателства, сочещи, че той умишлено се е подготвял да извърши атаката. \r\nВ петък сутринта мъж на около 40 години влезе на територията на търговски център, извади мачете и започна да атакува посетители. Двама невъоръжени полицаи на местопроизшествието са успели да отклонят вниманието на нападателя и да се обадят на колеги, които задържаха мъжа няколко минути след началото на нападението. Петима души са ранени, четирима от които са настанени в болница, но няма заплаха за живота им. \r\nТъй като голям брой хора пострадаха в резултат на нападението и то бе извършено в централната част на града, дирекцията за борба с тероризма на британската полиция веднага се включи в разследването. В петък вечерта заместник-началникът на полицията в Манчестър Ръс Джаксън заяви, че нападателят е задържан „по подозрение, че е извършил, подготвил или подбудил терористичен акт“. В същото време в събота BBC съобщи, че заподозреният е поставен под стража в съответствие с британския закон за психичното здраве. \r\nТози закон, приет през 1983 г., дава на властите възможност да ограничат свободата и да изпращат хора в специализирани лечебни заведения, които поради психическото си състояние могат да представляват заплаха за себе си или за другите. \r\nПрез януари тази година 25-годишен мъж нападна двама души с нож на територията на гара в Манчестър, които бяха сериозно ранени. Разследването на нападението продължава и  полицията го счита за терористична атака, но първоначално нападателят също е изследван за психично разстройство, припомня агенцията. \r\n \r\n  Юлиян Марков", "date": "2019.10.13", "title": "ТАСС: Нападателят от търговския център в Манчестър може да страда от психично разстройство според властите"}
{"url": "http://www.focus-news.net/news/2019/10/13/2707838/24-vesti-makedoniya-v-nedelya-angela-merkel-shte-se-opita-da-ubedi-emanyuel-makron-da-ne-spira-makedoniya.html", "text": "Срещата в неделя между германския канцлер Ангела Меркел и френския президент  е последният шанс да бъде убеден Париж да промени позицията си относно евентуално блокиране на започването на преговори с Македония и Албания, коментира скопският телевизионен канал  “24 Вести“ . \r\nСлед като миналата седмица излезе проект на предложение, публикувано от агенция Reuters, че Германия предлага да се започнат преговори за членство в ЕС със Северна Македония, преди края на годината, Франция постави спирачка на проекта. Според дипломатически източници на Радио Свободна Европа (РСЕ) започването на преговорите за присъединяване между Съюза и Македония и Албания вероятно ще се забави не по-късно от следващото лято. Франция не желае да промени методологията в процеса на разширяване, а Финландия, като страна, която председателства ротационното председателство на ЕС, отново измени проекта на заключението и го приспособи към позицията на Франция. В документа, който е бил видян от РСЕ, пише, че първата междуправителствена конференция ще се проведе \"най-късно през първата половина на 2020 г.\" \r\nПремиерът Заев е убеден, че страната ще получи дългоочакваната дата. ЕС обеща - ако вие изпълните вашата част, ние ще изпълним нашата . Очакваме ЕС да държи на думата и да я изпълнява, каза Заев. \r\nЛидерът на опозицията Християн Мицковски е скептичен. Той не вярва, че страната ще получи дата и дори да го направи, това ще бъде изключително условно. \r\nТой казва, че отговорността ще носи единствено правителството на Заев и най-вече заради закона за прокуратурата и случая „Рекет“. \r\n\"Не само, че няма да има дата, безусловна, но напротив, датата ще бъде изключително условна, ако съществува, въпреки че шансовете за такава дата са почти теоретични, т.е. според новините, които получавам, такава дата може да не съществува\", казва Християн Мицковски , председател на ВМРО-ДПМНЕ. \r\nМеждувременно председателят на австрийския парламент Волфганг Соботка от Белград заяви, че всеки, който блокира преговорите за присъединяване със Северна Македония и Албания, застрашава европейския курс на Западните Балкани и вреди на доверието в Съюза. \r\nВ неделя ще стане ясно дали Меркел ще успее да смекчи позицията на Макрон преди решаващата седмица за европейската интеграция на двете балкански страни На срещата на дипломатите на държавите-членки на ЕС на 15 октомври ще се разбере дали те ще дадат зелена светлина за започване на преговори за присъединяване с Македония и Албания, а Европейският съвет на 17-18 октомври трябва да потвърди решението на министрите. \r\n \r\n  Юлиян Марков", "date": "2019.10.13", "title": "„24 Вести“ (Македония): В неделя Ангела Меркел ще се опита да убеди Еманюел Макрон да не спира Македония"}
{"url": "http://www.focus-news.net/news/2019/10/13/2707841/the-guardian-perspektivite-za-postigane-na-sporazumenie-s-es-sa-obeshtavashti-spored-britanski-ministar.html", "text": "Перспективите за споразумение  с ЕС изглеждат „обещаващи“ след преговорите между Борис Джонсън и Лео Варадкар за ирландската граница, заяви Ники Морган, министър на културата, цитирана от британския вестник  The Guardian . \r\nДен след като британският премиер даде знак за възможност за промяна на плановете му за ирландската граница, културният министър заяви, че „музиката на настроението… изглежда позитивна, но очевидно има много подробности, които трябва да бъдат разработени“. \r\nТя каза пред програмата на Радио BBC 4: „Има позитивни възгледи от всички страни и предполагам, че ще разберем в дните около Съвета на ЕС следващата седмица какво точно се е случило между двете страни.“ \r\nВ петък източници на ЕС заявиха, че Джонсън е признал, че не може да има митническа граница на остров Ирландия - критично отстъпление от предишната му позиция. Длъжностните лица продължават разговорите в Брюксел през уикенда, след като главният преговарящ на ЕС Мишел Барние разпореди да започнат интензивни преговори. \r\nМинистърът на културата обаче отказа да разкрие подробности за дискусиите, тъй като „има фини нюанси при всички тези неща“. \r\nТя добави: „Въпросът е какво се договаря между страните и очевидно трябва да удовлетвори и хората, живеещи в Северна Ирландия, които са в основата на всичко това и да бъде одобрено от членовете на парламента.“ \r\nДемократическата юнионистка партия и Европейската изследователска група на десните консерватори издадоха изявления, обещаващи гъвкавост, запазвайки жива надеждата, че Джонсън може да намери подкрепа за ново споразумение в Камарата на общините. \r\nЕдин източник от ЕС каза: „Обединеното кралство прие, че няма сделка, която да включва граница на остров Ирландия - това е голяма промяна на казаното досега от тях. Сега ключът е да изложат каква е новата им позиция през уикенда. \" \r\nМинистърът на културата добави: „Премиерът винаги е бил ясен, че Брекзит със сделка е безкрайно предпочитан и това е, което искаме да видим“. \r\n„Тези разговори с нашите приятели и съседи от ЕС очевидно са на много деликатен етап. Мисля, че е задължение за всички нас да се откажем от спекулациите и просто да позволим тези разговори да се случат.\" \r\n \r\n  Юлиян Марков", "date": "2019.10.13", "title": "The Guardian: Перспективите за постигане на споразумение с ЕС са обещаващи според британски министър"}
{"url": "http://www.focus-news.net/news/2019/10/13/2707843/telma-makedoniya-kakvi-sa-namereniyata-na-balgariya.html", "text": "Какви са намеренията на България, коментира македонският телевизионен канал  “Телма“  в материал, представен без редакторска намеса \r\nМакедония не може да влиза в процес на преговори с Европейския съюз, преди да преодолее проблема с използването на македонския език, което България подчерта миналата седмица, и  прие  декларация по този въпрос в парламента, предупреждава политическият анализатор Александър Йовановски. \r\nДекларацията не само подкопава Договора за добросъседство, но също така застрашава бъдещия процес на преговори, тъй като думите „македонски“ и „македонски език“ са неразделна част от всяка глава. \r\nУчудващо е как България внезапно постави пречки пред Македония, когато заяви, че ще помогне в процеса и затова това решение трябва да се разглежда като вътрешнополитическо, каза Йовановски, тъй като според него България няма да наложи своеобразно вето или блокада. \r\nСлед опита на България да постави условия, някои български интелектуалци заявиха, че декларацията е популистка и ненужна. \r\nОпитът да се премахне употребата на термина „българска фашистка окупация“ е държавна политика, но да се поставя под условие употребата на „македонски език“ е неразумно, пише за Дойче веле Ивайло Дичев, професор в Софийския университет. \r\n„Какво предполага този лупинг? В нашето популистко време онези, които признават съществуването на македонския език, ще бъдат силно атакувани от медийната полиция. Представете си подобен ултиматум от Италия до Испания: когато споменавате термина испански, поставете звездичка, обясняваща, че произлиза от латински , собственост на родината ни,” казва Дичев \r\nИзходът от тази ситуация е смесените комисии на двете държави да изготвят доклади и препоръки на правителството възможно най-скоро, съветва Йовановски, въпреки че досега е имало съвместно честване на 5 исторически фигури и работата е спряла около личността на Гоце Делчев. \r\nДокато премиерът Зоран Заев е доволен от ролята и помощта на България в приближаването на Македония към ЕС, опозиционният политик Християн Мицковски се опасява, че зад завесата на добросъседското споразумение сега „изплуват“ скритите пречки, които България ще представи. \r\n \r\n  Юлиян Марков", "date": "2019.10.13", "title": "„Телма“ (Македония): Какви са намеренията на България"}
{"url": "http://www.focus-news.net/news/2019/10/13/2708026/sport-germaniya-pobedi-estoniya-kato-gost-s-30.html", "text": "Футбол: Германия победи Естония като гост с 3:0 в евроквалификация, ръководена от българска съдийска бригада начело с Георги Кабаков, с човек по-малко, след като Кабаков изгони Емре Джан в 14-ата минута. \r\nИзиграха се още осем квалификации за Евро 2020: \r\nКазахстан – Белгия  0:2 \r\nКипър – Русия  0:5 \r\nУнгария – Азербайджан  1:0 \r\nШотландия – Сан Марино  6:0 \r\nБеларус – Холандия  1:2 \r\nЕстония – Германия  0:3 \r\nПолша – Северна Македония  2:0 \r\nСловения – Австрия  0:1 \r\nУелс – Хърватия  1:1", "date": "2019.10.13", "title": "Спорт: Германия победи Естония като гост с 3:0"}
{"url": "http://www.focus-news.net/news/2019/10/13/2707844/pregled-na-mezhdunarodnite-novini-do-6-chasa-agentsiya-fokus.html", "text": "Поредица от протести срещу турската военна операция в Сирия се проведоха във Франция. Според организаторите от френския клон на Кюрдския демократичен съвет (КДС–Ф)в тях са участвали най-малко 100 хиляди души, цитира оценките  TACC \r\nПротестите са стартирали с митинг на кюрди, живеещи във Франция, който се проведе на площада на Правата на човека, срещу Айфеловата кула, на десния бряг на Сена. След него започна мащабна демонстрация в противоположната част на Париж, на площад Република. \r\nТам по призив на френския клон на Кюрдския демократичен съвет се събраха над 20 хиляди души. Протестиращите са носели транспаранти с текст:  „Защитавай Кюрдистан!“, „Свобода на кюрдския народ!“, „Долу колониализма, да живее свободата и справедливостта!“. От площада на Републиката протестиращите преминаха по някои парижки булеварди. \r\n\"Тук сме, за да изразим гнева си. Защото в момента цивилни умират под бомбите на турската авиация\", каза Агит Полат, говорител на КДС-Ф. \"Призоваваме Франция да се намеси в ситуацията и да спре убийствата на хора, извършвани от турската армия и радикалните ислямистки групировки, които я подкрепят\", каза той. \r\nСпоред кюрдския представител „и Франция, и Европейският съюз, и цялата международна общност трябва да приемат санкции срещу Турция“. \"Те трябва да са от специфично естество, по-специално е наложително да се създаде зона, забранена за полети на самолети. Населението трябва да получи защита на ООН\", каза говорителят. \r\n\"Трябва да бъдат приети и дипломатически санкции. По-специално Франция трябва да отзове посланика си от Анкара. Ако всичко това не бъде направено, турската агресия ще продължи, хората ще продължат да умират\", подчерта Полат. \r\nТой увери, че кюрдите, живеещи във Франция, възнамеряват да продължат действията си най-решително в следващите дни. „Кюрдската общност е ядосана“, подчерта той. \r\nПроведоха се големи митинги в Марсилия и Страсбург и в редица други градове във Франция. \r\n***  \r\n \r\n Германия забрани продажбите на оръжие за Турция заради операцията й срещу кюрдските милиции в Северна Сирия, заяви външният министър на страната Хайко Маас, цитиран от  AFP . \r\nГермания, заедно с много свои съюзници, осъди офанзивата. \r\n\"В контекста на турската военна офанзива в Североизточна Сирия, правителството няма да издава нови разрешителни за каквато и да е военна техника, която би могла да бъде използвана в Сирия от Турция,\" цитира думите на министъра неделното издание на Bild. \r\nМиналата година Германия е изнесла оръжие на обща стойност почти 243 милиона евро за Турция - почти една трета от общите продажби на оръжие в размер на 771 милиона евро. \r\nПрез първите четири месеца на тази година продажбите за Турция - най-големият й клиент в НАТО - достигнаха до 184 милиона евро. \r\nВ Германия живеят около 2,5 милиона души от турски произход. \r\nГермания е един от най-големите износители на оръжие в света, заедно със САЩ, Русия, Китай, Великобритания и Франция. \r\n***  \r\n \r\n Максималното ниво на заплаха, обявено в събота в Токио заради тайфуна „Хагибис“, беше отменено от националното метеорологично бюро на страната, цитирано от  TACC . \r\nПо този начин максималното ниво на тревога заради тайфуна, който в момента се насочва към префектура Фукушима, остава валидно за 10 префектури в централната и североизточната част на Япония. По-рано японските власти наредиха евакуация за всички 340 хиляди жители на град Иваки в префектура Фукушима. \r\nМеждувременно мащабно наводнение е обхванало най-големия и най-населен район на Токио Сетагая поради разливането на река Тамагава. На места водата се доближаваше до жилищните сгради. \r\nТайфунът \"Хагибис\" в събота стигна до главния японски остров Хоншу и, минавайки през Токио, се насочи на североизток. Очаква се до обяд в неделя да влезе в Тихия океан, където ще се превърне в зона с ниско атмосферно налягане. \r\nСпоред последните сведения най-малко двама души са загинали, а над 80 са ранени в резултат от преминаването на тайфуна, което предизвика пълно спиране на железопътния и въздушния трафик, мащабни прекъсвания в електрозахранването и прекъсвания в работата на телефонните и интернет линии. В централната част на страната са регистрирани множество свлачища. \r\n***  \r\n \r\n Срещата в неделя между германския канцлер Ангела Меркел и френския президент  е последният шанс да бъде убеден Париж да промени позицията си относно евентуално блокиране на започването на преговори с Македония и Албания, коментира скопският телевизионен канал  “24 Вести“ . \r\nСлед като миналата седмица излезе проект на предложение, публикувано от агенция Reuters, че Германия предлага да се започнат преговори за членство в ЕС със Северна Македония, преди края на годината, Франция постави спирачка на проекта. Според дипломатически източници на Радио Свободна Европа (РСЕ) започването на преговорите за присъединяване между Съюза и Македония и Албания вероятно ще се забави не по-късно от следващото лято. Франция не желае да промени методологията в процеса на разширяване, а Финландия, като страна, която председателства ротационното председателство на ЕС, отново измени проекта на заключението и го приспособи към позицията на Франция. В документа, който е бил видян от РСЕ, пише, че първата междуправителствена конференция ще се проведе \"най-късно през първата половина на 2020 г.\" \r\nПремиерът Заев е убеден, че страната ще получи дългоочакваната дата. ЕС обеща - ако вие изпълните вашата част, ние ще изпълним нашата . Очакваме ЕС да държи на думата и да я изпълнява, каза Заев. \r\nЛидерът на опозицията Християн Мицковски е скептичен. Той не вярва, че страната ще получи дата и дори да го направи, това ще бъде изключително условно. \r\nТой казва, че отговорността ще носи единствено правителството на Заев и най-вече заради закона за прокуратурата и случая „Рекет“. \r\n\"Не само, че няма да има дата, безусловна, но напротив, датата ще бъде изключително условна, ако съществува, въпреки че шансовете за такава дата са почти теоретични, т.е. според новините, които получавам, такава дата може да не съществува\", казва Християн Мицковски , председател на ВМРО-ДПМНЕ. \r\nМеждувременно председателят на австрийския парламент Волфганг Соботка от Белград заяви, че всеки, който блокира преговорите за присъединяване със Северна Македония и Албания, застрашава европейския курс на Западните Балкани и вреди на доверието в Съюза. \r\nВ неделя ще стане ясно дали Меркел ще успее да смекчи позицията на Макрон преди решаващата седмица за европейската интеграция на двете балкански страни На срещата на дипломатите на държавите-членки на ЕС на 15 октомври ще се разбере дали те ще дадат зелена светлина за започване на преговори за присъединяване с Македония и Албания, а Европейският съвет на 17-18 октомври трябва да потвърди решението на министрите. \r\n***  \r\n \r\n Протурски бойци, участващи в турската офанзива в Североизточна Сирия, „екзекутираха“ поне девет цивилни в събота, съобщи Сирийската обсерватория за човешки права, базирана в Лондон, която се позовава на собствени източници, предава  AFP . \r\n\"Девет цивилни бяха екзекутирани в различни моменти южно от град Тал Абаяд\", се казва в съобщение на  Сирийската обсерватория за човешки права. \r\nПредставители на кюрдите казаха, че сред убитите е официален представител на кюрдската партия и шофьорът й. \r\nЕврин Халаф е „изведена от колата си по време на атака, подкрепяна от Турция и екзекутирана от подкрепяни от турци наемни групи“, се казва в изявление на политическото ръководство на ръководените от кюрди Сирийски демократични сили (СДС). \r\n\"Това е ясно доказателство, че турската държава продължава своята престъпна политика спрямо невъоръжени цивилни\", се казва в изявлението. \r\nПротурските бойци са бивши сирийски бунтовници, които са се борили преди срещу силите на  президента Башар Асад. \r\n***  \r\n \r\n Броят на терористите от Отрядите за народна самоотбрана (ОНС), считани от Турция за крило на Кюрдската работническа партия (ПКК), \"неутрализирани\" от началото на операцията на Турция в Североизточна Сирия, нарасна до 459, съобщи националното министерство на отбраната, цитирано от  Anadolu Agency . \r\nТурските власти често използват думата \"неутрализирана\", за да намекнат, че въпросните терористи, са се предали или са  или убити, или пленени. \r\nТурция започна операция „Извор на мира“ в Североизточна Сирия в сряда, за да обезпечи границите си, като премахне терористите там и да гарантира безопасното завръщане на сирийските бежанци и териториалната цялост на Сирия. \r\n***  \r\n \r\n Франция реши да спре износа на оръжие за Турция, което може да се използва в Сирия. Това съобщиха в събота в съвместно изявление Министерството на външните работи и Министерството на въоръжените сили, цитирано от TACC  . \r\n\"Франция реши да спре всички проекти за износ на оръжие за Турция, които могат да бъдат използвани като част от настъплението на страната в Сирия\", се казва в изявлението. В него се посочва, че решението „влиза в сила незабавно“. \r\n***  \r\n \r\n Президентът на Еквадор Ленин Морено въведе комендантски час в столицата Кито, предава  TACC . \r\nДържавният глава  на Еквадор отбеляза, че тези мерки трябва \"да улеснят работата на органите на реда в борбата срещу неприемливите прояви на насилие\". \r\nМиналата седмица Морено подписа указ за премахване на субсидиите за дизелово гориво и бензина на 3 октомври, след което цените се повишиха с над 120%. Страната беше обхваната от протести, които в някои градове прерастнаха в безредици. В тази ситуация Морено обяви извънредно положение в страната. \r\nКметът на столицата Хорхе Юнда Мачадо заяви, че ръководството на Еквадор се е съгласило да се срещне с протестиращите и да проучи постановлението за премахване на субсидиите за горивото.", "date": "2019.10.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/13/2707847/predstoyashti-sabitiya-v-stranata-za-13-oktomvri-agentsiya-fokus.html", "text": "*** \r\n \r\nМинистър-председателят Бойко Борисов ще бъде на посещение в Хашемитско кралство Йордания по покана на крал Абдулла II бин ал-Хусейн. \r\n \r\n*** \r\n   \r\nОт 9.30 ч. ще бъде открит „Маратон София 2019”. \r\n \r\n*** \r\n \r\nОт 9.30 ч. в киносалона на ул. „Позитано“ 20 ще се проведат Двадесети фестивал на патриотичната и антифашистката песен „Сребърни чучулиги” и Седемнадесети фестивал на руската песен „Альоша”.  \r\n \r\n*** \r\n \r\nОт 15.00 ч. в Софийски зоопарк ще се проведе второто за София събития  част от 23-тата Европейска нощ на прилепите. \r\n \r\n*** \r\n \r\nОт 19.00 ч. ще се проведе празничната церемония по награждаване на носителите на отличия за най-талантлива литературна адаптация. \r\n \r\n*** \r\n \r\nОт 11.30 ч. Православното свещенство от  Бургас заедно със своите енориаши организират литийно шествие в подкрепа и защита  на българското семейство.  \r\n \r\n*** \r\n   \r\nОт 11.00 ч. ще се проведе творческа работилница „Аз и морето“. \r\n \r\n*** \r\n \r\nОт 19.00 часа в ДТ „Адриана Будевска“ ще се проведе джаз фестивалът „Жълтите павета“ – по прес \r\n \r\n*** \r\n \r\nВ храм „Св. Възнесение“ във Враца ще бъде отслужена панихида на гроба на врачанския епископ Агапий. \r\n \r\n*** \r\n \r\nОт 11.00 ч. в Държавен куклен театър „Дора Габе“ ще се проведе Спектакъл „Топла приказка от сняг“ на Държавен куклен театър „Дора Габе“. \r\n \r\n*** \r\n \r\nОт 9.00 ч. Пловдивският митрополит Николай ще отслужи заупокойна света литургия от  и панихида от 11.00 часа в памет на своя предшественик митрополит Арсений. \r\n \r\n*** \r\n \r\nОт 9.00 ч. в ловчанският  митрополит Гавриил ще оглави Архиерейска света Литургия в катедралния храм  „Св. св. Кирил и Методий“. \r\n \r\n*** \r\n   \r\nОт 10.00 ч. ще стартира третият кръг на Есенния футболен турнир.  \r\n \r\n*** \r\n \r\nОт 11.00 ч. Кукленият театър в Сливен представя „Грозното пате“ \r\n \r\n*** \r\n   \r\nОт 10.00 часа в Профилирана природо-математическа гимназия „Гео Милев” в Стара Загора ще стартира за втора година Школата по информатика в направление „Наука” към Центъра за подкрепа за личностно развитие към Община Стара Загора.  \r\n \r\n*** \r\n \r\nОт 9.30 ч. Белоградчишки епископ Поликарп - викарии на Софийския митрополит, ще оглави Архиерейска света Литургия в храм \" Света Петка“.", "date": "2019.10.13", "title": "Предстоящи събития в страната за 13 октомври (Агенция „Фокус“)"}
{"url": "http://www.focus-news.net/news/2019/10/13/2707846/gd-granichna-politsiya-trafikat-e-intenziven-na-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "На границата с Република Турция на ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили. Това съобщиха от  ГД „Гранична полиция“ . Информацията за трафика е към 6.00 часа. На границата с Република Северна Македония на ГКПП \"Златарево\" движението е затруднено поради извършване на ремонтно-строителни дейности. На границата със Сърбия, Гърция и Северна Македония трафикът е нормален на всички гранични контролно-пропускателни пунктове.", "date": "2019.10.13", "title": "ГД „Гранична полиция“: Трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2019/10/13/2707848/predstoyashti-mezhdunarodni-sabitiya-za-13-oktomvri-agentsiya-fokus.html", "text": "Среща на френския президент и германския канцлер, на която се очаква да се обсъди поканата за преговори за Македония и Албания \r\n \r\n*** \r\n  Парламентарни избори в Полша \r\n \r\n*** \r\n  Местни избори в Унгария \r\n \r\n*** \r\n  Годишна конференция на Шотландската национална партия \r\n \r\n*** \r\n  Протест срещу антисемитизма след стрелбата в Хале \r\n \r\n*** \r\n  Втори тур на президентските избори", "date": "2019.10.13", "title": "Предстоящи международни събития за 13 октомври (Агенция „Фокус“)"}
{"url": "http://www.focus-news.net/news/2019/10/13/2707842/the-economist-v-polsha-golemi-obeshtaniya-i-napadki-sreshtu-geyovete-pechelyat-glasove.html", "text": "В Полша големи обещания и нападки срещу гейовете печелят избори, пише британското списание  The Economist  в навечерието на парламентарните избори в страната.  \r\nПолша има президент и министър-председател. Но Ярослав Качински, лидерът на националистическата партия Право и справедливост (ПиС), е нейният истински господар. ПиС е придвижила Полша в поразително нелиберална посока от идването си на власт през 2015 г. На парламентарните избори на 13 октомври партията предлага на избирателите пищни подаръци, социален консерватизъм и това, което  Качински нарича борба за \"полското достойнство\". Либералите ненавиждат тактиката на партията и голяма част от това, към което се стреми, но анкетите сочат, че тя е на път към забележителна победа. \r\nПреди четири години партията превзе Полша с буря. Тя победи центристката Гражданска платформа, която управлява от 2007 г. и стана първата партия, която управлява страната без нужда от коалиция след свалянето на комунизма през 1989 г. В рамките на седмици тя постави обществената телевизия  и конституционният трибунал в ръцете на симпатизанти, което предизвика дълъг спор с Европейската комисия относно върховенството на закона. По-късно се опита да прекрои Върховния съд, като намали възрастта за пенсиониране на съдиите, принуждавайки около една трета от тях да се пенсионират предсрочно (под натиск от страна на ЕС, тази промяна впоследствие беше отменена). Някои от промените се възприемат и в Унгария от нейния премиер Виктор Орбан, който споделя пренебрежението си към ограниченията на ЕС. Това, което отличава Полша от другите страни, е „всеобхватността и кумулативният ефект от начините, по които либералната демокрация се отменя“, твърди Войчех Садурски от Университета в Сидни в нова книга „Конституционното разпадане на Полша“. \r\nМного поляци не се интересуват особено от ситуацията. ПиС успешно привлича хората, които се чувстват изоставени от икономическите и социалните промени след 1989 г., особено извън големите градове. След като дойде на власт, тя намали възрастта за пенсиониране, тогава на 67 години, до 65 за мъжете и 60 за жените, въпреки бързо застаряващото население. Въведе месечна помощ на родителите от 500 злоти (127 долара) на дете след първото, обхващащо вече всички деца от това лято. В хода на изборите тя раздава пари във всички посоки, включително еднократно допълнително пенсионно плащане за възрастни хора, освобождаване на работници до 26-годишна възраст от данък върху доходите и от 1 октомври, намаляване на подоходната данъчна ставка от 18% до 17%. Обещава почти да удвои минималната заплата, ако бъде избрана повторно. Партията „може да не е рицар на бял кон“, но работи усилено, казва разказвачът във видео клип за кампанията, насочен към младите избиратели, който съдържа нехарактерно препратка към „Тиндър“, онлайн приложение за запознанства. \r\nНехарактерно, защото партията се представя и като защитник на традиционното полско семейство. „Бъдещо опозиционно правителство ще бъде доминирано от сили, които искат радикално разрушаване на моралния и културен ред“ в Полша, предупреди  в интервю за консервативен телевизионен канал, собственост на римокатолически свещеник. Представянето на бежанците от Близкия изток като опасност за националната сигурност помогна за спечелването на изборите през 2015 г. Този път Качински идентифицира нова заплаха: „нападение срещу семейството“ от страна на хомосексуланите.  Подкрепен от Римокатолическата църква, неин традиционен съюзник, ПиС залага на консервативни нагласи, особено противопоставяне на осиновяването на деца от еднополови двойки. Хомофобната реторика се засили с наближаването на деня на изборите.  \r\nТри четвърти от поляците са против осиновяването на деца от еднополови двойки, сочат проучвания, а Гражданската платформа дори не смее да подкрепи гей браковете. След като не успяха да постигнат съгласие за широка коалиция, опозиционните партии ще се явят като три блока: центристи, водени от Гражданската платформа, земеделци и левица, съставена от старите социалдемократи плюс „Виосна“ (пролет), прогресивна партия основана по-рано тази година от кампания за правата на гейовете. Останали без харизматичен лидер, привържениците на Гражданската платформа се оглеждат за Доналд Туск, който е бил министър-председател от 2007 г. до 2014 г. Някои се надяват, че той ще се кандидатира срещу Анджей Дуда за президентския пост през следващата година след като мандата му като президент на Европейският съвет приключи следващия месец. Засега обаче Туск не е разкрил плановете си, което ще зависи от резултатите. \r\n \r\n  Юлиян Марков", "date": "2019.10.13", "title": "The Economist: В Полша големи обещания и нападки срещу гейовете печелят гласове"}
{"url": "http://www.focus-news.net/news/2019/10/13/2707845/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n Метеорологична обстановка: \r\nПрез нощта ще бъде предимно ясно. В Североизточна България ще духа слаб южен вятър. На 13.10.2019 г. в сутрешните часове на отделни места в низините и котловините ще се образува ниска облачност или мъгла. Минималните температури ще бъдат между 7° и 12°. През деня ще бъде предимно слънчево и почти тихо. Дневните температури още ще се повишат и максималните температури ще бъдат между 23° и 28°, в София около 25°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Пазарджик: \r\nДвижението по пътен възел „Пазарджик\" – пътна връзка София – Пазарджик, пътна връзка Пазарджик – Бургас, пътна връзка Бургас – Пазарджик и пътна връзка Пазарджик – София на АМ „Тракия\" при км 69+197 се извършва с повишено внимание, поради поетапен частичен ремонт на асфалтовата настилка на пътните връзки. Движението е сигнализирано с пътни знаци и сигналисти. Срок от 09:00 до 17:30 ч. до 14.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г.; \r\nДвижението по обходния път на гр. Монтана от км 102+060 до км 114+512 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\nОбласт Плевен: \r\nДвижението в участъка Гривица – Славяново от км 65+000 до км 80+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.10.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка п.в. „Петолъчка“ – Венец от км 421+100 до км 428+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Рудник – Обзор от км 145+000 до км 170+200 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътя. Срок до 31.12.2019 г. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Граматиково – Сливарово от км 96+000 до км 103+000 осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.  \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 16.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява поетапно в лява и дясна ленти за движение поради частични ремонтни дейности. Срок 18.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 18.10.2019 г.; \r\nПът ІІІ-118: Движението по път III-118 Гулянци – Долна Митрополия в участъка Победа – Подем от км 8+000 до км 14+000 се осъществява в една лента поради ремонтни дейности с частично асфалтиране. Срок: до 15.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-663: Движението по път III-663 Димитровград – Симеоновград от км 47+900 до км 54+836 се ограничава за всички МПС поради ремонтни дейности на асфалтовата настилка. Участъкът е сигнализиран с пътни знаци. Срок до 13.10.2019 г. \r\nОбходен маршрут: гр. Димитровград – с. Черногорово – с. Воден – с. Александрово – с. Константиново – гр. Симеоновград и обратно.  \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7007: Движението по път III-7007 Лозенец – Зимница от км 0+000 до км 13+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г; \r\nПът III-7072: Движението по път III-7072 Търнава – Ямбол от км 13+000 до км 26+600 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.13", "title": "Актуална пътна обстановка"}
{"url": "http://www.focus-news.net/news/2019/10/13/2707851/bpts-i-vrachanskata-sveta-mitropoliya-shte-otbelezhat-170-godini-ot-machenicheskata-smart-na-episkop-agapiy.html", "text": "Днес се навършват 170 години от мъченическата смърт на Врачанския епископ Агапий. По този повод, тази неделя, в храма “Св. Възнесение” във Враца, след светата Литургия, ще бъде отслужена панихида на гроба на духовника, предаде репортер на  Агенция \"Фокус\" . Богослуженията ще оглави Негово високопреосвещенство Врачанският митрополит Григорий, в съслужение със свещеници от града. Епископ Агапий е роден в солунското село Колиндър около 1790 г. Назначен е за епископ във Враца през 1833 г. Враца е и мястото на неговата мъченическа смърт. Той загива на 13 октомври 1849 г., убит от турчин в храма “Св. Възнесение”, където и до днес е гробът му. Епископ Агапий Врачански бил щедър дарител на църкви и училища. По негова инициатива се откриват първите девически училища във Враца и Плевен. С негово дарение отваря врати и първото училище в родното му село. Епископ Агапий подпомага възстановяването на врачанския храм “Св. Възнесение”. В знак на признателност и заради мъченическата му смърт врачани го погребват в централната част на храма.  \r\nНикола ПЕТКОВ", "date": "2019.10.13", "title": "БПЦ и Врачанската света митрополия ще отбележат 170 години от мъченическата смърт на епископ Агапий"}
{"url": "http://www.focus-news.net/news/2019/10/13/2707849/premierat-boyko-borisov-zaminava-na-poseshtenie-v-hashemitsko-kralstvo-yordaniya.html", "text": "Министър-председателят Бойко Борисов заминава на посещение в Хашемитско кралство Йордания по покана на крал Абдулла II бин ал-Хусейн, предаде  . Целта на визитата на премиера в йорданската столица Аман е затвърждаването на традиционно приятелските отношения между България и Йордания, продължаването на позитивния политически диалог, както и укрепването на сътрудничеството в областта на културата и опазването на културното наследство, туризма, търговията и икономиката. Българският министър-председател ще проведе срещи с крал Абдулла II бин ал-Хусейн и с премиера Омар Раззаз, на които освен двустранни теми от взаимен интерес, ще бъдат обсъдени и актуални регионални и международни въпроси. \r\nЧаст от ръководената от българския министър-председател делегация в Аман са министрите на културата, на транспорта, информационните технологии и съобщенията и на туризма – Боил Банов, Росен Желязков и Николина Ангелкова. \r\nВизитата на Борисов в Йордания е продължение на диалога на високо равнище между София и Аман, активизирал се в предходната година – първо с посещението на президента Румен Радев и съпругата му Десислава Радева в йорданската столица през декември м.г., последвано от визита на принцесата на Йордания Дана Фирас у нас по покана на министър Николина Ангелкова в края на септември тази година. Освен това за по-малко от половин година министър Екатерина Захариева се срещна неколкократно с йорданския си колега Айман Сафади, като двамата обсъдиха възможности за реализиране на потенциал в редица области – сигурност, отбрана, военна индустрия, борба с тероризма, трафик на хора, информационни технологии, образование, туризъм, земеделие, продоволствена сигурност и др. \r\n \r\n   Познанствата на българския министър-председател с краля на Йордания датират още от февруари 2005 г. Тогава като главен секретар на МВР ген. Бойко Борисов се среща с краля на Йордания Абдулла II. Срещата е по време на тридневно работно посещение в Хашемитското кралство, където Борисов в качеството си на главен секретар на МВР се среща с представители на йорданските служби. Министър-председателят се среща с краля на Йордания и през юни 2018 г., когато е на посещение в албанската столица Тирана. Там премиерът Борисов участва в среща по Процеса „Акаба“ по въпросите на Балканите, както и в конференция, посветена на борбата с насилствения екстремизъм, заедно с премиера на Албания Еди Рама и краля на Йордания Абдулла II. \r\nВеселка ИВАНОВА", "date": "2019.10.13", "title": "Премиерът Бойко Борисов заминава на посещение в Хашемитско кралство Йордания"}
{"url": "http://www.focus-news.net/news/2019/10/13/2707855/denyat-13-oktomvri-v-balgarskata-istoriya.html", "text": "През 1875 г. се провежда Общо събрание на БРК в Букурещ. Участниците в събранието решават, че неуспехът на въстанието от 16 срещу 17 септември се дължи на липсата на войводи. На Филип Тотю и Стефан Стамболов е възложено да подготвят чети, с които да се прехвърлят в България \"и ако сполучат със съдействието на народа да прогласят бунта\" отново. \r\n1896 г. - ректорът на Висшето училище в София уведомява писмено членовете на Академичния съвет, че министерството не е съгласно да позволи на завършилите девически гимназии български девойки да постъпят като редовни студентки в училището.  \r\nПрез 1915 г. в хода на Първата световна война войските на 8-а пехотна тунджанска дивизия овладяват Княжевец, а 6-а пехотна бдинска дивизия - Зайчар. Северната и южната група на Втора армия започват настъпателни действия. Година по-късно от българската Първа армия и XI германска армия е сформирана армейска група с командващ генерал фон Белов. \r\n1991 г. - след около 60 години за първи път на власт идва демократично правителство с премиер Филип Димитров. Преди това на проведените избори за XXXVI Народно събрание. СДС получава най-много гласове - 34,36 % и 110 места, БСП - 33,14 % и 106 места и ДПС - 7,55 % и 24 места. \r\n \r\n \r\n \r\n2002 г. \r\nВ периода 13 - 14 октомври се провежда официално посещение в България на унгарския президент Ференц Мадол, който се среща с президента, с премиера и присъства на подписването на двустранно споразумение за сътрудничество между министерствата на образованието на двете страни. \r\n \r\n \r\n2001 г. \r\nПровежда се III конгрес на Българската евролевица. След като подава оставка от председателския пост в нощта на изборите заради лошия изборен резултат, Александър Томов отново е преизбран. Александър Томов е роден е на 27 април 1954 г. в София.  \r\n \r\n \r\n1999 г. \r\nВ доклада си за състоянието на 6-те държави от втората група кандидатки за членство в Европейския съюз България е похвалена за успехите си в икономическите реформи, като са й поставени 2 условия - да направи график за закриване на първите 4 реактора на АЕЦ \"Козлодуй\" и да продължи реформите. България установява дипломатически отношения с Европейската Общност през 1988 г. \r\n \r\n \r\n1994 г. \r\nСтефан Савов регистрира парламентарна група на Демократическата партия. \r\nСтефан Савов е роден на 8 януари 1924 г. Той е български юрист, преводач, политик. През 1948 г. завършва право в СУ “Св. Климент Охридски”. \r\n \r\nСъс специален указ президентът Желю Желев назначава служебно правителство, начело на което поставя първата жена премиер Ренета Инджова. \r\nРенета Инджова е родена на 6 юли 1953 г. \r\n \r\n \r\n1991 г. \r\nСлед около 60 години за първи път на власт идва демократично правителство. \r\nПроведени са изборите за XXXVI Народно събрание. СДС получава най-много гласове - 34,36 % и 110 места, БСП - 33,14 % и 106 места и ДПС - 7,55 % и 24 места. Останалите участници в изборите - СДС-либерали, СДС-център, БЗНС и др., които получават почти 25 % от гласовете, не успяват да прескочат 4-процентната бариерата за влизане в парламента. \r\n \r\n \r\n1983 г. \r\nЗавършва световният фестивал на анимационните филми, които се провежда в продължение на шест дни във Варна. \r\n \r\nВ София се провежда заседание на Комитета на министрите на външните работи на държавите от Варшавския договор. \r\nПо време на Варшавското съвещание на 14 май 1955 г. България, заедно с Албания, ГДР, Полша, Румъния, СССР, Унгария и Чехословакия, участва в създаването на Военнополитическата организация на Варшавския договор. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока \r\n \r\n \r\n1919 г. \r\nВ София е основано дружество на художниците \"Родно изкуство\". \r\n \r\nСлед края на Първата световна война българската армия напуска Беломорска Тракия и там е установен протекторат на Антантата начело с френския генерал Шарпи. \r\n \r\n \r\n1916 г. \r\nОт българската Първа армия и XI германска армия е сформирана армейска група с командващ генерал фон Белов. \r\n \r\n \r\n1915 г. \r\nВойските на 8-а пехотна тунджанска дивизия овладяват Княжевец, а 6-а пехотна бдинска дивизия - Зайчар. \r\nСеверната и южната група на Втора армия започват настъпателни действия. \r\nСлед като Втора армия до 10 октомври овладява Скопие, Куманово, Щип и прекъсва връзката между сръбската армия и англо-френските войски в Гърция по долината на р. Вардар, командващият генерал Г. Тодоров получава две задачи. С част от силите си да настъпи към Лесковац и Прищина, като съдейства на настъплението на Първа армия. Едновременно с това армията трябва да предотврати настъпление на англо-френските войски от юг. За да изпълни задачите, ген. Тодоров разделя армията на две групи - Северна и Южна. Северната група в състав III пехотна дидивия, V пехотна дивизия и I бригада от VII пехотна рилска дивизия настъпва в две тактически направления - към Лесковац и към Гниляне. Южната група - VII пехотна дивизия и Конната дивизия (по-късно усилена с XI и II пехотна дивизия) изпълнява задачата си с настъпателни действия в Западна Македония. Конната дивизия овладява Битоля, Ресен, Охрид и Струга. Опитите да се овладеят позициите на френската дивизия при Криволак първоначално са неуспешни. По-късно Южната група ще отрази настъпление на съглашенските войски при р. Черна и с настъпателни действия ще ги принуди да се изтеглят в Гърция. От пълен разгром ще ги спаси не някой друг, а германският кайзер Вилхелм II, който ще спре настъплението на българските войски заради зет си крал Константинос. \r\n \r\n \r\n1896 г. \r\nРекторът на Висшето училище в София уведомява писмено членовете на Академичния съвет, че министерството не е съгласно да позволи на завършилите девически гимназии български девойки да постъпят като редовни студентки в училището. Обосновката на министерството, е че тези гимназии не са равни на реалните и класическите мъжки гимназии. Съпругата на проф. Михаил Драгоманов се изказва против схващането, че българката не е достатъчно подготвена да седи на същата скамейка със студентите, според нея  въпросните студенти не са достатъчно възпитани да понасят присъствието на жена без да има опасност за обществения морал. \r\n \r\n \r\n1875 г. \r\nПровежда се Общо събрание на БРК в Букурещ. Участниците в събранието решават, че неуспехът на въстанието от 16 срещу 17 септември се дължи на липсата на войводи. На Филип Тотю и Стефан Стамболов е възложено да подготвят чети, с които да се прехвърлят в България \"и ако сполучат със съдействието на народа да прогласят бунта\" отново. \r\n \r\n \r\n \r\n На тази дата са родени:   \r\n \r\n1930 г. \r\nРоден е Димитър Стефанов Мантов – български писател-белетрист. Завършва право в СУ “Св. Климент Охридски” (1952 г.). Работи като юрист, журналист, редактор в издателство “Народна младеж”, издателство на Отечествения фронт, ДО “Книгоиздаване”, Центъра за литературна информация при Съюза на българските писатели. \r\n \r\n \r\n1907 г. \r\nРоден е Иван Минков Хаджийски – български публицист и народопсихолог. Иван Хаджийски през 1926 г. завършва философия и право в СУ “Св. Климент Охридски”. Работи като чиновник в Търново и Троян, след което е адвокат в София. От 1931 г. е член на БКП. Взема участие в Отечествената война като военен кореспондент-доброволец. \r\n \r\n \r\n1905 г. \r\nРоден е Илия Волен (псевдоним на Марин Христов Стаменов) – български писател. Завършва Духовната семинария в София. Работи като чиновник и библиотекар в София, а след 9 септември 1944 г. е редактор в издателство \"Български писател\", заместник-главен редактор е на сп. \"Септември\". \r\n \r\n \r\n1882 г. \r\nРоден е Тачо Иванов Танев – драматичен артист, режисьор, преводач. Учи в рисувалното училище в София (1898-1902 г.) и едновременно с това е статист в театър “Сълза и смях”. Артист е в Пловдивския театър (1902-1905 г.), където рисува и декори. Посещава летните школи на М. Райнхард (1906-1911 г.). През 1912 г. е уредник на Пловдивския театър. Участник е във войните (1912-1913 г., 1915-1918 г.). След 1918 г. е в Народния театър в София. Директор и режисьор е в много провинциални театри. Автор е на статии и публикации в периодичния печат. Превежда пиеси от немски и руски език. \r\n \r\n \r\n1869 г. \r\nРоден е Петър Делииванов – български революционер, деец на ВМОРО, близък сподвижник на Г. Делчев, Д. Груев и М. Герджиков. Получава образование в Солунската гимназия. Учителства в Кукуш, след което пристига в София. От този период е познанството му с Гоце Делчев. Двамата учителстват в Македония и са в основата на организацията на ВМОРО в Щип и околностите. През есента на 1895 г. турците го затварят в солунския затвор \"Еди куле\", откъдето избягва. С четата на Х. Чернопеев се прехвърля в България. \r\n \r\n \r\n На тази дата умират:  \r\n  \r\n2008 г. \r\nУмира Георги Георгиев Георгиев.  \r\nГеоргиев е български актьор и режисьор. През 1966 г. актьорско майсторство във ВИТИЗ „Кръстьо Сарафов“ при професор Моис Бениеш. Работи в ДМТ - Велико Търново (1966-1967), Драматичен театър - Пловдив (1967-1968), Драматичен театър - Перник (1968-1971), театър „4+4“ (1971-1972), Централен куклен театър (1972-1974) и Нов драматичен тетър „Сълза и смях“ (1976-1994). От 1994 до 2006 г. е директор на Общински театър „Възраждане“. Имат син – Георги Георгиев-Гого, който също е актьор и е по-известен с озвучаването на реклами, филми и сериали.  \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.13", "title": "Денят 13 октомври в българската история"}
{"url": "http://www.focus-news.net/news/2019/10/13/2707853/lovchanskiyat-mitropolit-gavril-shte-oglavi-arhiereyska-sveta-liturgiya.html", "text": "Негово високопреосвещенство Ловчанският митрополит Гаврил ще оглави Архиерейска света Литургиятази, предаде репортер на  Агенция \"Фокус\" . В празничния за християните неделен  ден Негово високопреосвещенство Ловчански  митрополит Гавриил ще оглави Архиерейска света Литургия. в катедралния храм  „Св. св. Кирил и Методий“, град  Ловеч. Начало ще бъде в 9.00 часа.  \r\nНикола ПЕТКОВ", "date": "2019.10.13", "title": "Ловчанският митрополит Гаврил ще оглави Архиерейска света Литургия"}
{"url": "http://www.focus-news.net/news/2019/10/13/2707852/v-sofiya-shte-se-provede-initsiativata-maraton-sofiya-2019.html", "text": "За поредна година ще се проведе „Маратон София 2019”. В спортното събитие участват около 5000 участници от 52 страни. Това съобщиха от пресцентъра на  Столична община . Събитието ще стартира от 9.30 часа и ще продължи до 15.30 часа, като е въведена временна организация на движение.  \r\nВременната организация на движение предвижда: \r\nОт 08.00 часа на 12 октомври 2019 г. до 19.00 часа на 13 октомври 2019 г. се забранява престоят и паркирането на превозни средства на паркинга на пл. „Княз Александър I” и на ул. „Княз Александър I” между бул. „Цар Освободител“ и ул. „Съборна“. \r\nОт 07.00 часа до 16.00 часа на 13 октомври 2019 г. ще бъде забранено влизането на превозни средства по: \r\n- бул. „Цар Освободител” между бул. „Васил Левски“ и пл. „Независимост”; \r\n- бул. „Княгиня Мария Луиза” между бул. „Тодор Александров” и ул. „Козлодуй”; \r\n- пл. „Лъвов мост“; \r\n- ул. „Поп Богомил“ между ул. „Георг Вашингтон“ и бул. „Княгиня Мария Луиза“; \r\n- ул. „Св. Св. Кирил и Методий“ между ул. „Сердика“ и бул. „Княгиня Мария Луиза“; \r\n- ул. „Цар Симеон“ между ул. „Георг Вашингтон“ и бул. „Княгиня Мария Луиза“; \r\n- ул. „Екзарх Йосиф“ между ул. „Сердика“ и бул. „Княгиня Мария Луиза“; \r\n- бул. „Княз Дондуков“ между пл. „Независимост“ и ул. „Бачо Киро“ и между бул. „Васил Левски“ и моста „Чавдар“; \r\n- бул. „Витоша” между бул. „Тодор Александров” и бул. „Александър Стамболийски”; \r\n- бул. „Тодор Александров” между бул. „Витоша” и бул. „Христо Ботев”; \r\n- бул. „Александър Стамболийски” между бул. „Витоша” и бул. „Христо Ботев”; \r\n- ул. „Позитано“ между ул. „Лавале“ и бул. „Витоша“ \r\n- ул. „Алабин” и ул. „Ген. Гурко“ между бул. „Витоша” и ул. „Г. С. Раковски”; \r\n- ул. „Денкоглу“ между ул. „Ангел Кънчев“ и ул. „Граф Игнатиев“; \r\n- ул. „Солунска“ и ул. „Дякон Игнатий“ между ул. „Ген. Гурко“; \r\n- ул. „6-ти септември“ между ул. „Аксаков“ и бул. „Цар Освободител“; \r\n- ул. „Цар Шишман“ между ул. „Аксаков“ и пл. „Народно събрание“; \r\n- ул. „Иван Вазов“ между ул. „6-ти септември“ и ул. „Г. С. Раковски“; \r\n- ул. „Г. С. Раковски” между ул. „Ген. Гурко” и бул. „Княз Дондуков”; \r\n- ул. „Оборище” между ул. „Г. С. Раковски” и ул. „Кракра”; \r\n- ул. „Московска” между бул. „Васил Левски” и ул. „11-ти август”; \r\n- ул. „11-ти август” между ул. „Московска” и пл. „Св. Ал. Невски”; \r\n- бул. „Янко Сакъзов“ между бул. „Васил Левски“ и ул. „Кракра“; \r\n- ул. „Бяло море“ между бул. „Княз Дондуков“ и ул. „Чаталджа“; \r\n- ул. „Злетово“ между бул. „Ген. Данаил Николаев“ и бул. „Княз Дондуков“; \r\n- ул. „Поручик Пачев“ между ул. „Тракия“ и бул. „Княз Дондуков“; \r\n- моста „Чавдар”; \r\n- бул. „Владимир Вазов“ между ул. „Черковна” и бул. „Ботевградско шосе”; \r\n- ул. „Черковна“ между ул. „Е. Симидчийска“ и бул. „Владимир Вазов“; \r\n- ул. „Ильо войвода“ между бул. „Владимир Вазов“ и ул. „Скайлер“; \r\n- ул. „Панайот Хитов“ между ул. „Макгахан“ и бул. „Владимир Вазов“; \r\n- ул. „Острово“ между ул. „Макгахан“ и бул. „Владимир Вазов“; \r\n- ул. „ Тодорини кукли“ между бул. „Владимир Вазов“ и ул. „Левски вековен“; \r\n- ул. „Неофит Бозвели“ между ул. „Тодорини Кукли и бул. „Владимир Вазов“; \r\n- ул. „Баба Вида“ между ул. „Спас Гинев“ и бул. „Владимир Вазов“; \r\n- ул. „Левски вековен“ между бул. „Владимир Вазов“ и ул. „Тодорини кукли“; \r\n- ул. „Васил Кънчев“ между бул. „Владимир Вазов“ и ул. „Ангел войвода“; \r\n- ул. „Резбарска“ между ул. „Васил Кънчев“ и бул. „Владимир Вазов“; \r\n- ул. „549“ между ул. „Резбарска“ и бул. „Владимир Вазов“; \r\n- ул. „Витиня“ между ул. „544“ и бул. „Владимир Вазов“ и между бул. „Владимир Вазов“ и улицата от северната страна на бул. „Владимир Вазов“; \r\n- ул. „Поп Груйо“ между ул. „Могилата“ и ул. „Св. Тома Иконописец“; \r\n- ул. „Станислав Доспевски“ между ул. „573“ и ул. „Св. Тома Иконописец“; \r\n- ул. „Поручик Г. Кюмюрджиев“ и ул. „Св. Тома Иконописец“; \r\n- ул. „61“ между ул. „1“ и бул. „Владимир Вазов“; \r\n- крайна дясна пътна лента на северното и южното пътно платно на бул. „Ботевградско шосе“ между бул. „Владимир Вазов“ и ул. „46“ /кв. „Враждебна“. \r\nОт 04.30 часа до 16.00 часа на 13 октомври 2019 г. ще бъде въведена частична промяна маршрутите на: \r\n- Трамвайна линия № 4 - ще се движи от кв. Орландовци до надлез Надежда, двупосочно; \r\n- Трамвайна линия № 12 (в посока кв. Илиянци): ще се движи по маршрута до бул. „Витоша“, направо по ул. „Алабин“, надясно по бул. „Христо Ботев“, наляво по бул. „Кн. Мария Луиза“ и по маршрута до кв. Илиянци, двупосочно; \r\n- Трамвайна линия № 18 (в посока кв. Орландовци): ще се движи по маршрута до бул. „Витоша“, направо по ул. „Алабин“, надясно по бул. „Христо Ботев“, надясно по бул. „Кн. Мария Луиза“, наляво по ул. „Козлодуй“ и по маршрута до кв. „Орландовци“, двупосочно; \r\n Трамвайни линии № 20 и 22 ще се движат: \r\n- от метростанция Опълченска/депо Красна поляна до Младежки театър, двупосочно; \r\n- от депо Искър/Автостанция „Изток“ до пл. „Васил Левски“, двупосочно; \r\nЗа трамвайни линии № 20 и 22 ще бъде разкрита временна двупосочна спирка на бул. „Янко Сакъзов“ при  пл. „Васил Левски“. \r\n- Тролейбусни линии № 1 и 2 ще се движат от Пета градска болница и ж.к. „Бъкстон“ по маршрутите до кръстовище бул. Васил Левски – бул. „Цар Освободител“, надясно по бул. „Цар Освободител“, надясно по бул. „Евлоги и Христо Георгиеви“, надясно по ул. „Ген. Гурко“, наляво по бул. „Васил Левски“ и по маршрутите; \r\nТролейбусите от тролейбусни линии № 1 и 2 ще спират на начална/крайна спирка с код 1700 „СУ Св. Климент Охридски“ на бул. „Цар Освободител“, за автобусни линии № 84, 94, 184 и N1. \r\n- Тролейбусни линии №№ 4 и 11 ще се движат от ж.к. „Дружба“ 1 и 2 по маршрутите до кръстовище бул. „Цариградско шосе“ - бул. „Цар Освободител“ - бул. „Евлоги и Христо Георгиеви“, наляво по бул. „Евлоги и Христо Георгиеви“, надясно по ул. „Ген. Гурко“, надясно по бул. „Васил Левски“, надясно по бул.„ Цар Освободител“ и по маршрутите. \r\n- спирка с код 1288 „Пл. Орлов мост“ ще бъде крайна спирка за маршрутите в посока СУ „Климент Охридски“; \r\n- спирка с код 1287 „Пл. Орлов мост“ ще бъде  начална спирка в посока ж.к. „Дружба“ 1 и 2. \r\n- Тролейбусна линия № 6 (в посока пл. „Сточна гара“): от ж.к. „Люлин 3“ по маршрута до кръстовище бул. „Сливница“ - ул. „Димитър Петков“, наляво по ул. „Димитър Петков“, бул. „Ген. Николай Г. Столетов“, наляво по ул. „Подполк. Калитин“, надясно по ул. „Скопие“, надясно по бул. „Княгиня Мария Луиза“, надясно по ул. „Опълченска“, надясно по бул. „Сливница“ и по маршрута до ж.к. „Люлин 3“. \r\n- спирка с код 2116 Надлез Надежда“ е начална/крайна спирка за маршрута. \r\n- разкрива се временна спирка на ул. „Димитър Петков“ на 40 метра след бул. „Сливница“ в посока депо Надежда. \r\n- Тролейбусна линия № 7 ще се движи от ж.к. „Люлин 3“ до пл. „Сточна гара“, като преминава през транспортния подлез на пл. „Лъвов мост“, двупосочно. \r\n- Тролейбусна линия № 9 ще се движи от ж.к. „Борово“ по маршрута до кръстовище бул. „Васил Левски“ - ул. „Г. С. Раковски“, направо по бул. „Васил Левски“, надясно по бул. „Цар Освободител“, надясно по бул. „Евлоги и Христо Георгиеви“, надясно по ул. „Ген. Гурко“, наляво по бул. „Васил Левски“, надясно по бул. „Патриарх Евтимий“ и след кръстовище бул. „Патриарх Евтимий“ - ул. „Г. С. Раковски“ по маршрута; \r\nТролейбусите ще спират на всички съществуващи тролейбусни спирки в променения участък от маршрута, включително и на спирка с код 1700 „СУ Св. Климент Охридски“ (начална/крайна) на бул. „Цар Освободител“, за автобусни линии № 84, 94, 184 и N1. \r\n- Автобусна линия № 9 (в посока пл. Орлов мост): от Автобаза Искър по маршрута до кръстовище бул. „Евлоги и Христо Георгиеви“ - ул. „Ген. Гурко“, обратен завой пред Национален стадион „Васил Лвески“, по бул. „Евлоги и Христо Георгиеви“ и след ул. Шипка по маршрута. \r\n- Автобусни линии №№ 280 и 306 (в посока СУ „Климент Охридски“): от бул. „Цариградско шосе“ надясно по бул. „Евлоги и Христо Георгиеви“, обратен завой при ул. „Шипка“ (Военна академия), бул.„ Евлоги и Христо Георгиеви“, наляво по бул. „Цариградско шосе“ и по маршрутите си. \r\nАвтобусите ще спират на спирка с код 0442 „Военна академия” на бул. „Евлоги и Христо Георгиеви” след ул. „Шипка“ в посока пл. „Орлов мост“. \r\n- Автобусна линия № 20 ще се движи от с. Локорско до пл. „Сточна гара“, двупосочно; \r\n- Автобусна линия № 21/22 ще се движи от с. Подгумер/с.Войняговци до пл. „Сточна гара“, двупосочно; \r\n- Автобусна линия № 11, 86, 309 и 310 ще преминават през транспортния подлез на пл. „Лъвов мост“, двупосочно; \r\n- Автобусни линии № 85 и 285 (в посока ж.к. „Връбница“) ще преминават през транспортния подлез на пл. „Лъвов мост“, надясно по бул. „Христо Ботев“, наляво по бул. „Кн. Мария Луиза“ и по маршрутите, двупосочно. \r\n- Автобусни линии № 213, 305, 404 и 413 (в посока пл. „Централна гара“) ще преминават през транспортния подлез на пл. „Лъвов мост“, надясно по бул. „Христо Ботев“, наляво по бул. „Кн. Мария Луиза“, наляво по ул. „Опълченска“, наляво по бул. „Сливница“, през транспортния подлез на пл. „Лъвов мост“ и по маршрутите, двупосочно. \r\n- Автобусна линия № 78 ще се движи по маршрут от пл. „Сточна гара“ по бул. „Ген. Данаил Николаев“, наляво по бул. „Ботевградско шосе“ (по ТМ линия № 22) до ул. 8-ма (преди моста на р. Искър), наляво по ул. 8-ма, ул. 25-а, наляво по ул. 2-ра, наляво по ул. 61-а, наляво по ул. 8-ма до новоразкрита временна спирка пред пощата в кв. „Враждебна“, надясно по ул. 8-ма, надясно по бул. „Ботевградско шосе“ до гара Подуяне, надясно по бул. „Ген. Данаил Николаев“ до пл. „Сточна гара“. \r\n- разкрива се временна начална/крайна спирка за маршрута пред пощата в кв. „Враждебна“; \r\n- разкрива се временна двупосочна спирка на ул. 8-ма при бул. „Ботевградско шосе“. \r\nАвтобусите ще спират на временните и всички съществуващи автобусни спирки по маршрута. \r\n- Автобусна линия №79: \r\n- в посока СТИНД 2: от кв. „Христо Ботев по бул. „Ботевградско шосе“ (по ТМ линия № 22) до гара Подуяне, надясно по бул. Ген. Данаил Николаев до пл. Сточна гара, надясно по ул. Константин Стоилов и по маршрута; \r\n- в посока кв. „Христо Ботев“: от СТИНД 2 по маршрута до кръстовище бул. „Ген. Данаил Николаев\" - ул. „Злетово\", направо по бул. „Ген. Данаил Николаев\", наляво по бул. „Ботевградско шосе\" (по ТМ линия № 22)  до кв. „Христо Ботев\". \r\n- Автобусни линии №№ 12 и 14 (в посока Автостанция Изток): от с. Долни Богров/Гара Искър по маршрутите до махала Батареята, направо по бул. „Ботевградско шосе\", надясно по ул. „Летоструй\" до Автостанция Изток, двупосочно; \r\n- Автобусна линия № 90 (в посока АП Малашевци): от гр. Бухово по маршрута до кръстовище бул. „Ботевградско шосе\" - ул. „Александър Екзарх\", по бул. „Ботевградско шосе\" (по ТМ линия № 22) до гара Подуяне, надясно по бул. „Данаил Николаев\" до пл. „Сточна гара\", надясно по ул. „Владайска река\" (по автобусна линия № 86), надясно по ул. „Зидарска\", наляво по ул. „Резбарска\" до АП Малашевци, двупосочно. \r\n- Автобусна линия № 119 (в посока Автостанция Изток): от кв. „Ботунец\" по маршрута до кръстовище бул. „Ботевградско шосе\" - бул. „Владимир Вазов\", направо по бул. „Ботевградско шосе\", надясно по ул. „Летоструй\" до Автостанция Изток, двупосочно. \r\n- Автобусна линия № 120: \r\n- в посока Зоопарка: от ж.к. „Левски Г\" по маршрута до кръстовище ул. „Тодорини кукли\" - ул. „Александър Екзарх\", наляво по ул. „Александър Екзарх\", надясно по бул. „Ботевградско шосе\" до гара Подуяне, наляво по бул. „Ситняково\", надясно по ул. „Оборище\", наляво по ул. „Черковна\" и по маршрута си; \r\n\t- в посока ж.к. „Левски-Г\": от Зоопарка по маршрута до кръстовище ул. „Черковна\" - бул. „Мадрид\", надясно по бул. „Мадрид\", по бул. „Ботевградско шосе\", наляво по ул. „Александър Екзарх\", надясно по ул. „Тодорини кукли\" и по маршрута си. \r\nВсички превозни средства на масовия градски транспорт ще спират на временните и всички съществуващи тролейбусни спирки в променените участъци от техния маршрут. \r\nЗакриват се спирките: \r\n- по бул. „Кн. Мария Луиза“ от ул. „Алабин до бул. „Сливница“, двупосочно; \r\n- на пл. „Централна гара“ (1327 и 1333 „Пл. Централна гара“); \r\n- по бул. „Сливница в района на пл. „Лъвов мост, двупосочно; \r\n- по бул. „Васил Левски“ от пл. „Сточна гара“ до бул. „Цар Освободител“; \r\n- по бул. „Владимир Вазов“ от бул. „Ген. Данаил Николаев“до бул. „Ботевградско шосе“, двупосочно; \r\n- по бул. „Княз Александър Дондуков“ от бул. „Ген. Данаил Николаев“ до ул. „Бачо Киро“ (Младежки театър), двупосочно; \r\n- по ул. „Тодорини кукли“ от ул. „Александър Екзарх“ до бул. „Владимир Вазов“, двупосочно; \r\n- по бул. „Ботевградско шосе“: с кодове 1435 и 1434 „Разклона за летището“, и с кодове 1600 и 1601 „СПИ проф. П. Мутафчиев“; \r\n- по ул. „Кракра“; \r\n- по ул. „Шипка“ от бул. „Васил Левски“ до бул. „Евлоги и Христо Георгиеви“, двупосочно; \r\n- по ул. „Река Велека“ и ул. „Александър Екзарх“ от бул. „Владимир Вазов“ до бул. „Ботевградско шосе“, двупосочно; \r\n- по ул. „Черковна“ от бул. „Владимир Вазов“ до бул. „Мадрид“, двупосочно; \r\n- по ул. „Черковна“ от бул. „Мадрид“ до ул. „Оборище“ в посока бул. „Цариградско шосе“; \r\n- за съответните линии в отпадащите участъци от маршрутите им.", "date": "2019.10.13", "title": "В София ще се проведе инициативата „Маратон София 2019”"}
{"url": "http://www.focus-news.net/news/2019/10/13/2707850/nimh-dnes-shte-bade-slanchevo-i-pochti-tiho-s-maksimalni-temperaturi-mezhdu-23-i-28.html", "text": "Днес ще бъде  слънчево и почти тихо. В сутрешните часове на отделни места в низините и котловините ще има краткотрайна мъгла или ниска облачност. Това съобщи за  Агенция „Фокус“  дежурният синоптик Георги Цеков от Националния институт по метеорология и хидрология. Атмосферното налягане слабо ще се понижи, но ще остане по-високо от средното за месеца. Дневните температури още ще се повишат и максималните ще са между 23° и 28°. Над Черноморието ще бъде предимно слънчево. В сутрешните часове на отделни места ще има ниска облачност или мъгла. Ще духа слаб югоизточен вятър. Максималните температури на въздуха: 20°-22°. Температурата на морската вода е 19°-20°. Вълнението на морето ще бъде 2 бала. Над планините ще е предимно слънчево. Ще духа слаб, по високите части до умерен югозападен вятър. Максимална температура на височина 1200 метра около 19°, на 2000 метра - около 13°.", "date": "2019.10.13", "title": "НИМХ: Днес ще бъде  слънчево и почти тихо, с максимални температури между 23° и 28°"}
{"url": "http://www.focus-news.net/news/2019/10/13/2707859/sport-italiya-pobedi-gartsiya-s-20-v-domakinski-mach-ot-grupa-j-ot-kvalifikatsiite-za-evro-2020.html", "text": "Футбол: Италия победи Гърция с 2:0 в домакински мач от група „J” от квалификациите за Евро 2020. Головете за домакините отбелязаха Жоржиньо в 63-ата минута от дузпа и Федерико Бернардески 15 минути по-късно. Така Италия продължава без грешка в квалификационната група, като е лидер в класирането с максималният брой 21 точки от 7 мача. Гърция се намира на пето място с пет точки.", "date": "2019.10.13", "title": "Спорт: Италия победи Гърция с 2:0 в домакински мач от група „J” от квалификациите за Евро 2020"}
{"url": "http://www.focus-news.net/news/2019/10/13/2707836/tass-nay-malko-100-hilyadi-dushi-uchastvaha-v-protesti-vav-frantsiya-sreshtu-turskata-operatsiya-v-siriya.html", "text": "Поредица от протести срещу турската военна операция в Сирия се проведоха във Франция. Според организаторите от френския клон на Кюрдския демократичен съвет (КДС–Ф)в тях са участвали най-малко 100 хиляди души, цитира оценките  TACC \r\nПротестите са стартирали с митинг на кюрди, живеещи във Франция, който се проведе на площада на Правата на човека, срещу Айфеловата кула, на десния бряг на Сена. След него започна мащабна демонстрация в противоположната част на Париж, на площад Република. \r\nТам по призив на френския клон на Кюрдския демократичен съвет се събраха над 20 хиляди души. Протестиращите са носели транспаранти с текст:  „Защитавай Кюрдистан!“, „Свобода на кюрдския народ!“, „Долу колониализма, да живее свободата и справедливостта!“. От площада на Републиката протестиращите преминаха по някои парижки булеварди. \r\n\"Тук сме, за да изразим гнева си. Защото в момента цивилни умират под бомбите на турската авиация\", каза Агит Полат, говорител на КДС-Ф. \"Призоваваме Франция да се намеси в ситуацията и да спре убийствата на хора, извършвани от турската армия и радикалните ислямистки групировки, които я подкрепят\", каза той. \r\nСпоред кюрдския представител „и Франция, и Европейският съюз, и цялата международна общност трябва да приемат санкции срещу Турция“. \"Те трябва да са от специфично естество, по-специално е наложително да се създаде зона, забранена за полети на самолети. Населението трябва да получи защита на ООН\", каза говорителят. \r\n\"Трябва да бъдат приети и дипломатически санкции. По-специално Франция трябва да отзове посланика си от Анкара. Ако всичко това не бъде направено, турската агресия ще продължи, хората ще продължат да умират\", подчерта Полат. \r\nТой увери, че кюрдите, живеещи във Франция, възнамеряват да продължат действията си най-решително в следващите дни. „Кюрдската общност е ядосана“, подчерта той. \r\nПроведоха се големи митинги в Марсилия и Страсбург и в редица други градове във Франция. \r\n \r\n  Юлиян Марков", "date": "2019.10.13", "title": "ТАСС: Най-малко 100 хиляди души участваха в протести във Франция срещу турската операция в Сирия"}
{"url": "http://www.focus-news.net/news/2019/10/13/2707854/chavushoglu-turtsiya-ne-se-strahuva-ot-sanktsii.html", "text": "Турският външен министър Мевлют Чавушоглу обяви, че страната му не е уплашена от налагането на каквито и да е санкции срещу нея, предава  Anadolu Agency . \r\n„Ако Турция се страхуваше от санкции нямаше да започне операцията си. Това е жизнено важен въпрос за нашата национална сигурност“, заяви Чавушоглу пред германски медии.  \r\nТой повтори, че Анкара е готова да отвърне подобаващо на всички възможни санкции, наложени от САЩ и добави, че няма страна, която да е способна да събори турската икономика.  \r\nПо-рано американският министър на финансите Стивън Мнучин заплаши, че президентът Доналд Тръмп му е дал правомощия да изготвя санкции срещу Анкара, с консултацията на държавния секретар Майк Помпео и него самия.  \r\n„Президентът е притеснен за продължаващата военна операция“, заяви Мнучин и добави, че Тръмп се страхува от последиците от нея за цивилните. Тръмп също така е настоял Анкара да не остави нито един член на „Ислямска държава“ да се измъкне от кюрдските затвори в Северна Сирия.  \r\n \r\n : Теодор Пенев", "date": "2019.10.13", "title": "Чавушоглу: Турция не се страхува от санкции"}
{"url": "http://www.focus-news.net/news/2019/10/13/2707860/plovdivskiyat-mitropolit-nikolay-shte-oglavi-zaupokoyna-sveta-liturgiya-i-panihida-v-plovdiv-na-13-oktomvri.html", "text": "На 13 октомври 2019 г. - (неделя) в катедрален храм „Успение Богородично“, гр. Пловдив, Негово Високопреосвещенство Пловдивският митрополит Николай ще отслужи заупокойна света Литургия от 9:00 часа и панихида от 11:00 часа, в памет на своя предшественик митрополит Арсений, предаде репортер на  Агенция \"Фокус\" . Същият ден, в храм „Св. преподобна Петка“, град Пловдив, от 18.00 часа с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений  ще отслужи Празнична вечерня с петохлебие. \r\nНикола ПЕТКОВ", "date": "2019.10.13", "title": "Пловдивският митрополит Николай  ще оглави заупокойна света литургия и панихида в Пловдив на 13 октомври"}
{"url": "http://www.focus-news.net/news/2019/10/13/2707856/belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sveta-petka-grad-tran.html", "text": "Трън  Негово преосвещенство Белоградчишки епископ Поликарп ще оглави Архиерейска света Литургия в храм \"Света Петка\", град Трън, предаде репортер на  Агенция \"Фокус\" . В празничния за християните неделен ден, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия в храм \" Света Петка\", град Трън. Начало ще бъде в 9.30 часа.  \r\nСъщият ден от 17.00 часа епископ Поликарп ще оглави Архиерейска вечерня в храм „Св. Петка Стара“, гр. София /в сградата на Софийска света митрополия/.   \r\nНикола ПЕТКОВ", "date": "2019.10.13", "title": "Белоградчишкият епископ Поликарп ще оглави Архиерейска света Литургия в храм \" Света Петка\", град Трън"}
{"url": "http://www.focus-news.net/news/2019/10/13/2707862/the-cyprus-mail-nikos-anastasiades-e-gotov-za-tristranna-sreshta-s-guterish-i-akandzha-vazmozhno-nay-skoro.html", "text": "Президентът на Република Кипър Никос Анастасиадес е готов да проведе тристранна среща с генералния секретар на ООН Антониу Гутериш и лидера на турските киприоти Мустафа Акънджъ възможно най-скоро, пише  Тhe Cyprus Mail , като се позовава на правителствения говорител Продромос Продрому.  \r\nСпоред Продрому, президентът дори би бил готов да проведе подобна среща през октомври.  \r\nАнастасиедес смята, че може да продължи напред в преговорите и да се споразумее за условията, нужни за подновяването на разговорите.  \r\nПопитан кога е възможно да се проведе подробна среща, Продромоу заяви, че тя може да бъде организирана „възможно най-скоро, или през октомври или през ноември“.  \r\nВсе пак президентът изчаква окончателното решение на Антониу Гутериш.  \r\nПредставители на турските киприоти заявиха по-рано, че такава тристранна среща, с посредничеството на ООН наистина може да се проведе през ноември.  \r\nБарис Бурку, говорител на лидера на турските киприоти Мустафа Акънджъ, заяви в „Туитър“, че срещата ще бъде проведена в европейски град през втората половина на ноември. Говорителят на Акънджъ заяви и, че лидерът е готов да вземе участие в конструктивни преговори.  \r\nМеждувременно представителят на Гутериш в Кипър, Елизабет Спехар ще изготви своя предварителен доклад за мироопазващата операция на ООН в Кипър.  \r\nДокладът ще бъде финализиран от самия Анониу Гутериш и неговия посланик Джейн Хол Лют.  \r\n \r\n : Теодор Пенев", "date": "2019.10.13", "title": "The Cyprus Mail: Никос Анастасиадес е готов за тристранна среща с Гутериш и Акънджъ „възможно най-скоро“"}
{"url": "http://www.focus-news.net/news/2019/10/13/2707861/denyat-13-oktomvri-v-svetovnata-istoriya.html", "text": "Римският император Клавдий е отровен през 54 г. Наследник на императорския престол става Нерон. \r\nВъв Франция през 1307 г. над 140 рицари-тамплиери са изгорени на клада. Няколко седмици по-рано кралският съвет решава да бъдат арестувани всички тамплиери на територията на Франция. \r\nНа 13 октомври 1792 г. е направена първата копка в строежа на Белия дом - бъдещото официално име на резиденцията на американския президент. Датата се счита и за начало на строежа на новата столица Вашингтон. Това е най-старата обществена сграда в града. Проектирана е от архитект Дж. Хобан в стил класицизъм. Сградата е преустроявана и разширявана неколкократно. Работната стая на президента е т. нар. Овален кабинет. \r\nПрез 1923 година столицата на Турция е преместена от Истанбул в Анкара. \r\nНа 13 октомври са родени: През 1869 г. - българският революционер, деец на ВМОРО, близък сподвижник на Гоце Делчев, Даме Груев и Михаил Герджиков - Петър Делииванов. През 1907 г. - българският публицист и народопсихолог Иван Хаджийски. През 1925 г. - първата жена министър-председател на Великобритания Маргарет Тачър. \r\n \r\n \r\n \r\n2016 г. \r\nУмира Бхумибол Адулядей - крал на Тайланд (88 г.). \r\n \r\n \r\n \r\n2016 г. \r\nАмериканският певец-композитор Боб Дилън получава Нобелова награда за литература. \r\n \r\n \r\n2016 г. \r\nМалдивите напускат Британската общност. \r\n \r\n \r\n2014 г. \r\nНобеловата награда за икономика за 2014 г. е присъдена на френския икономист Жан Тирол за анализ на силата на пазара и държавната регулация на големите корпорации със значително влияние върху пазара. \r\n \r\nТурция дава разрешение на САЩ да използва военновъздушните ѝ бази за борба с „Ислямска държава“. \r\n \r\n \r\n2013 г. \r\nПо време на религиозен празник в Индия загиват 75 човека. \r\n \r\n \r\n2012 г. \r\nВ Чехия се провеждат избори за сената и местната власт. \r\n \r\n \r\n2011 г. \r\nВ своя блог Ал Гор се обявява в подкрепа на движението „Окупирай Уол Стрийт“ с думите: „Както при икономическите, така и при екологическите кризи нашите лидери провеждаха политика, която не решава проблемите. Движението е организирано от обикновени хора и показват недостатъците на нашата система- това е първата крачка в правилната посока“. \r\n \r\n \r\n2010 г. \r\nПриключва Миньорска авария в Копиапо 2010 г., след като всичките 33 миньори са извадени на повърхността. Това е индустриална авария, при която мината „Сан Хосе“ за добиване на злато и мед в Чили се срутва на 5 август 2010 г. и 33 миньори са затрупани под земята. Миньорите остават живи и прекарват 69 дни под земята, което представлява рекорд. \r\n \r\n \r\n2006 г. \r\nОбщото събрание на ООН избира единодушно Бан Ки Мун за нов генерален секретар на Обединените нации, който встъпва в длъжност от 1 януари 2007 г. \r\n \r\n \r\n2004 г. \r\nЕвропейските лидери подписват договор за Европейска конституция. Тя е ратифицирана от 13 страни-членки, но след нейното отхвърляне на последователни референдуми във Франция и Нидерандия през пролетта на 2005 г. проектът е замразен. Основна последица от влизането в сила на този договор трябва да е премахването на храмовата структура, поради предвиденото обединяване на Общностите и Съюза в едно единствено юридическо лице. По време на тържественото честване в Берлин на 50-годишнината на Европейския съюз неговите ръководители и представителите на страните-членки приемат декларация, с която определят срок до 2009 г. за изработване на нов договор след провала на Конституцията за Европа. В крайна сметка, на 13 декември 2007 г. е подписан Договорът от Лисабон, който въпреки големите трудности, свързани с ратификацията му, влиза в сила на 1 декември 2009 г. \r\n \r\n \r\n1999 г. \r\nВъв Франция са разрешени хомосексуалните бракове. \r\n \r\n \r\n1998 г. \r\nНАТО дава ултиматум на Югославия с искане да изведе войските си от Косово. \r\n \r\n \r\n1992 г. \r\nЛеонид Кучма става министър-председател на Украйна. \r\n \r\n \r\n1983 г. \r\nУспешно завършва полет на космическата совалка „Чалънджър\" със седем астронавти на борда – най-многобройния екипаж в историята на космическите полети. \r\nКосмическата совалка “Чалънджър” е втората американска космическа совалка от програмата \"Спейс Шатъл\". Първият ѝ полет е на 4 април 1983 г.. Осем мисии по-късно совалката се разпада 73 секунди след излитането си на 28 януари 1986 г.. Всички седем души от екипажа загиват. \r\n \r\n \r\n1976 г. \r\nНа главната улица в боливийският град Санта Крус катастрофира американски самолет “Боинг 707”. Загиват 102 души, а други 105 са ранени.\t \r\n \r\n \r\n1975 г. \r\nМинистър-председателят на Канада Пиер Трюдо обявява въвеждане на извънреден тригодишен антиинфлационен правителствен контрол на цените. \r\n \r\n \r\n1943 г. \r\nНовата власт в Италия прекратява договора за взаимопомощ с Германия, подписан от Мусолини, и обявява война на Берлин. \r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др. \r\n \r\n \r\n1923 г. \r\nСтолицата на Турция е преместена от Истанбул в Анкара.  \r\nИмето си Анкара получава още през III в.пр.н.е., когато галите го населяват и при градежа му намират стара котва (анкер). Намира се в Централен Анадол и е обявена за столица от Мустафа Кемал Ататюрк – основателя на Турската Република. На 29 октомври 1914 г. Турция се включва в Първата световна война на страната на Германия и Австро-Унгария. След разгрома й Гърция взима Измир, Източна Тракия и много острови в Егейско море, а Италия, Франция и Англия си поделят арабските владения. \r\n \r\n \r\n1915 г. \r\nСеверната и южната група на Втора армия започват настъпателни действия. \r\nСлед като Втора армия до 10 октомври овладява Скопие, Куманово, Щип и прекъсва връзката между сръбската армия и англо-френските войски в Гърция по долината на р. Вардар, командващият генерал Г. Тодоров получава две задачи. С част от силите си да настъпи към Лесковац и Прищина, като съдейства на настъплението на Първа армия. Едновременно с това армията трябва да предотврати настъпление на англо-френските войски от юг. За да изпълни задачите, ген. Тодоров разделя армията на две групи - Северна и Южна. Северната група в състав III пехотна дидивия, V пехотна дивизия и I бригада от VII пехотна рилска дивизия настъпва в две тактически направления - към Лесковац и към Гниляне. Южната група - VII пехотна дивизия и Конната дивизия (по-късно усилена с XI и II пехотна дивизия) изпълнява задачата си с настъпателни действия в Западна Македония. Конната дивизия овладява Битоля, Ресен, Охрид и Струга. Опитите да се овладеят позициите на френската дивизия при Криволак първоначално са неуспешни. По-късно Южната група ще отрази настъпление на съглашенските войски при р. Черна и с настъпателни действия ще ги принуди да се изтеглят в Гърция. От пълен разгром ще ги спаси не някой друг, а германският кайзер Вилхелм II, който ще спре настъплението на българските войски заради зет си крал Константинос. \r\n \r\n \r\n1884 г. \r\nГринуич е утвърден като място, през което минава нулевия меридиан. \r\n \r\n \r\n1792 г. \r\nНаправена е първата копка в строежа на Белия дом. Белият дом е официалното име на резиденцията на президента на САЩ във Вашингтон. Това е най-старата обществена сграда в града. Проектирана е от архитект Дж. Хобан в стил класицизъм. Сградата е преустроявана и разширявана няколко пъти. Работната стая на президента е т. нар. Овален кабинет.\t \r\n \r\n \r\n1781 г. \r\nИмператорът на Свещената Римска империя Йосиф II издава Толерантен едикт, с който се прекратява кампанията за закриване на манастири. \r\n \r\n \r\n1307 г. \r\nВъв Франция над 140 рицари-тамплиери са изгорени на клада. Няколко седмици по-рано кралският съвет решава да бъдат арестувани всички тамплиери на територията на Франция. Те са подлагани на изтезания за да направят признания за ерес, богохулство и култ към дявола. Тези, които не се подават на мъченията, са изгаряни. \r\n \r\n \r\n На тази дата са родени:  \r\n \r\n1925 г. \r\nРодена е Маргарет Тачър – първата жена министър-председател на Великобритания. На този пост е от 1979 г. до 1990 г. Член е на Консервативната партия. Поддържаната от нея политическа философия, известна като Тачеризъм, е насочена към понижаване на правителствените разходи, понижаване на данъците, а също и приватизация на държавните предприятия. Наричана е Желязната лейди, заради нейното опозиционно отношение към комунизма. \r\n \r\n \r\n1921 г. \r\nРоден е Ив Монтан – френски актьор и певец. Роден е в семейството на италиански евреи, които за да се спасят от фашистко преследване емигрират в Марсилия. Дебютира в Париж през 1944 г., където се среща с Едит Пиаф. В киното е от 1946 г. (“Вратата на нощта”, реж. М. Карне). \r\n \r\n На тази дата умират:  \r\n \r\n2016 г. \r\nУмира Бхумибол Адулядей - крал на Тайланд (88 г.). \r\n \r\n \r\n1822 г. \r\nУмира Антонио Канова – италиански скулптор от времето на класицизма.Роден е на 1 ноември 1757 г. в Посаньо, област Венеция . Учи във Венеция (1768-1774 г.) при скулптора Дж. Торети. Работи във Венеция и Рим. Отначало твори в духа на барока. По-късно започва формално да подражава на античната скулптура. Известни произведения: “Бюст на Наполеон” (Фонтенбло), “Амур и Психея” (Лувър) и др. \r\n \r\n \r\n1803 г. \r\nУмира Луи Клод Сен Мартен – френски философ. Роден е на 18 януари 1743 г. Служи като офицер, през 1771 г. излиза в оставка и започва да проповядва учението на португалския мистик Мартинес Паскуалис, основател на масонската секта на “мартинистите”. Критикува материализма и сенсуализма на френските просветители, известен е като противник на католическия клерикализъм.. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.13", "title": "Денят 13 октомври в световната история"}
{"url": "http://www.focus-news.net/news/2019/10/13/2707858/vavezhda-se-vremenna-zabrana-za-parkirane-pred-natsionalniya-istoricheski-muzey-zaradi-provezhdane-na-motoshestvie.html", "text": "Въвежда се временна забрана за паркиране пред Националния исторически музей на 13 октомври. Това съобщиха от пресцентъра на  Столична община . На 13 октомври 2019 г. от 11.00 часа поради стартиране мотошествие от НИМ ще бъде забранен престоят и паркирането на превозни средства на паркинга пред Националния исторически музей. Забраната ще е в сила до приключването на събитието.", "date": "2019.10.13", "title": "Въвежда се временна забрана за паркиране пред Националния исторически музей заради провеждане на мотошествие"}
{"url": "http://www.focus-news.net/news/2019/10/13/2707864/pravoslavnoto-sveshtenstvo-s-litiyno-shestvie-v-podkrepa-na-balgarskoto-semeystvo.html", "text": "С благословението на Негово Високопреосвещенство Сливенски Митрополит Иоаникии, православното свещенство от  Бургас, заедно със своите енориаши организират литийно шествие в подкрепа и защита  на българското семейство. Проявата ще се състои от 11.30 часа. Това съобщиха от  пресцентъра на Общината . Литийното шествие ще започне  от храм „Св. Йоан Рилски“ и  ще завърши с молебен пред храм „Св. св. Кирил и Методий“.", "date": "2019.10.13", "title": "Православното свещенство с литийно шествие в подкрепа на българското семейство"}
{"url": "http://www.focus-news.net/news/2019/10/13/2707857/reuters-boris-dzhonsan-shte-razgovarya-s-evropeyskite-lideri-predi-sreshtata-ot-visoko-ravnishte-za-da-gi-ubedi-da-podkrepyat-predlozheniyata-mu.html", "text": "Великобританският министър-председател Борис Джонсън ще разговаря с германския канцлер Ангела Меркел, френския президент Еманюел Макрон и председателя на Европейската комисия Жан Клод Юнкер до края на 14 октомври, малко преди срещата от високо равнище, за да ги убеди да подкрепят предложенията му за Брекзит, предава  Reuters , като се позовава на британската преса. \r\nДжонсън ще предложи на тримата лидери възможностите или да му помогнат да сключи тази сделка или да се съгласят на „по-приятелска“ версия на Брекзит без сделка.  \r\n„Той ще разговаря с Меркел, Макрон и Юнкер до края на понеделник (14 октомври), за да види дали има съгласие за (…) Северна Ирландия и митниците“, заяви източник, близък до британското правителство. \r\n„Алтернативата е да се договори „по-приятелска“ версия на Брекзит без сделка“, добави той.  \r\nСътрудниците на Джонсън са успели да го убедят, че Брекзит без сделка ще увеличи риска от атаки на екстремисти в Северна Ирландия и Британия, а ще предизвика проблеми със сигурността и в Шотландия.  \r\nКато резултат от разговорите със своите съветници по сигурността, сега Джонсън отчаяно иска да постигне сделка.  \r\n„С всеки от тези рискове поотделно можем да се справим, но заедно те могат да са масивен проблем за великобританската държава и никой не би избрал да тръгне по този път“, е заявил Джонсън пред своите съветници.  \r\nЕвропейски източник от своя страна обаче казва, че шансовете за сключване на сделка по време на срещата от високо равнище по време на срещите на ЕС в Брюксел са „50 на 50“.  \r\nПо-рано Джонсън отказа да заяви дали Северна Ирландия в крайна сметка ще остане в митническия съюз на Европейския съюз след Брекзит.  \r\nПравителствен източник заяви, че Великобритания остава далеч от сключването на крайна сделка за Брекзит  със Съюза и следващите дни ще бъдат от основно значение за преговорите.  \r\n \r\n : Теодор Пенев", "date": "2019.10.13", "title": "Reuters: Борис Джонсън ще разговаря с европейските лидери преди срещата от високо равнище, за да ги убеди да подкрепят предложенията му"}
{"url": "http://www.focus-news.net/news/2019/10/13/2707867/shkolata-po-informatika-v-stara-zagora-otnovo-zapochva-rabota.html", "text": "От 10.00 часа в Профилирана природо-математическа гимназия „Гео Милев” в Стара Загора ще стартира за втора година Школата по информатика в направление „Наука” към Центъра за подкрепа за личностно развитие към Община Стара Загора. Това съобщиха от пресцентъра на  Общината . Занятията ще се провеждат в компютърните зали на училището. Тематиката на обучението е „Обектно-ориентирано програмиране чрез C++”. То стартира  през 2018 година с над 230 ученици. Отговорник и ръководител в школата е  Павлин Пеев -  преподавател по информатика в ППМГ „Г. Милев”. В процеса на целогодишната работа ще се включат и други висококвалифицирани преподаватели. Учениците се обучават да програмират. Целта е тези, които вече са преминали първи етап от обучението през миналата година, да продължат да надграждат. Към групите могат да се присъединят и нови членове. Всеки месец ще се провеждат изпити за степента на усвояване на преподавания материал. В зависимост от резултатите, неуспелите отпадат. В школата участват ученици от 5-ти до 12-ти  клас от всички училища от Стара Загора.  Обучението е безплатно. Школата ще продължи до края на юни 2020 г. Инициативата за безплатното обучение е на Община Стара Загора,  преподавателя по информатика Павлин Пеев, три от големите IT фирми у нас, както и на народния представител Радостин Танев.", "date": "2019.10.13", "title": "Школата по информатика в Стара Загора отново започва работа"}
{"url": "http://www.focus-news.net/news/2019/10/13/2707839/zoran-zaev-deklaratsiyata-ot-balgariya-sazdava-gorchivina-v-dushite-no-shte-se-nameri-reshenie.html", "text": "Декларацията на българските власти предизвиква огорчение сред македонците, потвърди премиерът Заев, но е оптимистичен, че тези проблеми ще бъдат преодолени. Заев очаква подкрепата на България за започване на преговори и казва, че и двете страни имат задължения за изпълнение на Договора за добросъседство, цитира думите му македонският телевизионен канал  “Сител“ . \r\n„Говорят за преговорите  и за глава 35 и за мен това е логично, защото търсят гаранция, че то ще бъде спазено, със сигурност би било по-добре без такива декларации, защото изграждаме приятелство и всичко, което ерозира приятелството, предизвиква огорчение и от двете страни, Това предизвиква огорчение сред нас македонците, но сега на 17 и 18 ще получим подкрепата от България за започване на преговорите, казва Зоран Заев. \r\nС Декларацията се поставя под въпрос от страна на България използването на македонски език и идентичност, а българските власти се стремят да разрешат историческия въпрос преди да отворят главите за преговори. Заев заяви, че двете страни ще решат и езиковия проблем. \r\n„Освен  идентичността е спорен и езикът? - И това ще решим“, казва Заев. \r\nОсвен огорчение сред македонците, българската декларация е осъдена и от прогресивни български интелектуалци, които казват, че официалните софийски условия са популизъм и национализъм. \r\n„Най-смешното е това с езика - да сложиш звездичка, когато споменаваш македонския език, с обяснението, че това е норма, приета от Северна Македония, установена в българския диалект. Мисля, че просто ще станем смешни в европейския свят. Това са някакви горе-долу религиозни правила, приети в България - няма политик, който да се осмели да каже, че има македонски език. \r\nТелевизиите не превеждат от македонски език, а националистите плашат всеки, който се опита да го направи. Езиците се разделят, в определен момент държавите ги  кодифицират и те стават официални. Германците трябва да кажат на датчаните, че езикът им е невалиден, че трябва да сложат звездичка, обяснявайки, че датският произлиза от немски“, казва Ивайло Дичев, професор по културна антропология в Софийския университет, в интервю пред македонския телевизионен канал “24 Вести”. \r\n \r\n  Юлиян Марков", "date": "2019.10.13", "title": "Зоран Заев: Декларацията от България създава горчивина в душите, но ще се намери решение"}
{"url": "http://www.focus-news.net/news/2019/10/13/2707870/v-sofiya-shte-se-provedat-dvadeseti-festival-na-patriotichnata-i-antifashistkata-pesen-srebarni-chuchuligi-i-sedemnadeseti-festival-na-ruskata-pesen-alyosha.html", "text": "Днес и утре от 9,30 ч. в киносалона на ул. „Позитано“ №20  ще се проведат Двадесети фестивал на патриотичната и антифашистката песен „Сребърни чучулиги” и Седемнадесети фестивал на руската песен „Альоша”. Това съобщиха от  организационния комитет . Фестивалите са с дългогодишна традиция и през изминалите години в тях участваха повече от 10 000 изпълнители – хорови  състави, певчески групи, индивидуални изпълнители от всички краища на България. В двата фестивала ще се представят творчески състави и индивидуални изпълнители от София, Пловдив, Сливен, Ямбол, Стара Загора, Горна Оряховица, Кърджали, Плевен, Враца,  Белово,  Черноморец, Перник, Севлиево и др. В продължение на два дни авторитетно жури ще оценява изпълнителите. Организатори на двата фестивала са: Българският антифашистки съюз, Фондация „Устойчиво развитие за България”, Съюзът на ветераните от войните на България, Съюзът на офицерите и сержантите от запаса и резерва, Федерацията за приятелство с народите на Русия и ОНД, Национално движение Русофили, Сдружение на приятелите на Русия „Ал. Невски“, Синдикатът на българските учители, Вестник „Нова зора“, Федерация „Съюз на съотечествениците“, Представителството на Россътрудничество в България - Руски културно-информационен център и МКДЦ „Дом на Москва в София“. Организационният комитет на фестивалите  кани любителите на патриотичните и руските песни  на 12 и 13 октомври от 9,30 часа в киносалона на улица „Позитано“ 20 да подкрепят  изявите на самородните талантливи български певци и да се насладят на съхраненото ни духовно богатство.", "date": "2019.10.13", "title": "В София ще се проведат Двадесети фестивал на патриотичната и антифашистката песен „Сребърни чучулиги” и Седемнадесети фестивал на руската песен „Альоша”"}
{"url": "http://www.focus-news.net/news/2019/10/13/2707869/damyan-dragichi-vnasya-pastri-balkanski-emotsii-v-dzhaz-festivala-zhaltite-paveta-v-burgas.html", "text": "Джаз с панфлейта и много емоции ще поднесе румънския Дамян Драгичи бенд на бургаското издание на фестивала \"Жълтите павета\", съобщиха от пресцентъра на  Община Бургас . Атрактивното трио ще се представи в първия фестивален ден на 13 октомври. Музикантът Дамян Драгич  има издаден албуми с Еди Даниелс, един от най-големите джаз кларинетисти на Щатите. В първия фестивален ден публиката ще има възможност да се наслади и на изпълненията на Тихомир Хойсок- контрабас и Филип Новосел - тамбура, от Република Хърватска. На 14 октомври, програмата включва изпълнения на Теодосий Спасов, Влатко Стефановски от Северна Македония, Хайг Язджиян трио от Гърция. Концертите са от 19:00 часа. Билети на касата на ДТ \"Адриана Будевска\" и каса \"Часовника\".", "date": "2019.10.13", "title": "Дамян Драгичи внася пъстри балкански емоции в джаз фестивала \"Жълтите павета\" в Бургас"}
{"url": "http://www.focus-news.net/news/2019/10/13/2707863/kukleniyat-teatar-v-sliven-predstavya-groznoto-pate.html", "text": "Oт 11.00 часа,  малките зрители ще могат да гледат  най-новото представление от репертоара на  ДКТ-Сливен „Грозното пате“, съобщиха от културната институция. Различен не означава грозен, а някой когото да опознаеш и откриеш богатството на душата му! Това е посланието на представлението, което  творческият екип максимално ясно, но много деликатно и с изразни средства достъпни дори за най-малките, отправя към зрителите. Драматизацията по едноименната приказка на Х. Кр. Андерсен е на Здрава Каменова, режисьор на спектакъла е Ивет Лазарова-Торосян, сценографията е дело на Наталия Гочева, а музиката на Мишо Шишков-син. \r\nУчастват актьорите: Силвана Петрова, Христо П. Иванов, Цветелина Николова.", "date": "2019.10.13", "title": "Кукленият театър в Сливен представя „Грозното пате“"}
{"url": "http://www.focus-news.net/news/2019/10/13/2707871/fokus-makedoniya-frantsiya-otlaga-pregovorite-na-skopie-i-tirana-s-es.html", "text": "Франция е твърда, че преговорите за присъединяване за Северна Македония и Албания трябва да бъдат забавени с половин година, докато не бъде въведена нова методология в процеса на присъединяване, предава македонската медия  \"Фокус\" .  \r\nНа 14 октомври ще има още една среща, която ще хармонизира позицията на европейските страни по въпроса, един ден преди срещата на върха на Европейския съюз. \r\nОткриването на преговорите за присъединяване между Европейския съюз и Северна Македония и Албания вероятно ще се забави, поне до следващото лято, според дипломатически източници. \r\nФранция обаче е настояла за промяна на методологията в процеса за започване на преговори за приемането на Тирана и Скопие.  \r\n \r\n : Теодор Пенев", "date": "2019.10.13", "title": "\"Фокус\" (Македония): Франция отлага преговорите на Скопие и Тирана с ЕС"}
{"url": "http://www.focus-news.net/news/2019/10/13/2707872/v-burgas-shte-se-provede-dzhaz-festivalat-zhaltite-paveta.html", "text": "Джаз фестивалът „Жълтите павета“ ще се проведе в Бургас днес и утре. Това съобщиха от пресцентъра на  Община Бургас . Селекционер на бургаското издание е Теодосий Спасов. Домакин на събитието е ДТ „Адриана Будевска“. Концертите са от 19.00 часа. В първия фестивален ден публиката ще има възможност да се наслади на изпълненията на Тихомир Хойсок- контрабас и Филип Новосел - тамбура, от Република Хърватска, и Дамян Драгичи бенд от Румъния. На 14 октомври програмата включва изпълнения на Теодосий Спасов, Влатко Стефановски от Северна Македония, Хайг Язджиян трио от Гърция. \r\nБилети на касата на ДТ „Адриана Будевска“ и каса „Часовника“.", "date": "2019.10.13", "title": "В Бургас ще се проведе джаз фестивалът „Жълтите павета“"}
{"url": "http://www.focus-news.net/news/2019/10/13/2707868/anadolu-agency-turskiyat-vitseprezident-fuat-oktay-osadi-pozitsiyata-na-lidera-na-turskite-kiprioti-za-operatsiyata-v-siriya.html", "text": "Турският вицепрезидент Фуат Октай осъди позицията на лидера на Севернокипърската турска република (СКТР) Мустафа Акънджъ по отношение на турската операция в Северна Сирия, предава  Anadolu Agency . \r\n„Осъждам Акънджъ, който игнорира факта, че операция „Извор на мира“ се провежда срещу кървавата терористична организация „Работническа партия на Кюрдистан“ (ПКК) в името на стабилността на региона“, заяви Октай.  \r\n„Нашата борба по време на мироопазващата операция в Кипър през 1974 г. беше проведена с цел да бъде донесен мир и просперитет на региона и нашата операция „Извор на мира“ в Сирия днес се провежда в същия дух“, добави той.  \r\nТой заяви, че „неприятните коментари“ на Акънджъ не са в тон с мнението на турските киприоти. \r\n \r\n : Теодор Пенев", "date": "2019.10.13", "title": "Anadolu Agency: Турският вицепрезидент Фуат Октай осъди позицията на лидера на турските киприоти за операцията в Сирия"}
{"url": "http://www.focus-news.net/news/2019/10/13/2707874/17-sluchaya-na-varitsela-sa-registrirani-prez-izminalata-sedmitsa-vav-varna.html", "text": "17 случая на варицела са регистрирани през изминалата седмица във Варна. Това съобщиха за  Радио „Фокус“ – Варна  от Регионалната здравна инспекция в града, на база данните за периода от 4-ти до 10-ти октомври. От там посочиха, че от въздушно – капковите инфекции са регистрирани 25 лица срещу 24 за предходната седмица, представени от 4 случая на вирусни менингити, 17 случая на варицела и 4 случая на скарлатина. За периода регистрираната в РЗИ – Варна остра заразна заболeваемост се движи в характерните за сезона граници. Броят на регистрираните чревни инфекции е 44 случая срещу 48 от предходната седмица, представени от 20 ентероколита, 21 колиентерита и 3 салмонелози. \r\nДесислава ВАСИЛЕВА", "date": "2019.10.13", "title": "17 случая на варицела са регистрирани през изминалата седмица във Варна"}
{"url": "http://www.focus-news.net/news/2019/10/13/2707866/zapochva-shestoto-izdanie-na-esenniya-futbolen-turnir-v-sliven.html", "text": "За шести път ще се проведе Есенен футболен турнир. В него ще се включат 12 отбора от училища в населени места от общината. Това съобщиха от пресцентъра на  Общината . Организатори са Местната комисия за борба срещу противообществените прояви на малолетните и непълнолетните и Община Сливен. Турнирът се състои от три кръга, които започват от днес , 11 октомври до 13 октомври. В първия кръг домакин ще бъде ОУ „Др. Петър Берон”, с. Желю Войвода. В него ще участват ученици от ОУ „Христо Смирненски”, гр. Кермен, ОУ „Черноризец Храбър”, с. Крушаре, ОУ „Св. Св. Кирил и Методий”, с. Камен. Началният час е 13.30 часа. Вторият кръг ще се проведе утре на 12 октомври, от 10.30 часа. Домакин ще е ОУ „Св. Св. Кирил и Методий”, кв. „Речица“. В него ще премерят сили ученици от ОУ „Братя Миладинови”, с. Злати войвода,  ОУ „Паисий Хилендарски”, с. Сотиря и ОУ „Найден Геров”, с. Гавраилово. Третият кръг ще стартира на 13 октомври от 10:00 часа. Домакин ще бъде ОУ „Христо Ботев”, с. Самуилово. Участници в него ще бъдат възпитаници от ОУ „Паисий Хилендарски”, с. Тополчане, ОУ „Климент Охридски”, с. Блатец и ОУ „Хаджи Димитър”, с. Селиминово. Двубоите ще се проведат на спортните площадки в населените места. Жребият за поредността на срещите ще се тегли непосредствено преди самия турнир. Отборите се състоят от шест играчи. На финал ще продължат отборите, класирали се на първите места от трите кръга и отборът с най-добър показател, който не се е класирал на финал. Домакинът на финала ще бъде определен след подреждане на отборите, класирали се на него. Финалът ще се проведе в рамките на месец октомври. \r\nЗа класиралите се на първите места е осигурен награден фонд.", "date": "2019.10.13", "title": "Започва шестото издание на Есенния футболен турнир в Сливен"}
{"url": "http://www.focus-news.net/news/2019/10/13/2707876/uchenitsi-ot-kyustendil-predstaviha-proekt-za-podhodyashti-i-kachestveni-hrani-za-astronavti.html", "text": "Кюстендилски ученици представиха проект за подходящи и качествени храни за астронавти. Това съобщиха за  Радио „Фокус“ – Кюстендил  от Основно училище „Христо Ботев“ – Кюстендил. Проектът е защитен по време на проведеният в столицата Ден на отвореното иновативно училище, чиято цел е е да се стимулира творческата активност и инициативност на младите хора, да се мотивират за самостоятелна работа по проекти и начина на представяне. Проектът „Подходящи и качествени храни за астронавти“ на учениците от 7 клас Виктор Тасков и Мирослав Божков и техният ръководител Даниела Георгиева  бешее бил сред 22-та проекта, одобрени да бъдат представени на публична защита. Представянето на дейностите и резултатите по проекта е било под формата на презентация и видеофилм. Чрез дейностите по проекта учениците усвояват научни знания, формират и практикуват умения, които са ценни в реалния живот.  Презентациите са оценявани от компетентно жури. С представянето и успешната защита на своя проект, екипът на кюстендилското училище е  удостоен с трета награда за отлично отворено обучение. \r\nВенцеслав ИЛЧЕВ", "date": "2019.10.13", "title": "Ученици от Кюстендил представиха проект за подходящи и качествени храни за астронавти"}
{"url": "http://www.focus-news.net/news/2019/10/13/2707877/az-i-moreto-shte-bade-temata-v-sledvashtoto-izdanie-na-tvorcheskite-rabotilnitsi-art-i-fakti-v-turisticheski-kompleks-akve-kalide-v-burgas.html", "text": "„Аз и морето“ ще бъде темата в следващото издание на творческите работилници „Арт-И-Факти“ в Туристически комплекс „Акве Калиде“ в Бургас. С децата ще бъдат изработвани интериорни украшения от глина, миди, мъниста и тефтерче за спомени от картон, пясък, камъчета, бои и други. Това съобщиха от пресцентъра на  Община Бургас . Водещият на арт ателиетата ще разкаже за своето изкуство и ще сподели творческия си опит. Работилничките се организират от 11.00 до 13.00 ч.  \r\nТаксата за участие е 3 лв. за 1 изделие и 4 лв. за двете изделия. Освен изработеното за спомен, от „Акве Калиде“ децата ще получат безплатно посещение на музея с 3D мапинг филм.", "date": "2019.10.13", "title": "„Аз и морето“ ще бъде темата в следващото издание на творческите работилници „Арт-И-Факти“ в Туристически комплекс „Акве Калиде“ в Бургас"}
{"url": "http://www.focus-news.net/news/2019/10/13/2707875/tacc-zapochnaha-parlamentarnite-izbori-v-polsha.html", "text": "Започна гласуването за нов парламент на Полша, като избирателните секции отвориха в 07:00 часа местно време (8:00 българско време), предава агенция  ТАСС . \r\nПовече от 30 млн. граждани на Полша ще могат да подадат бюлетина в 27 415 избирателни секции, както в страната, така и в чужбина. В страната има общо 41 избирателни окръга.  \r\nПолските граждани ще изберат новия парламент, който ще се състои от 460 народни представители от долната камара на парламента и 100 сенатори от горната камара.  \r\nГласуването в Полша ще продължи 14 часа, ако не настъпят обстоятелства, които принуждават Централната избирателна комисия (ЦИК) да удължи работата на някои конкретни избирателни секции. Според плана всички избирателни секции трябва да бъдат затворени в 21:00 местно време (22:00 българско време). Веднага след това местните медии ще публикуват първоначалните резултати от изборите. \r\n \r\n : Теодор Пенев", "date": "2019.10.13", "title": "TACC: Започнаха парламентарните избори в Полша"}
{"url": "http://www.focus-news.net/news/2019/10/13/2707881/mestni-izbori-2019g-maya-manolova-vs-yordanka-fandakova-koy-i-na-kakvo-osnovanie-shte-specheli-zlatnata-yabalka-na-sofiyai.html", "text": "Гледайте в неделя в „Беновска пита“ по „Канал 3“ и слушайте по „Радио К2“ от 10.58 часа. Ще питаме: „Кой и на какво основание Иска, но  и Може ли да управлява София?\". Това съобщиха от  предаването .  \r\nСтарт, в 10.58  часа,  на живо - по Канал 3 и Радио К2. В „Беновска пита” кандидатите – Фандъкова и  Манолова -  за столичен кмет! Ще представят програмите си за 5 приоритета по техен избор! И Беновска ще пита Фандъкова и Манолова – по неочаквани  от тях въпроси!", "date": "2019.10.13", "title": "Местни избори 2019г.: Мая Манолова v/s Йорданка Фандъкова: Кой и на какво основание ще спечели „Златната ябълка“ на София?"}
{"url": "http://www.focus-news.net/news/2019/10/13/2707884/treti-den-v-gotse-delchev-se-provezhda-balkansko-parvenstvo-po-handbal-za-mladezhi.html", "text": "Трети ден в Гоце Делчев се провежда Балканско първенство по хандбал за младежи – 18 годишна възраст. Това съобщиха за  Радио „Фокус“ – Пирин  от Община Гоце Делчев. Домакин на събитието е зала „Неврокоп арена“. В първенството ще участват националните отбори на Северна Македония, Румъния и България, както и мъжкият отбор по хандбал на „Пирин“ Гоце Делчев.", "date": "2019.10.13", "title": "Трети ден в Гоце Делчев се провежда Балканско първенство по хандбал за младежи"}
{"url": "http://www.focus-news.net/news/2019/10/13/2707879/mestni-izbori-2019-kandidatat-za-kmet-na-sofiya-yordanka-fandakova-maya-manolova-izpolzva-rolyata-na-zhertva-v-kampaniyata-za-da-mozhe-da-specheli-no-tova-ne-e-chestno.html", "text": "Мая Манолова използва ролята на жертва в кампанията, за да може да спечели, но това не е честно. Това каза кандидатът за кмет на София Йорданка Фандъкова в предаването „Тази неделя“ по  бТВ  във връзка с реакцията на кандидата за кмет на София Мая Манолова към премиера Бойко Борисов и твърденията й за нечестна предизборна кампания от страна на ГЕРБ. „Лепенето на стикерите премина всякаква граница. Разбирам че г-жа Мая Манолова използва ролята на жертва в кампанията, за да може да спечели, но това не е честно“, добави кандидат-кметът. Тя посочи, че заедно с Мая Манолова имат само дебат за София и за проектите за София. Според нея Манолова да обвинява Борисов е несериозно. „Какви са взаимоотношенията между тях не знам, но едно е истина, че част от групата на ГЕРБ подкрепи г-жа Манолова иначе тя нямаше как да стане омбудсман“, допълни още Йорданка Фандъкова.", "date": "2019.10.13", "title": "Местни избори 2019: Кандидатът за кмет на София Йорданка Фандъкова: Мая Манолова използва ролята на жертва в кампанията, за да може да спечели, но това не е честно"}
{"url": "http://www.focus-news.net/news/2019/10/13/2707882/na-14-oktovmri-germanskiyat-i-balgarskiyat-biznes-se-sreshtat-v-industrialen-i-logistichen-park-burgas.html", "text": "На 14 октомври, понеделник, в административната сграда на Индустриален и логистичен парк - Бургас ще се проведе германо-български икономически форум. Това съобщиха от пресцентъра на  Общината . В него ще участват представители на Баварското министерство за икономика, регионално развитие и енергетика, Германската агенция за инвестиции, Индустриално-търговската камара в град Констанц, Сдружение Източна Европа на германската икономика и представители на фирми от България и Германия. Събитието ще бъде открито в 10.00 часа с приветствени слова от Димитър Николов, областния управител Вълчо Чолаков, зам.-министъра на енергетиката Жечо Станков, Антоанета Барез - изпълнителен директор на Национална компания Индустриални зони, Митко Василев - главен управител на Германо-българската индустриално-търговска камара, която е и основен организатор на събитието.Сред потвърдилите участие чуждестранни лектори са:- Д-р Патриция Калийс - министерски съветник и ръководител на отдела за регионално развитие в Баварското министерство за икономика, регионално развитие и енергетика.- Проф. д-р Уве Бьом - ръководител на отдела за международни дейности към индустриално-търговската камара Горен Рейн-Боденско езеро (град Констанц).- Г-жа Аня Квиринг - регионален директор за Югоизточна Европа на Сдружението Източна Европа на германската икономика.- Г-н Гюнтер Майер от германската агенция за инвестиции Germany Trade & Invest (GTAI), ръководител на бюро София и Букурещ.- Г-жа Жанин Ханзен от Асоциацията на германските индустриално-търговски камари.Целта на всички участници и организатори е задълбочаването на бизнес отношенията между двете държави. По време на форума ще бъдат презентирани съществуващите и бъдещите индустриални зони на Бургас като перспективни локации за инвестиране.", "date": "2019.10.13", "title": "На 14 октовмри германският и българският бизнес се срещат в индустриален и логистичен парк - Бургас"}
{"url": "http://www.focus-news.net/news/2019/10/13/2707865/the-guardian-boris-dzhonsan-e-nastoyal-erdogan-prekrati-voennata-si-operatsiya-v-severna-siriya.html", "text": "Премиерът на Великобритания Борис Джонсън е настоял пред турския президент Реджеп Тайип Ердоган да бъде прекратена военната операция в Северна Сирия, насочена срещу кюрдските формирования в региона, пише британското издание  The Guardian . \r\nПремиерът е изразил пред Ердоган своето „голямо притеснение“ за атаките в Северна Сирия в телефонен разговор, след като Германия и Франция обявиха, че ще прекратят всякакъв износ на оръжие за Анкара.  \r\n„Той изрази своето голямо притеснение за турската военна операция в Сирия, която според него може да влоши хуманитарната ситуация и да подкопае прогреса, който е постигнат в борбата срещу „Ислямска държава“, заяви говорител на Джонсън.  \r\n„Премиерът е подчертал, че Турция е важен партньор на Великобритания и НАТО. Той е разпознал ролята на Турция в борбата срещу („Ислямска държава“) и нейното великодушие в подкрепата за бежанците, които бягат от гражданската война в Сирия“, се казва още в съобщението му.  \r\n„Но премиерът беше ясен, че Великобритания не може да подкрепи турските военни действия. Той е настоял пред президента да прекрати операцията и да започне диалог и е заявил, че Великобритания и международните партньори стоят готови да подкрепят преговори към примирие“, казва още говорителят.  \r\nОткакто започна операцията, наречена от турското правителство „Източник на мира“, повече от 100 хил. души са напуснали домовете си близо до границата между Турция и Сирия. Според някои източници между 20 и 40 души са били убити, бойци и цивилни, като други източници твърдят, че вследствие от турските бомбардировки са избягали и петима членове на „Ислямска държава“ от кюрдски затвор. Стотици други членове на групировката са охранявани от кюрдските сили.  \r\nНяколко европейски града станаха свидетели на протести срещу операцията, като германският външен министър заяви, че страната ще прекрати продажбата на оръжие за турските сили. \r\nПо-късно и френският външен министър обяви, че Париж няма да изнася „военни материали“ за Анкара, като той беше последван от представители и на Финландия, Норвегия и Холандия.  \r\nЕрдоган оправда започването на операцията с опитите си да премахне терористична заплаха от югоизточната си граница. Според него такава заплаха за турската национална сигурност представляват елементите на кюрдските „Сирийските демократични сили“, които помогнаха на водената от САЩ коалиция в борбата с „Ислямска държава“, по време на която загубиха в сраженията 11 хил. души. Атаките на Анкара започнаха след като президентът на САЩ Доналд Тръмп реши да нареди изтеглянето на американските сили от региона.  \r\nПо-рано великобританският външен министър Доминик Рааб заяви, че Турция трябва да прояви „максимална сдържаност“ при действията си в Близкия изток, по време на заседание на представителите на НАТО в Лондон. \r\nНа този коментар, турски представител отговори, че операцията „не е инвазия“, а „контра-терористична операция“, с което Рааб не се съгласи.  \r\n„Просто не съм съгласен. Рискът, който вашата контра-терористична операция представлява, (…) е че заплашва контра-терористичната цел за победа на „Ислямска държава“, заяви Рааб. \r\n \r\n : Теодор Пенев", "date": "2019.10.13", "title": "The Guardian: Борис Джонсън е настоял Ердоган прекрати военната си операция в Северна Сирия"}
{"url": "http://www.focus-news.net/news/2019/10/13/2707878/the-washington-post-turtsiya-mozhe-i-da-e-bombardirala-amerikanskite-pozitsii-v-siriya-umishleno.html", "text": "Турските сили, които изтреляха няколко артилерийски снаряда близо до база на спец частите от американската армия в Северна Сирия са знаели от месеци къде точно се намират американските бази, според американски държавни служители, което повдига въпроса дали с действията си Анкара не се опитва да изтласка войските на САЩ дори по-далеч от границата, пише вестник  Тhe Washington Post . \r\nИнцидентът се е случил близо до американска база, чиято цел е била да наблюдава град Кобане, докато Турция продължава операцията си срещу кюрдските формирования в Северна Сирия, някои от които си сътрудничеха със САЩ от години в борбата срещу групировката „Ислямска държава“. Операцията се провежда в ограничени региони на запад от град Кобане, но американските държавни служители вярват, че Анкара има амбициите да овладее много по-голяма територия.  \r\nСнарядите са ударили на няколкостотин метра от американската база, според източници в Пентагона. Капитанът от флота Брук Девалт, говорител  на Пентагона заяви, че войниците на САЩ в региона „са били подложени на артилерийски обстрел“, но не са били наранени от експлозиите.  \r\n„САЩ настоява Турция да се въздържа от действия, които могат да предизвикат незабавни защитни реакции“, заяви Девалт. \r\nВ свое изявление по-късно, турското външно министерство заяви, че техните войски не са се целили в американската база и са действали в „самозащита“, след като една от техните собствени бази е била атакувана.  \r\nНо ситуацията е била по-сериозна, заявиха няколко държавни служители във Вашингтон, които говориха при условие за анонимност. \r\nЕдин от тях заяви, че изстреляните снаряди са били оръжие, използвано за да поразява голяма площ и по принцип трябва да бъде използвано много по-внимателно, за да се избегне приятелски огън.  \r\n„Турция иска да ни премахне от целия граничен регион на дълбочина от 30 км“, добави източникът.  \r\n„Като се имат предвид всички налични факти, това бяха предупредителни изстрели по позната локация, а не случайни снаряди“, добави той.  \r\nГенералът от армията Марк Майли заяви малко преди инцидента, че турските сили „са напълно наясно, до последните координати“ за местоположението на американските войски в Сирия. Той добави, че военните на Вашингтон работят съвместно с Анкара „за да са сигурни, че те знаят с точност къде се намират американските сили.  \r\n \r\n \r\n \r\n \r\n : Теодор Пенев", "date": "2019.10.13", "title": "The Washington Post: Турция може и да е бомбардирала американските позиции в Сирия умишлено"}
{"url": "http://www.focus-news.net/news/2019/10/13/2707883/reuters-polskite-natsionalisti-ot-pravo-i-spravedlivost-pred-vtori-mandat-v-polsha.html", "text": "В Полша се провеждат парламентарни избори, които вероятно ще върнат властта на националистическата партия „Право и справедливост“ (ПиС) за втори мандат, който потенциално може да задълбочи изолацията на Варшава в Европейския съюз, предава  Reuters . \r\nПартията се очаква да спечели дори повече гласове, отколкото на изборите през 2015 г. и може да получи достатъчно депутати в парламента, за да продължи да управлява самостоятелно. В последните години се наблюдава особен политически климат в Полша, който раздели общественото мнение в страната. \r\nПолитическата платформа на ПиС представлява избор между традиционните католически ценности и либерален ред.  \r\nОпозиционните партии твърдят, че партията е подкопала независимостта на съдебната система и на медиите и е направила Полша по-малко атрактивна за етническите малцинства.  \r\n„Можем да гарантираме, че полските семейства са защитени, че свободата на Полша е защитена и че Полската църква е защитена срещу атаки“, заяви лидерът на ПиС Ярослав Качински по време на своята предизборна кампания.  \r\nПредизборните анкети показват, че партията ще спечели между 40-46% от вота, което според полската избирателна система може да означава, че ПиС ще има възможност да управлява самостоятелно, при максимален резултат. \r\nЦентристката „Гражданска коалиция“ вероятно ще остане в опозиция, като според статистиката тя ще получи до 26% от всички гласове.  \r\nНейният основен кандидат за премиер Малгожата Кидава-Блонска по-рано обвини Качински в това, че унищожава демокрацията и се опитва да раздели страната. \r\n„Той строи огромна стена и създава голямо напрежение. Затова аз призовавам всички добронамерени хора (…), независимо от техните политически виждания – нека защитим Полша (…) от тази омраза“, заяви тя пред свои привърженици, по време на предизборната кампания.  \r\n \r\n : Теодор Пенев", "date": "2019.10.13", "title": "Reuters: Полските националисти от „Право и справедливост“ пред втори мандат в Полша"}
{"url": "http://www.focus-news.net/news/2019/10/13/2707885/59-godishen-velosipedist-e-zaginal-pri-katastrofa-na-patya-kyustendil-dupnitsa.html", "text": "59-годишен велосипедист е загинал катастрофа на пътя Кюстендил – Дупница при село Пиперков чифлик. Това съобщиха за Радио „Фокус“ – Кюстендил от Областна дирекция на МВР – Кюстендил. Инцидентът е възникнал снощи около 20.00 часа. Велосипедистът е бил блъснат от лек автомобил, управляван от 20-годишен младеж. По случая е образувано досъдебно производство, уведомен е дежурен прокурор. \r\nВенцеслав ИЛЧЕВ", "date": "2019.10.13", "title": "59-годишен велосипедист е загинал при катастрофа на пътя Кюстендил – Дупница"}
{"url": "http://www.focus-news.net/news/2019/10/13/2707873/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Времето днес е слънчево и тихо. Температурите достигат до 10 градуса. Съоръженията работят само на Витоша. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.13", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/13/2707888/uvelichava-se-broyat-na-zabolelite-ot-ostri-respiratorni-zabolyavaniya-vav-varna.html", "text": "Увеличава се броят на заболелите от остри респираторни заболявания във Варна. Това съобщиха за  Радио „Фокус“ – Варна . от Регионалната здравна инспекция в града, на база данните за периода от 4-ти до 10-ти октомври.   От там допълниха, че за изминалите седем дни има регистрирани 195 човека с ОРЗ срещу 140 случая от предходната седмица. Няма регистрирани случаи на заболявания от грип. Има регистрирани 20 случая на усложнения от остри респираторни заболявания – 11 бронхита и 9 пневмонии. В имунизационният кабинет през отчетния период са преминали общо 46 лица. Проведени са 29 имунизации. С ваксина против жълта треска са обхванати 8 лица. В кабинета за анонимно и безплатно консултиране за СПИН (КАБКИС) са преминали и изследвани 14 лица. \r\nДесислава ВАСИЛЕВА", "date": "2019.10.13", "title": "Увеличава се броят на заболелите от остри респираторни заболявания във Варна"}
{"url": "http://www.focus-news.net/news/2019/10/13/2707887/chez-razpredelenie-podgotvi-mrezhata-za-zimniya-sezon.html", "text": "ЧЕЗ Разпределение България извърши подготовка на мрежата за предстоящия зимен сезон. Екипи на компанията обходиха 40 000 км електропроводи, сред които 17 000 км средно и 23 хил. км ниско напрежение. Това съобщиха от пресцентъра на  дружеството .  18 000 трансформаторни машини са прегледани и приведени в изрядно състояние, вложени са над 12 тона трансформаторно масло. 17 000 километра са проверените кабелни линии, направени са просеки чрез обработването на 145 000 дървета. \r\nЗа да гарантира сигурността на електрозахранването през  зимата, компанията подмени 180 трансформатора, 10 000 изолатора по електропроводите и над 30 тона проводници. Вложени са 243 000 метра усукани проводници, които не се влияят от външни условия. Компанията монтира близо 3 000 нови стълба ниско напрежение,  положи и реконструира над 200 000 метра кабелни линии. \r\nОсновен акцент в подготовката на мрежата за зимния сезон е монтирането на автоматизирани съоръжения по мрежата. Те дават възможност за автоматичното секциониране на електропровода на  отделни участъци, като по този начин авариралата част се отделя  в рамките на няколко минути и по-голямата част от клиентите, захранвани от него, остават незасегнати по време на отстраняването на повредата.   Всичко това води до много по-бързи реакции при аварии и съответно много по-кратко време, в което клиентите са без електрозахранване.  Само за последните три години ЧЕЗ Разпределение инвестира над  11 млн. лв. в подобни елементи, като до края на годината се предвижда броят им да достигне 1000.  Компанията стартира и модернизирането на възлови станции в различни региони на обслужваната от ЧЕЗ Разпределение територия.  \r\nВече втора година, освен традиционния обход на мрежата, ЧЕЗ Разпределение България включи и облитане с дрон на съоръженията. Това дава възможност да се видят отблизо и най-малките детайли и ако има съоръжения, които подлежат на подмяна заради външни фактори –  да се реагира веднага, като се отстранят констатираните забележки. Възможност за ранна диагностика на елементи от мрежата дава и заснемането с термовизионна камера и ултразвуков детектор.", "date": "2019.10.13", "title": "ЧЕЗ Разпределение подготви мрежата за зимния сезон"}
{"url": "http://www.focus-news.net/news/2019/10/13/2707886/the-jerusalem-post-prezidentat-na-izrael-nyama-da-udalzhi-mandata-na-benyamin-netanyahu.html", "text": "Мандатът на министър-председателя на Израел Бенямин Нетаняху да формира правителство, предоставен му от президента Риувен Ривлин след парламентарните избори в страната няма да бъде удължаван след крайния срок, който е 24 октомври, пише вестник  The Jerusalem Post . \r\nИзточниците заявиха, че изглежда малко вероятно да има причина на Нетаняху да бъдат предоставяни допълнителни две седмици за тази цел, които по закон президентът може да му даде, за да сформира правителство, както се случи след предишните избори през април 2019 г. \r\nМинистърът на околната среда Зеев Елкин, който е член на управляващата партия на премиера „Ликуд“ заяви, че Нетаняху вероятно ще върне мандата на Ривлин единствено когато е убеден, че е невъзможно да бъде формирана управляваща коалиция. Според Елкин това може да се случи точно преди крайния срок за това.  \r\nВ такъв случай президентът ще предостави мандата на ръководителя на партията „Синьо и Бяло“ Бени Ганц в същият ден, когато изтече мандата на Нетаняху. Ганц ще получи 28 дни за да формира ново правителство.  \r\n \r\n : Теодор Пенев", "date": "2019.10.13", "title": "The Jerusalem Post: Президентът на Израел няма да удължи мандата на Бенямин Нетаняху"}
{"url": "http://www.focus-news.net/news/2019/10/13/2707889/vitsepremierat-krasimir-karakachanov-situatsiyata-po-granitsata-e-spokoyna-ima-gotovnost-da-se-reagira-no-kam-momenta-nyama-neobhodimost.html", "text": "Ситуацията по границата е спокойна - има готовност да се реагира, но към момента няма необходимост. Това каза вицепремиерът и министър на отбраната Красимир Каракачанов в \"Неделя 150\" по  БНР . \"Турската операция в Сирия отново създава напрежение в Близкия Изток. Това е безспорен факт\", отчете Каракачанов. \"Към момента по границите ни, от които традиционно се появяват нелегални мигранти ситуацията е спокойна. Няма раздвижване. Въпреки всичко и \"Гранична полиция\" контролира ситуацията. Както казах преди няколко дена, има готовност при необходимост да се включи и подразделение на армията за подпомагане на \"Гранична полиция\", както беше във времената, когато имаше засилен натиск върху нашата граница. В момента всичко е спокойно, ситуацията се наблюдава както на територията на Гърция, така и на територията на съседна Турция.  \r\nТой увери, че няма движение на маси към българската граница. \"Нарушенията през последните няколко дни са единични. В петък имаше заловен един нелегален мигрант. Горе-долу това е ситуацията в момента. Специални мерки не са необходими\", посочи още министърът. Той подчерта, че има готовност да се реагира, но към момента няма необходимост.", "date": "2019.10.13", "title": "Вицепремиерът Красимир Каракачанов: Ситуацията по границата е спокойна - има готовност да се реагира, но към момента няма необходимост"}
{"url": "http://www.focus-news.net/news/2019/10/13/2707893/mestni-izbori-2019-pp-gerb-bansko-otkri-predizbornata-si-kampaniya-v-dobrinishte.html", "text": "ПП ГЕРБ – Банско откри предизборната кампания в Добринище. Това съобщиха от  предизборния щаб на партията . На официално събитие на площада в града бяха представени кандидатът за кметство Петър Галчев, както и кандидатите за Общински съветници на партията. \r\n„Добринище е пример за това как се прави политика на европейско ниво“, коментира Георги Икономов. „Имаме всички основания да се гордеем с постигнатото. Даваме си сметка, че искате много повече, стоя категорично зад всички ангажименти, които Петър Галчев поема сега пред вас“, заяви Икономов и изрази  вярата си в уменията на Петър Галчев да надгради вече направеното от ГЕРБ в предходните два мандата. \r\n„Това е нашият град. Той е нашият дом.“, каза Петър Галчев и представи пред жителите на курорта основните приоритети в програмата си. \r\nСред тях,, освен развитието на СПА туризма, са и привличането на нови инвестиции и нови работни места, грижа за децата, спорта и възрастните хора, премахване на незаконните сметища около града, редица инфраструктурни проекти, ремонт на улици. \r\nДобринище има значимо място и в стратегията на Георги Икономов за управление на община Банско в мандат 2019-2023 \r\nПо думите му  отделните населени места в общината трябва да се развиват заедно и това ще е задачата за следващите 4 години – в предвидената нова маркетингова стратегия за туризма Банско и Добринище имат обща роля.  „Просперитетът на нашата община е резултат от усилията на всички ни за подобряване на качеството на живот в населените ни места – независимо дали сме жители на Банско, Добринище, Места или Кремен. „, обобщи Икономов. Кандидатът за трети мандат в рамките на седмицата беше заедно със съветниците в листата във всички населени места в община Банско, за да очертае посоката на развитие за всяко от тях. \r\nСред специалните гости по време на откриването беше г-жа Даниела Савеклиева – областен координатор за Благоевград на ПП ГЕРБ. \r\nИкономов многократно благодари за пълната подкрепа на досегашния кмет в Добринище – Китан Галчев. И се обърна към Петър Галчев с думите „Гласуваното доверие на един успешен кмет към теб е най-голямото доказателство за твоите умения. Всички ние знаем, че си млад и обречен на успех кандидат.“", "date": "2019.10.13", "title": "Местни избори 2019: ПП ГЕРБ – Банско откри предизборната си кампания в Добринище"}
{"url": "http://www.focus-news.net/news/2019/10/13/2707897/slab-trus-e-registriran-v-blagoevgradsko.html", "text": "Слаб трус е регистриран в Благоевградско. Това сочи справка на сайта на Националния институт по геодезия, геодезия и география (НИГГГ) към Българската академия на науките (БАН). Епицентърът на труса е село Долно Осеново, община Симитли. Трусът е регистринран в 9.19 ч. и е с магнитуд 2.5 по Рихтер.", "date": "2019.10.13", "title": "Слаб трус е регистриран в Благоевградско"}
{"url": "http://www.focus-news.net/news/2019/10/13/2707894/mestni-izbori-2019-kandidatat-za-kmet-na-sofiya-yordanka-fandakova-sofiya-ima-nuzhda-da-uskorim-promyanata-s-opit-profesionalizam-i-konkretni-resheniya.html", "text": "София има нужда да ускорим промяната с опит, професионализъм и конкретни решения. Това каза кандидатът за кмет на София от местна коалиция ГЕРБ (СДС) Йорданка Фандъкова в предаването „Беновска пита“ по  „Канал 3“ . \"Най-важното е какво очаква и от какво има София в този момент. В този момент София има нужда да ускорим промяната с опит, с професионализъм, с конкретни решения. Това съм аз и това предлагам. Първо да завършим стратегически проекти на града. това са околовръстния път, метрото, вътрешните рингове и връзките към околовръстния път. На второ място разбира се, важните задачи на града. Най-актуалните от тях, които се нуждаят от много последователност и конкретни проекти, които да започнат от първия ден. това са кварталите, въздуха, чистотата на въздуха и реформа в администрацията, за да облекчим хората и бизнеса. През последните години София излезе на картата като един от градовете, който привлича глобални компании, големи инвестиции\", каза Фандъкова.", "date": "2019.10.13", "title": "Местни избори 2019: Кандидатът за кмет на София Йорданка Фандъкова: София има нужда да ускорим промяната с опит, професионализъм и конкретни решения"}
{"url": "http://www.focus-news.net/news/2019/10/13/2707892/vitsepremierat-krasimir-karakachanov-kabinetat-ne-e-obsazhdal-pozitsiya-za-eventualni-sanktsii-sreshtu-turtsiya-stremim-se-da-poddarzhame-dobri-otnosheniya-sas-sasedite-si.html", "text": "Кабинетът не е обсъждал позиция за евентуални санкции срещу Турция, стремим се да поддържаме добри отношения със съседите си. Това каза вицепремиерът и министър на отбраната Красимир Каракачанов във връзка със ситуацията с турската операция и идеята за някакъв тип санкции срещу Турция в предаването \"Неделя 150\" по  БНР . \"Правителството не е обсъждало позиция за евентуални санкции.  Както каза и премиерът Борисов, ние се стремим да поддържаме добри отношения с всички наши съседи. Ние сме привърженици сме на това да се търси решение без санкции, защото те само ще усложнят нещата, ако се стигне дотам. Ние сме най-заинтересовани в края на краищата първите вълни, основните ще тръгнат към България и Гърция и от това ще пострадат много други държави. Каналите за нелегални мигранти от Италия през Гърция, Албания и България са добре известни на всички. За нас най-добрия вариант е да се търси мирно разрешение на въпроса без да се  \r\nза нас най-добрия вариант е  да се търси мирно решение на въпроса без да се търси налагането на санкции, защото това ще предизвика отпушване като съответна мярка може би на това, което заплаши турският президент\", обясни Каракачанов.  \r\nПопитан дали страната ни ще си мълчи, Каракачанов отговори: \"Кой ви е казал, че ще си мълчим. Няма да си мълчим. В края на краищата виждате, че често европейските страни реагират по-бавно и по-мудно и при една голяма бежанска вълна ние ще бъдем на топа на устата, както се казва\". Според него не е в наш интерес страната ни да играе ролята на инициатор на санкции.", "date": "2019.10.13", "title": "Вицепремиерът Красимир Каракачанов: Кабинетът не е обсъждал позиция за евентуални санкции срещу Турция, стремим се да поддържаме добри отношения със съседите си"}
{"url": "http://www.focus-news.net/news/2019/10/13/2707890/ria-novosti-broyat-zaginali-ot-tayfuna-hagibis-v-yaponiya-narastna-do-19-dushi.html", "text": "Загиналите в резултат от мощния тайфун „Хагибис“, който удари Япония нарасна до 19 души, като други 16 са изчезнали, предава  РИА Новости . \r\nБроят на пострадалите от бедствието е близо 150.  \r\nПо-рано тайфунът \"Хагибис\" удари най-големия японски остров Хоншу в района на полуостров Изу. Силата на ветровете на бурята достигнаха до 235 км/ч. \r\nВ Токио скоростта на вятъра достигна 150 км/ч. Тази сила на вятъра е достатъчна, за да преобърне камион и да събаря дървета и електрически стълбове. \r\nПо-рано в голяма част от страната, включително в Токио, беше обявено най-високото ниво на опасност поради наближаващото бедствие. Извънредното положение вече е отменено в цяла Япония. \r\n \r\n : Теодор Пенев", "date": "2019.10.13", "title": "РИА Новости: Броят загинали от тайфуна „Хагибис“ в Япония нарастна до 19 души"}
{"url": "http://www.focus-news.net/news/2019/10/13/2707900/v-dupnishkoto-selo-bistritsa-e-otkrita-nova-yaslena-grupa.html", "text": "В дупнишкото село Бистрица е открита нова яслена група. Това съобщи за  Радио „Фокус” – Кюстендил  Елеонора Божилова, директор на Детска градина „Детелина“. По думите й новата група е разкрита, защото са подадени повече от 35 молби от страна на родители, които са поискали децата им да се отглеждат и възпитават във филиала на детската градина в село Бистрица. Поради тази причина са извършени ремонтни дейности на помещенията – спални, всекидневни, на санитарните възли. Отслужен е водосвет за здраве и децата вече са настанени в помещенията. В рамките на една година това е втората група, откривана в селото. Към настоящия момент децата са 80. Освен деца от село Бистрица има и значителен брой деца от град Дупница. Според директора на детското заведение родителите предпочитат чистия въздух и създадените отлични условия за отглеждане и възпитание на децата. \r\nВенцеслав ИЛЧЕВ", "date": "2019.10.13", "title": "В дупнишкото село Бистрица е открита нова яслена група"}
{"url": "http://www.focus-news.net/news/2019/10/13/2707898/mestni-izbori-2019-kandidatat-za-kmet-na-sofiya-maya-manolova-iskam-da-podam-raka-na-g-zha-fandakova-i-da-sklyuchim-sporazumenie-che-nezavisimo-koya-ot-nas-shte-pobedi-shte-izpalni-4-prioriteta-za-sofiya.html", "text": "Искам да подам ръка на г-жа Фандъкова и да сключим споразумение, че независимо коя от нас ще победи ще изпълни 4 приоритета за София. Това каза кандидатът за кмет на София Мая Манолова по време на предизборен дебат в предаването „Беновска пита“ по  канал 3 . „Първите 100 дни да отвори Столична община за гражданите, участие на гражданите в столичен съвет. Второ публичност и прозрачност на търговете чрез електронни търгове“, добави Манолова. Тя добави, че третият приоритет е създаване на 4 годишна програма за ремонт и изграждане на тротоари. „И пето 4 години ясла и детска градина за всяко дете“, посочи още Мая Манолова.", "date": "2019.10.13", "title": "Местни избори 2019: Кандидатът за кмет на София Мая Манолова: Искам да подам ръка на г-жа Фандъкова и да сключим споразумение, че независимо коя от нас ще победи ще изпълни 4 приоритета за София"}
{"url": "http://www.focus-news.net/news/2019/10/13/2707880/mestni-izbori-2019-zhiteli-na-selo-antimovo-kam-ognyan-tsenkov-drugite-kandidati-za-kmetove-samo-govoryat-a-vie-pokazvate-rezultati.html", "text": "„Работил съм еднакво добре с кметовете на всички населени места. И когато говоря за развитието на Видин, говоря за развитието на цялата Община и всеки неин жител. Отношението ми към хората никога не е зависело от тяхната партийна принадлежност. Кметът на село Антимово, който в момента присъства на нашата среща, може да потвърди това”, каза кандидатът за кмет на Община Видин Огнян Ценков, който проведе среща с жители на село Антимово. Това съобщиха от пресцентъра на  ПП ГЕРБ . Ценков, вторият в листата на ПП ГЕРБ Венци Пасков и кандидатът за общински съветник Десислава Димитрова подкрепиха кандидат-кмета на партията за село Антимово Валентин Тодоров. „Вие най-добре познавате качествата на Валентин Тодоров, неговата упоритост и желанието му село Антимово да става по-хубаво и да се развива. Валентин е част от силния отбор на ПП ГЕРБ и ще бъде отговорен и деен кмет на Антимово. Радвам се, че един от най-младите общински съветници в настоящия мандат и кандидат за втори мандат като общински съветник Десислава Димитрова също е жител на село Антимово, че  тук в тази зала има още много млади хора”, каза кандидатът за кмет на община Видин от ПП ГЕРБ Огнян Ценков.  \r\nТой направи отчет за свършеното от неговия екип и подчерта, че застават пред хората с открито лице, защото заедно са постигнали финансово стабилизиране на Общината и са работили за доброто име на Видин. Сред успехите на изтичащия мандат, Ценков посочи още разкриването на филиала на Русенския университет във Видин, асфалтирането на над 100 улици и междублокови пространства в Общината, изпълнението на значими проекти в образователната сфера, добрата работеща връзка с правителството, благодарение на която Община Видин е получавала всяка година по 3 млн. лв. за подобряване на жизнената среда в населените места.  \r\n„Пред нас застанаха и други кандидати. Те не представяха себе си, не говореха за себе си, а говореха за Вас – какво Вие не можете, какво Вие не знаете, как не трябва да Ви изберем отново за кмет. А Вие поставихте на масата свършеното. Казвате какво сте постигнали и какво не сте успели. Не давате оценка на другите, не се оправдавате с другите. Това е достойното поведение! И искам да кажа на останалите кандидати, че оценката ще я дадем ние, хората. Аз вярвам, че кметът на Община Видин за следващите 4 години ще се казва Огнян Ценков”, каза жител на село Антимово. Той призова съселяните си да гласуват за достойния кандидат, а думите му предизвикаха аплодисментите на всички присъстващи на срещата. \r\n„През тези 4 години работих за Антимово, за Община Видин. Направихме много и ще продължим да работим. Когато ме избраха за общински съветник, влязох с истинско вълнение в залата на Общински съвет – Видин. От 37 съветници само 12 бяхме нови лица. Очаквах колегите да ми покажат как работи добрият общински съветник. Много бързо разбрах, че от голяма част от многомандатните общински съветници мога да науча единствено как да симулирам работа и как да не работя. Затова ви приканвам да гласувате за работещи хора, за професионалисти – такива, каквито са кандидатите на ПП ГЕРБ”, каза кандидатът за общински съветник Десислава Димитрова. Тя призова своите съселяни на 27 октомври да подкрепят кандидатите на ПП ГЕРБ с номер 43 в бюлетината.", "date": "2019.10.13", "title": "Местни избори 2019: Жители на село Антимово към Огнян Ценков: Другите кандидати за кметове само говорят, а вие показвате резултати"}
{"url": "http://www.focus-news.net/news/2019/10/13/2707895/daily-sabah-turtsiya-osadi-stanovishteto-na-liderite-na-ligata-na-arabskite-darzhavi-za-operatsiyata-v-severna-siriya.html", "text": "Турция силно осъди становището на Лигата на арабските държави, които обвиниха Анкара в нашествие върху арабски територии, пише вестник  Daily Sabah . \r\nВ свое изявление, говорителят на външното министерство в Анкара Хами Аксьой е заявил, че с думите си председателят на Лигата на арабските държави, Ахмед Абул-Гейт се превръща в партньор на терористите и предател за арабския свят.  \r\nВ своите коментари по време на срещата на Лигата в Кайро, Абул-Гейт описа операцията в Северна Сирия като „военна инвазия“.  \r\nАксьой заяви, че арабските страни критикуват Турция, вместо терористите, които заплашват териториалната цялост на Сирия.  \r\nАрабските външни министри също така призоваха Анкара незабавно да се изтегли от Сирия, след като осъдиха военната операция в региона.  \r\nСрещата на Лигата на арабските нации идва след началото на турската операция „Извор на мира“ в Северна Сирия, на изток от река Ефрат, която започна на 9 октомври.  \r\nЦелта й според правителството в Анкара е да елиминира терористичната заплаха по югоизточната граница на Турция. Също така цел на Анкара е и да засели в зоната за сигурност, която ще бъде създадена на територията на Северна Сирия бежанците, дошли от страната в Турция.  \r\nПо време на срещата, ливанският външен министър Гебран Басил подчерта важността на завръщането на Сирия към базираната в Кайро Лига на арабските страни.  \r\nЧленството на Дамаск в организацията беше временно преустановено през 2011 г., когато правителството на Башар Асад започна грубо потушаване на продемократичните протести, след коети започна и продължаващата вече осем години гражданска война в Сирия.  \r\nНа срещата в Кайро се изказаха и външните министри на Египет, Саудитска Арабия и Обединените арабски емирства, които също призоваха Турция да се изтегли от Северна Сирия и да потърси политическо решение на конфликта.  \r\n \r\n \r\n : Теодор Пенев", "date": "2019.10.13", "title": "Daily Sabah: Турция осъди становището на лидерите на Лигата на арабските държави за операцията в Северна Сирия"}
{"url": "http://www.focus-news.net/news/2019/10/13/2707896/trimata-glupatsi-pristigat-na-stsenata-na-teatar-vesel-vav-veliko-tarnovo.html", "text": "„Тримата глупаци“ пристигат на сцената на куклен театър „Весел“ в старата столица, съобщават от  пресцентъра на културната институция . В съботния афиш, на 12 октомври от 11.00 часа, в салона на читалище „Искра” във Велико Търново, ще гостува най-новият спектакъл на Държавен куклен театър – Русе.  Драматизацията и постановката са дело на Валентин Владимиров, сценографията – на Сийка Моллова, а оригиналната музика  –  на Станимир Иванов. Участват чаровните актьори от състава на русенската трупа – Хубен Нурев, Любен Русенски и Кремена Станева. Имало едно време трима глупаци, живели си те добре, по цял ден се щурали без цел и посока. Обичали да спорят излишно и да се надхващат един друг. Мъдрували-умували и вършели глупост след глупост. Веднъж, обаче, намерили една тиква. Ама не каква да е тиква, а такава дето им се сторила камилско яйце. Заоглеждали я и не щеш, ли бутнали я в дола. От там пък изскочил един заек, а те хукнали по него. „Камилче, измъти се, дръжте го…” викали един през друг глупаците докато гонели заека, а той – хоп, шмугнал се в гората. Ами сега!?... Спектакълът е съвременен вариант на класическата приказка. Историята е разказана с много динамика и чар. Постановката  очарова малкия зрител и го приобщава  активно към действието, за да го доведе до очаквания финал на приказката.", "date": "2019.10.13", "title": "„Тримата глупаци“ пристигат на сцената на театър „Весел“ във Велико Търново"}
{"url": "http://www.focus-news.net/news/2019/10/13/2707899/mestni-izbori-2019-kandidatat-za-kmet-na-sofiya-yordanka-fandakova-stolichna-obshtina-e-napalno-gotova-da-vavede-elektronni-obshtestveni-porachki.html", "text": "Столична община е напълно готова да въведе електронни обществени поръчки. Това каза кандидатът за кмет на София от местна коалиция ГЕРБ (СДС) Йорданка Фандъкова в дебата си с Мая Манолова в предаването „Беновска пита“ по  „Канал 3“ . \"Единственият законен начин да се харчи и дори 1 лв. да се правят инвестиции в града от обществени средства е съгласно Закона за обществените поръчки. Заложили сме и работим по допълнителни механизми за контрол\", каза Фандъкова. Тя поясни, че в Столична община има създадена комисия, в която влизат представители на всички политически сили, в това число и на БСП. \"Партията на г-жа Манолова. В комисиите за обществени поръчки, задължително с моя заповед се канят общински съветници. С цел прозрачност, обявявам най-категорично, че и в момента на сайта на Столична община могат да се видят всички договори, протоколи от обществените поръчки, включително и документацията за поръчките. Предстои въвеждането на електронни обществени поръчки, това е изискване по закон и Столична община е напълно готова да ги въведе\", каза още Фандъкова.", "date": "2019.10.13", "title": "Местни избори 2019: Кандидатът за кмет на София Йорданка Фандъкова: Столична община е напълно готова да въведе електронни обществени поръчки"}
{"url": "http://www.focus-news.net/news/2019/10/13/2707903/mestni-izbori-2019-kandidatat-za-kmet-na-sofiya-yordanka-fandakova-s-tsel-da-ne-se-politizira-s-toplofikatsiya-sofiya-sme-podgotvili-reshenie-za-protsedura-za-izbor-na-vanshen-menidzhmant.html", "text": "С цел да не се политизира с \"Топлофикация\" София сме подготвили решение за процедура за избор на външен мениджмънт. Това каза кандидатът за кмет на София от местна коалиция ГЕРБ (СДС) Йорданка Фандъкова в дебата си с Мая Манолова в предаването „Беновска пита“ по  „Канал 3“ .  \r\nТя уточни, че Столична община разчита на Европейската банка за възстановяване и развитие, която да консултира целия процес. \"Търсим голяма международна компания е да инвестира в нови мощности на \"Топлофикация\", допълни Фандъкова. По отношение на бъдещия си екип в Столична община, Фандъкова заяви: \"Имам дълъг управленски опит, много последователен, още като директор на голямо училище, като заместник-кмет, като за кратко министър на образованието и сега. Хората, с които  работя и с които имам намерение на работя си имат имена, лица, те бяха до мен, продължават да са до мен. Предложих промяна, защото София има нужда и е готова за промяна на приоритети, нови предизвикателства. Наред с предложенията за общински съветници от ГЕРБ заложих и на много хора, утвърдени личности в своята професия, уважавани, които се включиха и разчитаме на тях като проф. Иво Петров, като проф. Асен Николов, като арх. Петков, като Даян Стаматов. Предвиждам и промени в структурата и в моя екип\", допълни още Фандъкова.", "date": "2019.10.13", "title": "Местни избори 2019: Кандидатът за кмет на София Йорданка Фандъкова: С цел да не се политизира с \"Топлофикация\" София сме подготвили решение за процедура за избор на външен мениджмънт"}
{"url": "http://www.focus-news.net/news/2019/10/13/2707907/mestni-izbori-2019-kandidatat-za-kmet-na-sofiya-yordanka-fandakova-za-10-godini-postroihme-100-novi-sgradi-za-detski-gradini-i-17-800-novi-mesta-za-detsata.html", "text": "За 10 години построихме 100 нови сгради за детски градини и 17 800 нови места за децата. Това каза кандидатът за кмет на София от местна коалиция ГЕРБ (СДС) Йорданка Фандъкова в дебата си с Мая Манолова в предаването „Беновска пита“ по  „Канал 3“ . В отговор на въпрос от Мая Манолова във връзка с нейната оставка като заместник-кмет на общината преди време, Фандъкова заяви: \"За съжаление отново вашите съветници не са ви предали правилно. Аз подадох тогава оставката си, че първата електронна система, която по моя инициатива беше въведена в общината блокира и създаде неудобство за четири часа. Поех отговорността, защото за родителите това беше голямо неудобство. Преди това родителите, бабите, вуйчовците седяха денонощно. Никой не знаеше тогава колко е недостигът. Когато заработи системата, стана ясно\", коментира Фандъкова.  \r\n\"За съжаление отново чух много внушения неверни твърдения разбира се\", каза Фандъкова.", "date": "2019.10.13", "title": "Местни избори 2019: Кандидатът за кмет на София Йорданка Фандъкова: За 10 години построихме 100 нови сгради за детски градини и 17 800 нови места за децата"}
{"url": "http://www.focus-news.net/news/2019/10/13/2707904/student-ot-fakulteta-po-izkustvata-na-yuzu-neofit-rilski-s-dve-nagradi-ot-natsionalen-muzikalen-konkurs.html", "text": "Второкурсникът от специалност „Електронни технологии в музиката“ Стоян Чалгънов, с преподавател по тамбура: гл. ас. д-р Валери Димчев, спечели две награди от националния конкурс „Нова българска фолклорна музика – 7/8“. Това съобщи за  Радио „Фокус“ – Пирин  Веска Арабаджиева, специалист връзка с обществеността към ЮЗУ „Неофит Рилски“. Възпитаникът на катедра „Музика“ получи наградата на публиката с изпълнението си „Йорданова ръченица“. Стоян Чалгънов бе отличен и с втора награда за инструментално произведение. Конкурсът „Нова българска фолклорна музика – 7/8“ се проведе за първи път в Благоевград. Той има за цел да стимулира създаването на нови авторски вокални и инструментални произведения, нови произведения за солово пеене и солов инструмент, които да популяризират уникалността, изключително разнообразната ритмика, ладо-тоналното богатство и омайващата мелодика на българското фолклорно наследство. Конкурсът за авторски вокални и инструментални произведения на фолклорна основа се организира по идея и със съдействието на д-р Георги Лазаров – един изключителен родолюбец, който живее от дълги години в град Балтимор, САЩ. \r\nЛивия НИНОВА", "date": "2019.10.13", "title": "Студент от Факултета по изкуствата на ЮЗУ „Неофит Рилски“ с две награди от национален музикален конкурс"}
{"url": "http://www.focus-news.net/news/2019/10/13/2707910/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“ издание на Радио „Фокус“  всяка седмица  ви представяме личности, борили се  за освобождението, културното и духовното въздигане на този край. През 2014 г. един лекар, завършил в България,  емигрирал в САЩ , където работи близо 50 години остава едно от най-големите дарения за България – 5,5 млн.долара.  Това е д-р Андрей Георгиев. Ще разговаряме с  журналиста Любомир Йорданов от Лом,  работещ сега към Окръжен съд – Монтана като специалист  „Връзки с обществеността“ ,който е  направил пространно проучване за това кой е д-р Андрей Георгиев.   В това предаване ще отидем  в Регионалния исторически музей във Враца  за да ви представим най-голямото тракийско съкровище – Рогозенското. За това кога и как е открито съкровището , какво съдържа ще ни разкаже директорът на музея  археологът Георги Ганецовски.  Предаването „Чудесата на Северозапада“ се излъчва всяка неделя от 13 до 14 часа. Водещ е Анна Лозанова.", "date": "2019.10.13", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/10/13/2707909/premierat-boyko-borisov-pristigna-v-hashemitsko-kralstvo-yordaniya.html", "text": "Министър-председателят Бойко Борисов кацна на летището в йорданската столица Аман, предаде  специалният пратеник на Агенция “Фокус” . Визитата в Кралство Йордания е по покана на крал Абдулла II бин ал-Хусейн. В Аман премиерът Борисов беше посрещнат от държавния министър по парламентарните въпроси на Йордания Сами Дауд.  \r\nВ рамките на визитата премиерът Бойко Борисов ще проведе срещи с краля Абдулла II бин ал-Хусейн и с министър-председателя Омар Раззаз. Фокус на разговорите ще бъдат засилването на политическия диалог на най-високо равнище и търсенето на нови възможности за разширяването на контактите в области от взаимен интерес. \r\nТърговско-икономическото и инвестиционното партньорство също ще бъде акцент по време на срещите на българския министър-председател Борисов в Хашемитско кралство Йордания. Установяването на по-близки контакти между бизнес общностите на двете страни ще спомогне за допълнителното сближаване в съвместната дейност в секторите туризъм, високи технологии, фармацевтична и хранително-вкусова промишленост. За първите четири месеца на 2019 г. стокообменът между България и Йордания възлиза на 9.7 млн. щ. д. като в сравнение със същия период на 2018 г. бележи ръст от повече от 21 на сто. \r\nПо време на визитата на българския премиер Бойко Борисов в Аман ще бъде подписан Меморандум за разбирателство между правителството на Република България и правителството на Хашемитско кралство Йордания за сътрудничество в областта на туризма. Това ще бъде израз на желанието за издигането на равнището на връзките между двете държави в този сектор. Меморандумът беше договорен при посещението на принцесата на Йордания - Нейно кралско височество Дана Фирас миналата седмица в София и при срещата й с премиера Бойко Борисов. Документът отразява готовността на страните да засилят приятелските си отношения, да допринесат за икономическото развитие и растежа на туристическия потенциал, за опазването на културното наследство и да осъществяват обмен на добри практики. \r\n Агенция “Фокус” припомня:  България отдава ключово значение на продължаването и разширяването на добрите отношения си с Хашемитско кралство Йордания в редица сектори, сред които сигурност и отбрана, противодействие на тероризма, екстремизма, радикализацията и нелегалната миграция.  \r\nВеселка ИВАНОВА", "date": "2019.10.13", "title": "Премиерът Бойко Борисов пристигна в Хашемитско кралство Йордания"}
{"url": "http://www.focus-news.net/news/2019/10/13/2707908/mikro-i-malki-predpriyatiya-vav-varna-mogat-da-kandidatstvat-za-bezplatno-obuchavane-na-novite-im-sluzhiteli.html", "text": "Собствениците на микро- и малки предприятия във Варна и областта могат да кандидатстват за частично или цялостно поемане на обучението на новите им кадри. Ако работодателите сключат договор с Регионалната служба по заетостта, преди да бъдат наети, служителите, биха могли да преминат през курсове за квалификация. Това обясни в интервю за  Радио „Фокус“ – Варна  директорът на Регионалната дирекция Божидар Михайлов. Обученията са по ключови компетентности, но засега повечето работодатели се интересуват от обучения по дигитални умения. „Дигиталните компетентности все повече това навлизат в живота на фирмите, в производствата. Засега има достатъчен финансов ресурс за програмата и няма ограничения за брой фирми“, поясни Божидар Михайлов. Според него, други варианти за квалификация на безработни лица са курсовете от Българо-германските центрове. Най-близкият до Варна е този в Царево – там обученията са основно в  сферата на услугите и туризма. Директорът на Службата по заетостта добави, че останалите четири центъра са в Плевен, Пазарджик, Стара Загора и Смолян. Техническите професии са насочени към тези центрове.  Програмата позволява да се поеме финансовата част от обучението – поемат се нощувките, изплаща се и стипендия от осем лева на присъствен ден, както и част от транспортните разходи. Според Божидар Михайлов тези обучения са насочени към онези от безработните, които искат да сменят професията и да получат нова квалификация. Набират се и желаещи да ползват програмата „Ваучери за заети лица“. Този път обаче схемата е отворена за работещи със средно и по-ниско образование. Който желае да посещава в извънработно време може да се поинтересува за условията. В момента отново е отворена за кандидатстване и схемата за родители, които биха желали да се върнат на работа преди да е изтекъл срокът на майчинството, но в същото време детето не е прието в детско заведение. Малчуганите трябва да са на възраст от 0 до 5 години, като от Службата по заетостта поемат ангажимент за осигуряване на детегледачи. По думите на Божидар Михайлов, новото този път е, че няма краен срок за подаване на документи. Набирането на кандидати ще продължи до изчерпване на осигурения финансов ресурс. \r\nДиана СТОЕВА", "date": "2019.10.13", "title": "Микро- и малки предприятия във Варна могат да кандидатстват за безплатно обучаване на новите им служители"}
{"url": "http://www.focus-news.net/news/2019/10/13/2707901/dzheremi-korbin-izborite-vav-velikobritaniya-veroyatno-shte-se-provedat-do-kraya-na-godinata.html", "text": "Председателят на опозиционната Лейбъристка партия във Великобритания Джереми Корбин заяви, че има много голяма възможност да бъдат проведени парламентарни избори в страната преди края на годината, предава  Reuters . \r\nПопитан дали очаква подобно развитие, Корбин отговори оптимистично и потвърди, че това е възможно. \r\n„Това е очевидно е много възможно. Но вижте, ние сме готови за избори по всяко време“, заяви опозиционният лидер. \r\nПо-рано Корбин е беше подложен на критика от членове на собствената си партия, заради позицията си, че предпочита да се проведат парламентарни избори преди нов референдум за Брекзит. Според неговите колеги,  Лейбъристката партия не е готова за избори и вероятно ще ги загуби. \r\n \r\n : Теодор Пенев", "date": "2019.10.13", "title": "Джереми Корбин: Изборите във Великобритания вероятно ще се проведат до края на годината"}
{"url": "http://www.focus-news.net/news/2019/10/13/2707905/reuters-blizkite-na-chlenove-na-islyamska-darzhava-sa-uspeli-da-izbyagat-ot-kyurdski-lager-sled-turska-bombardirovka.html", "text": "Офанзивата на Турция в Северна Сирия е стигнала близо до лагер за бежанци в североизточната част на Сирия, в който са се намирали семействата хиляди членове на „Ислямска държава“, някои от които са избягали от лагера, след като той е бил бомбардиран, предава  Reuters . \r\nСтава дума за артилерийска бомбардировка, която е ударила бежански лагер на север от град Ракка и според представители на кюрдските сили представлява „подкрепа за възраждането на организацията „Ислямска държава“. \r\n \r\n : Теодор Пенев", "date": "2019.10.13", "title": "Reuters: Близките на членове на „Ислямска държава“ са успели да избягат от кюрдски лагер след турска бомбардировка"}
{"url": "http://www.focus-news.net/news/2019/10/13/2707906/mvnr-van-s-balgarska-registratsiya-s-migranti-e-zadarzhan-po-patya-kavala-solun.html", "text": "Ван с българска регистрация с мигранти е задържан по пътя Кавала - Солун. Това съобщиха за  Агенция \"Фокус\"  от  Министерство на външните работи . По случая няма задържани български граждани.", "date": "2019.10.13", "title": "МВнР: Ван с българска регистрация с мигранти е задържан по пътя Кавала - Солун"}
{"url": "http://www.focus-news.net/news/2019/10/13/2707915/164-shofyori-sa-nakazani-po-obvinenie-na-rayonna-prokuratura-veliko-tarnovo-ot-nachaloto-na-godinata-do-kraya-na-septemvri.html", "text": "164 шофьори  са осъдени и санкционирани за извършени транспортни  престъпления през първите девет месеца на годината по обвинение на Районна прокуратура – Велико Търново. Това съобщават от  пресцентъра на Апелативна прокуратура – Велико Търново . От тях  134 са наказани за шофиране след употреба на алкохол или наркотични вещества. Санкционираните лица за управление на МПС  в срока на изтърпяване на наказанието лишаване от право за управление  на МПС, след като са били  наказани за същото деяние по административен ред, са 16 на брой. Девет шофьори са осъдени за това, че са си служили с контролни знаци, издадени за друго МПС и петима за това, че при управление на автомобил са нарушили правилата за движение и са причинили телесни повреди или имуществени вреди. От наказаните за извършени транспортни престъпления, 59 лица са осъдени на лишаване от свобода, като от тях 13 ефективно. На 52-ма са наложени глоби в общ размер 24 690 лв.", "date": "2019.10.13", "title": "164 шофьори са наказани по обвинение на Районна прокуратура – Велико Търново от началото на годината до края на септември"}
{"url": "http://www.focus-news.net/news/2019/10/13/2707916/ministarat-na-otbranata-krasimir-karakachanov-shte-uchastva-v-tseremoniya-po-vavezhdane-v-eksploatatsiya-na-trenazhor-na-samolet-pilatus.html", "text": "Министърът на отбраната Красимир Каракачанов ще участва в церемонията по въвеждане в експлоатация на тренажор/симулатор на самолет „Пилатус“ РС - 9М във Военновъздушната учебна база (ВВУБ) „Георги Бенковски“ в Долна Митрополия на 14 октомври, понеделник, от 13.00 ч. Това съобщиха от  пресцентъра на Министерството на отбраната . На събитието ще присъства и заместник-началникът на отбраната вицеадмирал Емил Ефтимов. Тренажорът - симулатор на полетни и навигационни процедури (Flight and navigation procedure trainer/FNPT) е изграден от компанията „Пилатус“ в сътрудничество с италианската компания „Елит“. Системата се състои от пълноразмерен макет на кабината на самолета с реално и функционално оборудване. Математическият модел позволява изпълнението на всички фигури от сложния и висш пилотаж. Визуалната база данни позволява симулация на полети денем и нощем и задаване на различни параметри на метеорологичните елементи (вятър, полетна видимост, метеорологични явления). \r\nСъбитието е част от поредицата мероприятия, посветени на празника на авиацията и Военновъздушните сили (ВВС) 16 октомври и 107-ата годишнина от провеждането на първия боен полет. В рамките на него ще бъде представена благотворителна фотоизложба в подкрепа на децата на загинали военнослужещи от ВВС.", "date": "2019.10.13", "title": "Министърът на отбраната Красимир Каракачанов ще участва в церемония по въвеждане в експлоатация на тренажор на самолет „Пилатус“"}
{"url": "http://www.focus-news.net/news/2019/10/13/2707913/the-national-interest-kolko-e-silna-armiyata-na-turtsiyai.html", "text": "Простираща се на два континента, Турция разполага с една от най-силните въоръжени сили в Европа или Азия, коментира американското списание  The National Interest . \r\nС численост над 400 хил. души, въоръжените сили на Анкара са разделени на сухопътни сили, военновъздушни сили и флот. Съществуват и спец части, които са под директното командване на генералния щаб на турската армия. Преди години тя представляваше основната преграда пред страните от Варшавският договор, като беше изправена пред войските на България, Румъния и Съветския съюз, които във военно време биха могли да прекосят Тракия и да превземат Босфора.  \r\nСлед разпада на СССР, размера на турските въоръжени сили беше намален, като те освен това бяха механизирани. Турските военновъздушни сили са едни от най-силните в региона, като в състава си включват почти 300 изтребителя Ф-16. Турският флот също е един от най-големите в Източното Средиземноморие и разполага с множество подводници и морски пехотинци на свое разположение.  \r\nГоляма част от екипировката на войската е внесена от чужбина, но страната прави опити да създаде своя собствена военна индустрия. Турция разработва танкове и ракети и също така разширява връзките си с външни сили. Турските компании бяха включени в програмата за изтребители Ф-35, а след като страната беше изключена от нея, сега се опитват да разработят собствени самолети. Като се има предвид това, Турция разполага с няколко основни оръжия в своя арсенал.  \r\nЕдно от тях е крилатата ракета „SOM-J”. Тя беше създадена като част от програмата за изтребителите Ф-35 и представлява първата турска крилата ракета, създадена да поразява цели по земя и по море. Тя е създадена, за да бъде използвана от изтребителите Ф-35, но може да бъде прикачена и към Ф-16.  \r\nТурция също така разполага и с множество танкове „Леопард 2“, като германската машина е основният боен танк на сухопътните сили. Той разполага с напреднала и дебела броня, 120 мм гладкоцевно оръдие и дизелов двигател с 1500 конски сили. Танкът е бил разработен, за да предостави на силите на Западна Германия през Студената война надеждна машина, в случай на съветска инвазия. След края на Студената война Турция закупува няколкостотин използвани танкове „Леопард 2“. Те обаче не разполагат с подобренията, които други страни като Швеция, Сингапур и Германия използват. \r\nПрез 2016 поне десет турски танка „Леопард 2“ бяха унищожени в сражения с „Ислямска държава“.  \r\nТурските военновъздушни сили разполагат с 270 изтребителя Ф-16, но страната също така е една от малкото производители на самолета. Опитът на Анкара с него стои в основата на разработеният в Турция самолет \"Т-FX\". Той беше представен през 2019 г. на военно изложение в Париж.  \r\nТурция разполага и с множество подводници „Тип 209“, общо 14 на брой, което представлява един от най-големите подобни флотове в Средиземно море. Турските подводници са способни да се движат със скорост от 22 възела (около 40 км/ч) и са въоръжени с американски торпеда тип „Марк 37“.  \r\nТурция не е, строго казано, държава с ядрено оръжие. Въпреки това, статутът на страната като фронтова държава от Студената война доведе до това, че още тогава Анкара стана пазител на голям брой американски тактически ядрени оръжия. САЩ съхраняват приблизително 90  ядрени бомби във военновъздушната база в Инджирлик, като 50 са разпределени за пилоти на ВВС на САЩ и 40, предназначени за пилоти на турските ВВС. \r\nЯдрените бомби са поставени под строги военни мерки за контрол и безопасност от страна на САЩ, които правят почти невъзможно никоя друга страна, освен американските сили, да ги използва. Турските сили нямат достъп до тях, освен във военно време и дори тогава само под ръководството и надзора на американското командване. \r\n \r\n \r\n \r\n \r\n : Теодор Пенев", "date": "2019.10.13", "title": "The National Interest: Колко е силна армията на Турция?"}
{"url": "http://www.focus-news.net/news/2019/10/13/2707912/obshtina-panagyurishte-uspeshno-priklyuchi-proekt-za-podobryavane-na-gradskata-sreda.html", "text": "Община Панагюрище успешно приключи проект за подобряване на градската среда, съобщиха от  общинската администрация . Проект „Рехабилитация на улични настилки, тротоари и зелени площи в град Панагюрище“ се реализира по Оперативна програма „Региони в растеж“ 2014-2020, приоритетна ос 1 „Устойчиво и интегрирано градско развитие“. Проектът е на обща стойност 4 489 009,48 лева, от които 85 % /3 815 658,06 лева/ са предоставени като безвъзмездна финансова помощ от Европейския фонд за регионално развитие, а останалата част – 673 351,42 лева – национално финансиране. Планираните дейности бяха насочени към подобряване на градската среда, като част от интегрирана и широкообхватна стратегия за повишаване качеството на живот на населението на град Панагюрище в неговите различни аспекти: привлекателна градска инфраструктура, подобрени екологични условия и създаване на нови възможности за икономическо, културно и социално развитие. Общата цел на проекта е да се създаде устойчива, естетична и безопасна градска жизнена среда, която да допринесе за по-голяма сигурност за гражданите, ускорено икономическо развитие и по-високо ниво на инвестициите в региона.", "date": "2019.10.13", "title": "Община Панагюрище успешно приключи проект за подобряване на градската среда"}
{"url": "http://www.focus-news.net/news/2019/10/13/2707919/do-kraya-na-oktomvri-ruo-vav-varna-shte-priema-nominatsii-za-uchastnitsi-v-konkursa-za-uchiteli-inovatori.html", "text": "До края на октомври в Регионалното управление по образованието(РУО) във Варна и областта ще се приемат номинации за участници в Националния конкурс за учители иноватори. Това каза в интервю за  Радио „Фокус“ – Варна  началникът на РУО в града Венцеслава Генова. По думите й, в рамките на конкурса могат да бъдат номинирани учители, педагогически колективи и директори, които имат иновативен поглед, прилагат модерни методи в работата си. Целта е да се повиши авторитетът на учителската професия. Предложенията се подават по електронен път. Номинациите, подадени по области в цялата страна, ще бъдат разгледани до 5-ти януари. След това трябва да бъдат излъчени наградените участници в конкурса. „Идеята е да се стимулират и подкрепят директори, учители и педагогически екипи, които проявяват креативност, чрез иновации, повишават общата култура в образователната среда и се отличават с постижения на учениците“, обясни още Венцеслава Генова. Тя уточни, че учителят може да прилага модерни практики, но само ако те рефлектират във високи резултати на обучаващите се, ще се признава, че въпросният педагог е иноватор. „Мерилото ще е резултатът на учениците, не самоцелна и показна иновативност“, подчерта тя. \r\nДиана СТОЕВА", "date": "2019.10.13", "title": "До края на октомври РУО във Варна ще приема номинации за участници в конкурса за учители иноватори"}
{"url": "http://www.focus-news.net/news/2019/10/13/2707914/mestni-izbori-2019-kandidatat-za-kmet-na-sofiya-yordanka-fandakova-ne-mislya-che-moyat-uspeh-na-izborite-bi-bil-zalog-za-dovarshvaneto-na-tretiya-mandat-na-borisov.html", "text": "Не мисля, че моят успех на изборите би бил залог за довършването на третия мандат на Борисов. Това каза кандидатът за кмет на София от местна коалиция ГЕРБ (СДС) Йорданка Фандъкова в дебата си с Мая Манолова в предаването „Беновска пита“ по  „Канал 3“ . На въпрос дали нейният успех би бил като залог за довършването на третия мандат на Бойко Борисов, Фандъкова отговори: \"Не мисля. Изборите за кмет са мажоритарни. Аз съм се явявала три пъти на такива избори с лицето си, с това, което правя, с плановете и проектите. Правя го и в тази кампания. Не използвам манипулации, не използвам внушения. Да, аз имам много ясна политическа ориентация. Имам много ясни ценности, които не съм променяла през съзнателния си живот и нямам никакви намерения да го правя, независимо за каква позиция кандидатствам. Кандидатствам ясно за позицията кмет на София. София е градът и каузата, която мен ме интересува и съм работила за нея цял живот. Стоя като мажоритарен кандидат, отделно зад мен стои и се надявам с мен да работят и кандидатите за ГЕРБ и СДС. Имам много ясен профил\", заяви още", "date": "2019.10.13", "title": "Местни избори 2019: Кандидатът за кмет на София Йорданка Фандъкова: Не мисля, че моят успех на изборите би бил залог за довършването на третия мандат на Борисов"}
{"url": "http://www.focus-news.net/news/2019/10/13/2707918/blizo-30-transplantirani-hora-se-vklyuchiha-v-maratona-na-sofiya.html", "text": "Днес близо 30 трансплантирани хора и техни съмишленици застанаха в самостоятелен старт на Уиз еър София маратон 2019. Това съобщиха от  пресцентъра на Министерството на здравеопазването . Целта на специалния старт на трансплантираните наши съграждани беше да пробягат 42,19 метра (символично разстояние по аналогия на пълната дистанция на маратона от 42,195 км), с което да подкрепят и дадат надежда на всички пациенти от листата на чакащите, че имат шанс за пълноценен живот. Изпълнителна агенция „Медицински надзор“ и Министерството на здравеопазването солидарно със Съвета на Европа организират провеждането на събития в подкрепа на донорството и трансплантацията със съдействието на НПО, пациентски организации и медиите.", "date": "2019.10.13", "title": "Близо 30 трансплантирани хора се включиха в маратона на София"}
{"url": "http://www.focus-news.net/news/2019/10/13/2707920/buzhdar-osmani-nyama-kak-da-znaem-koga-shte-poluchim-data-za-zapochvane-na-pregovori-s-es.html", "text": "Няма как да знаем кога ще получим дата за започване на преговори за присъединяване към Европейския съюз, заяви заяви министърът по европейските въпроси на Северна Македония Буджар Османи, предава скопската медия  \"Фокус\" . \r\nToй коментира ситуацията преди предстоящата среща на върха на държавните ръководители на страните членки на ЕС на 17-18 октомври в Брюксел, след която Скопие очаква да получи дата за започване на преговори за прием в Общността. \r\n„Повечето страни са изразли подкрепата си за (получаването на) дата, особено за Република Северна Македония, включително Холандия. Очакваме обаче Франция да вземе решение. Все още нямаме позиция от Париж, имаме различните му позиции и дилеми във връзка с въвеждането на новата методология за преговори и кога тя да бъде въведена“, заяви Османи.  \r\n„Така че да, аз съм оптимист, но все пак съм много предпазлив, заради несигурността, която идва от (…) позицията на Франция в последния момент“, заяви още министърът. \r\nКоментирайки очакванията на гражданите на Македония, Османи заяви, че разбира съмненията им, породени от лошия опит, когато става въпрос за очакванията за започване на преговори. \r\n„От много време вървим по този път и много пъти сме били разочаровани. Имаме 10 поредни препоръки от Европейската комисия за започване на преговори, които Европейския съвет отхвърля, до сега поради гръцкото вето, а от юни поради други причини“, добави Османи и уточни, че това е решение, което изисква пълно единодушие от страна на държавите членки на ЕС.  \r\n \r\n : Теодор Пенев", "date": "2019.10.13", "title": "Буждар Османи: Няма как да знаем кога ще получим дата за започване на преговори с ЕС"}
{"url": "http://www.focus-news.net/news/2019/10/13/2707911/mestni-izbori-2019-kandidatat-za-kmet-na-sofiya-maya-manolova-parite-na-stolichani-se-harchat-neefektivno-te-se-razhishtavat-ot-tozi-koyto-realno-upravlyava-sofiya.html", "text": "Парите на столичани се харчат неефективно, те се разхищават, не казвам от г-жа Фандъкова, а от този който реално управлява София. Това каза кандидатът за кмет на София Мая Манолова по време на предизборен дебат в предаването „Беновска пита“ по  Канал 3 . „Предизборно обществените поръчки за близо 700 млн. лв. обществена поръчка за почистване на София, обществена поръчка за транспорт и изгаряне ЕРДФ горивото, за филтри, за закупуване на електробуси. Характерно за тях е, че в повечето от тях има само по един участник, предварително определен“, допълни кандидатът за кмет на София. „Да кажа няколко думи за останалите обществени поръчки. Притеснителното е, че те са за огромни суми, които непрекъснато растат. Например обществената поръчка за озеленяване предвижда нарастване от 5 до 9 пъти на различни дейности, например косенето на трева на наклонен терен“, добави Манолова. По думите на кандидат кметът на София повечето обществени поръчки обявени от г-жа Фандъкова са само с по един участник. „Случаят с този мини електробус, не знам дали е тестов, но марката на тестовия е изписана на задната част на този микробус. Този електроавтобус, който единствен отговаря на изискванията заложени в процедурата и същност в плика, който оставих в бТВ съм посочила именно тази марка и този модел“, каза още Манолова. „Това е доказателство, че това ще бъде спечелилият участник и това е предизборната кампания на г-жа Фандъкова. Не искам да казвам, че тя се е превърнала в каталог на спонсорите, защото марка на автобус, който ще спечели и ще участва в процедура, мисля че е достатъчно показателно“, коментира още Мая Манолова.", "date": "2019.10.13", "title": "Местни избори 2019: Кандидатът за кмет на София Мая Манолова: Парите на столичани се харчат неефективно, те се разхищават от този, който реално управлява София"}
{"url": "http://www.focus-news.net/news/2019/10/13/2707921/mestni-izbori-2019-kandidatat-za-kmet-na-sofiya-maya-manolova-ochakvam-grazhdanite-na-sofiya-da-glasuvat-za-promyanata-za-tova-stolitsata-da-ima-chestno-upravlenie-a-ne-zadkulisno.html", "text": "Очаквам на 27 октомври след това на 3 ноември гражданите на София да гласуват за промяната, за това модела на управление да бъде променен. София да има честно управление, а не задкулисно. Това каза кандидатът за кмет на София Мая Манолова по време на предизборен дебат в предаването „Беновска пита“ по  Канал 3 . „Решенията да се вземат легитимните органи, гражданите да бъдат питани и с тяхното мнение управляващите да се съобразяват. Умен град, зелен град, в който презастрояването да стане мръсна дума. Без строителство в междублокови пространства, зелени площи, детска градина за всяко дете“, добави Манолова. По думите и в София трябва да се изгради и канализация за една огромна част за жителите на престижните столични квартали, а също така и от близките населени места. Сред приоритетите на Манолова са тротоарите, борбата с трафика, чист въздух, който да дишат децата ни. „Достъп до информация, до пълна информация, за това кой каква позиция от общинските съветници заема. По какъв начин гласува, прозрачност на обществените поръчки, да са ясни предварително условията. Да не се организират и провеждат на тъмно, да има наистина публичност и прозрачност и ефективност за начина, по който се харчат парите на столичани“, каза още кандидатът за кмет на София. „София има огромен бюджет, той трябва да бъде впрегнат в интерес на гражданите и за решаване на техните проблеми. Кои са техните проблеми гражданите най-добре знаят, те трябва да бъдат слушани. Това е, което мога да слушам, да чувам гражданите, да действам и да нося отговорност лично с лицето и с името си за всяко свое действие“, допълни още Мая Манолова.", "date": "2019.10.13", "title": "Местни избори 2019: Кандидатът за кмет на София Мая Манолова: Очаквам гражданите на София да гласуват за промяната, за това столицата да има честно управление, а не задкулисно"}
{"url": "http://www.focus-news.net/news/2019/10/13/2707922/200-litra-nafta-sa-bili-otkradnati-v-razgradsko.html", "text": "Кражба на дизелово гориво е извършена в село Дянково. Това съобщиха от  ОД на МВР-Разград .  За времето от 16.30 часа на 10 октомври до 8.30 часа на 11 октомври от верижен булдозер са задигнати 200 л нафта и акумулатор. Нанесените щети на фирмата – собственик са в процес на изясняване. По случая се води разследване за престъпление.", "date": "2019.10.13", "title": "200 литра нафта са били откраднати в Разградско"}
{"url": "http://www.focus-news.net/news/2019/10/13/2707923/mestni-izbori-2019-kandidatat-za-kmet-na-sofiya-yordanka-fandakova.html", "text": "София има нужда от работа, не от много приказки. Това каза кандидатът за кмет на София от местна коалиция ГЕРБ (СДС) Йорданка Фандъкова в дебата си с Мая Манолова в предаването „Беновска пита“ по  „Канал 3“ . \"София има нужда от сериозна скорост на промяната. За да можеш да променяш, трябва да създаваш. София има нужда от работа, не от много приказки. За да можем да създаваме довеждащия транспорт в кварталите, трябваше да подновим и обновим градския транспорт, който свързва различните части на София. За да може да разширяваме строителството на метрото трябваше да построим двете първи линии. За да можем да говорим за промяна в отоплението на дърва и въглища, трябваше да защитим проекти. Кмет съм от 10 години, работя с гражданите, с гражданските организации. Много от промените, които съм направила са дошли като идеи от гражданите. Това е начинът. Гражданите имат своите лица, своите представителства. Работя с организациите с образованието, в социалната сфера. Работя с научните среди, отворихме общината за иновациите и науката\", допълни още кандидат-кметът Фандъкова. \"Създадохме много механизми и модели за подкрепа на младите. За подкрепа на спортистите, на творците. София има нужда от запазване на духа. Нека да не говорим само за инфраструктура, за образование, за култура, за това, че София има потенциала да се развива. Има хората. Най-важни в София са хората, хората, които да пазят духа и да върнем душата на София\", заяви още Фандъкова.", "date": "2019.10.13", "title": "Местни избори 2019: Кандидатът за кмет на София Йорданка Фандъкова: София има нужда от работа, не от много приказки"}
{"url": "http://www.focus-news.net/news/2019/10/13/2707926/25-akta-za-narusheniya-v-gorite-sastaviha-za-sedmitsa-sluzhitelite-na-yuzdp.html", "text": "25 акта за нерегламентирани дейности са съставили през изминалата седмица горските надзиратели към териториалните поделения на Югозападното държавно предприятие. Това съобщиха за  Радио „Фокус“ – Пирин  от предприятието. Над 1590 са извършените проверки, от които близо 1300 са на ловци във връзка с откриване на груповия лов на дива свиня. Инспектирани са също 197 обекта за добив на дървесина, 52 превозни средства и 48 – други физически лица. Задържани са 7 пространствени кубически метра дърва за огрев, моторно превозно средство и една каруца. Най-много нарушения са разкрити в района на „ДГС Разлог”, където за първите дни на октомври са съставени 19 акта за незаконна сеч и транспортиране на дървесина без контролна горска марка и превозен билет. Голяма част от заловените на място нарушители са се сдобили с допълнителни актове заради неизпълнение на разпореждане на горските служители. В района на „ДГС Самоков” за сеч на 2 куб. метра иглолистна строителна дървесина и 2 кубика иглолистни дърва за огрев, както и за транспортиране с каруца на 1 пр. м³ иглолистни дърва за огрев са съставени два акта. Дейностите по опазване на горските територии в обхвата на ЮЗДП продължават, като обект на денонощни дежурства и постоянен контрол остават районите с висока концентрация на нарушения. \r\nЛивия НИНОВА", "date": "2019.10.13", "title": "25 акта за нарушения в горите съставиха за седмица служителите на ЮЗДП"}
{"url": "http://www.focus-news.net/news/2019/10/13/2707925/zapochna-sreshtata-na-chetiri-ochi-mezhdu-ministar-predsedatelya-boyko-borisov-i-premiera-na-yordaniya-omar-razzaz.html", "text": "Премиерът на Йордания Омар Раззаз посрещна българския си колега Бойко Борисов в Министерски съвет в столицата Аман, предаде  специалният пратеник на Агенция “Фокус” . Борисов бе приветстван с официални почести. Към момента двамата провеждат среща на четири очи. Очаква се те да направят съвместно изявление. Част от делегацията, ръководена от Бойко Борисов, са министрите на културата и туризма - Боил Банов и Николина Ангелкова, които ще подпишат Меморандум за сътрудничество с Хашемитско кралство Йордания в областта на културата и туризма. По-късно българският министър-председател Бойко Борисов ще проведе лична среща с йорданския крал Абдулла II бин ал-Хусейн. \r\nВеселка ИВАНОВА", "date": "2019.10.13", "title": "Започна срещата на четири очи между министър-председателя Бойко Борисов и премиера на Йордания Омар Раззаз"}
{"url": "http://www.focus-news.net/news/2019/10/13/2707928/pregled-na-mezhdunarodnite-novini-do-1300-chasa-agentsiya-fokus.html", "text": "Руският президент Владимир Путин очаква Сирийският конституционен комитет да започне работа в следващите дни и приветства началото на дейността му, предава  ТАСС . \r\n„Настоявахме за това, и аз много се радвам, че това се случва сега - началото на политическия процес (в Сирия) в резултат на създаването на така наречения Конституционен комитет\", каза Путин пред журналисти. \r\nТой припомни, че идеята за Конституционния комитет за Сирия „е родена в Сочи, на Конгреса на сирийския народ“. \r\nСпоред него тогава сирийците са се споразумяли, че ще създадат комитета, който ще започне работа по изменението на сирийската конституция или ще приеме нова такава и ще спомогне за разрешаването на кризата в страната.  \r\n\"Минахме през доста сложен и дълъг път за формиране на този комитет, сега той най-накрая е сформиран от правителството, президента (на Сирия Башар) Асад и опозицията“, каза още Путин и изрази надежда, че Конституционният комитет ще започне да функционира в близкото бъдеще под егидата на ООН. \r\nТой обясни защо Москва така настоява да започне политически диалог. \r\n\"Дойдохме в Сирия, за да подкрепим законното правителство. Това не означава, че няма вътрешни проблеми. Това не означава, че сегашното ръководство не носи отговорност за ситуацията. Но това съвсем пък не означава, че сме длъжни да оставим терористични организации да завземат територията на Сирия\", каза Путин. \r\n„Ние не можехме да допуснем потока на бойци оттам към страните от бившия СССР, с които имаме прозрачна граница и безвизов режим“, добави президентът.  \r\n„Това беше мотивацията ни да предоставим помощ на законните власти (на Сирия). Ние не само предоставихме помощ на законните власти, но изхождаме от факта, че вътрешнополитическите противоречия трябва и могат да бъдат разрешени само с политически средства\", заяви още държавният глава. \r\n*** \r\n \r\n  Няма как да знаем кога ще получим дата за започване на преговори за присъединяване към Европейския съюз, заяви заяви министърът по европейските въпроси на Северна Македония Буджар Османи, предава скопската медия  \"Фокус\" . \r\nToй коментира ситуацията преди предстоящата среща на върха на държавните ръководители на страните членки на ЕС на 17-18 октомври в Брюксел, след която Скопие очаква да получи дата за започване на преговори за прием в Общността. \r\n„Повечето страни са изразли подкрепата си за (получаването на) дата, особено за Република Северна Македония, включително Холандия. Очакваме обаче Франция да вземе решение. Все още нямаме позиция от Париж, имаме различните му позиции и дилеми във връзка с въвеждането на новата методология за преговори и кога тя да бъде въведена“, заяви Османи.  \r\n„Така че да, аз съм оптимист, но все пак съм много предпазлив, заради несигурността, която идва от (…) позицията на Франция в последния момент“, заяви още министърът. \r\nКоментирайки очакванията на гражданите на Македония, Османи заяви, че разбира съмненията им, породени от лошия опит, когато става въпрос за очакванията за започване на преговори. \r\n„От много време вървим по този път и много пъти сме били разочаровани. Имаме 10 поредни препоръки от Европейската комисия за започване на преговори, които Европейския съвет отхвърля, до сега поради гръцкото вето, а от юни поради други причини“, добави Османи и уточни, че това е решение, което изисква пълно единодушие от страна на държавите членки на ЕС.  \r\n*** \r\n \r\n  Офанзивата на Турция в Северна Сирия е стигнала близо до лагер за бежанци в североизточната част на Сирия, в който са се намирали семействата хиляди членове на „Ислямска държава“, някои от които са избягали от лагера, след като той е бил бомбардиран, предава  Reuters . \r\nСтава дума за артилерийска бомбардировка, която е ударила бежански лагер на север от град Ракка и според представители на кюрдските сили представлява „подкрепа за възраждането на организацията „Ислямска държава“. \r\n*** \r\n \r\n  Турция силно осъди становището на Лигата на арабските държави, които обвиниха Анкара в нашествие върху арабски територии, пише вестник  Daily Sabah . \r\nВ свое изявление, говорителят на външното министерство в Анкара Хами Аксьой е заявил, че с думите си председателят на Лигата на арабските държави, Ахмед Абул-Гейт се превръща в партньор на терористите и предател за арабския свят.  \r\nВ своите коментари по време на срещата на Лигата в Кайро, Абул-Гейт описа операцията в Северна Сирия като „военна инвазия“.  \r\nАксьой заяви, че арабските страни критикуват Турция, вместо терористите, които заплашват териториалната цялост на Сирия.  \r\nАрабските външни министри също така призоваха Анкара незабавно да се изтегли от Сирия, след като осъдиха военната операция в региона.  \r\nСрещата на Лигата на арабските нации идва след началото на турската операция „Извор на мира“ в Северна Сирия, на изток от река Ефрат, която започна на 9 октомври.  \r\nЦелта й според правителството в Анкара е да елиминира терористичната заплаха по югоизточната граница на Турция. Също така цел на Анкара е и да засели в зоната за сигурност, която ще бъде създадена на територията на Северна Сирия бежанците, дошли от страната в Турция.  \r\nПо време на срещата, ливанският външен министър Гебран Басил подчерта важността на завръщането на Сирия към базираната в Кайро Лига на арабските страни.  \r\nЧленството на Дамаск в организацията беше временно преустановено през 2011 г., когато правителството на Башар Асад започна грубо потушаване на продемократичните протести, след коети започна и продължаващата вече осем години гражданска война в Сирия.  \r\nНа срещата в Кайро се изказаха и външните министри на Египет, Саудитска Арабия и Обединените арабски емирства, които също призоваха Турция да се изтегли от Северна Сирия и да потърси политическо решение на конфликта.  \r\n*** \r\n \r\n  Мандатът на министър-председателя на Израел Бенямин Нетаняху да формира правителство, предоставен му от президента Риувен Ривлин след парламентарните избори в страната няма да бъде удължаван след крайния срок, който е 24 октомври, пише вестник  The Jerusalem Post . \r\nИзточниците заявиха, че изглежда малко вероятно да има причина на Нетаняху да бъдат предоставяни допълнителни две седмици за тази цел, които по закон президентът може да му даде, за да сформира правителство, както се случи след предишните избори през април 2019 г. \r\nМинистърът на околната среда Зеев Елкин, който е член на управляващата партия на премиера „Ликуд“ заяви, че Нетаняху вероятно ще върне мандата на Ривлин единствено когато е убеден, че е невъзможно да бъде формирана управляваща коалиция. Според Елкин това може да се случи точно преди крайния срок за това.  \r\nВ такъв случай президентът ще предостави мандата на ръководителя на партията „Синьо и Бяло“ Бени Ганц в същият ден, когато изтече мандата на Нетаняху. Ганц ще получи 28 дни за да формира ново правителство.  \r\n*** \r\n \r\n  Турските сили, които изтреляха няколко артилерийски снаряда близо до база на спец частите от американската армия в Северна Сирия са знаели от месеци къде точно се намират американските бази, според американски държавни служители, което повдига въпроса дали с действията си Анкара не се опитва да изтласка войските на САЩ дори по-далеч от границата, пише вестник  Тhe Washington Post . \r\nИнцидентът се е случил близо до американска база, чиято цел е била да наблюдава град Кобане, докато Турция продължава операцията си срещу кюрдските формирования в Северна Сирия, някои от които си сътрудничеха със САЩ от години в борбата срещу групировката „Ислямска държава“. Операцията се провежда в ограничени региони на запад от град Кобане, но американските държавни служители вярват, че Анкара има амбициите да овладее много по-голяма територия.  \r\nСнарядите са ударили на няколкостотин метра от американската база, според източници в Пентагона. Капитанът от флота Брук Девалт, говорител  на Пентагона заяви, че войниците на САЩ в региона „са били подложени на артилерийски обстрел“, но не са били наранени от експлозиите.  \r\n„САЩ настоява Турция да се въздържа от действия, които могат да предизвикат незабавни защитни реакции“, заяви Девалт. \r\nВ свое изявление по-късно, турското външно министерство заяви, че техните войски не са се целили в американската база и са действали в „самозащита“, след като една от техните собствени бази е била атакувана.  \r\nНо ситуацията е била по-сериозна, заявиха няколко държавни служители във Вашингтон, които говориха при условие за анонимност. \r\nЕдин от тях заяви, че изстреляните снаряди са били оръжие, използвано за да поразява голяма площ и по принцип трябва да бъде използвано много по-внимателно, за да се избегне приятелски огън.  \r\n„Турция иска да ни премахне от целия граничен регион на дълбочина от 30 км“, добави източникът.  \r\n„Като се имат предвид всички налични факти, това бяха предупредителни изстрели по позната локация, а не случайни снаряди“, добави той.  \r\nГенералът от армията Марк Майли заяви малко преди инцидента, че турските сили „са напълно наясно, до последните координати“ за местоположението на американските войски в Сирия. Той добави, че военните на Вашингтон работят съвместно с Анкара „за да са сигурни, че те знаят с точност къде се намират американските сили.  \r\n*** \r\n \r\n  Започна гласуването за нов парламент на Полша, като избирателните секции отвориха в 07:00 часа местно време (8:00 българско време), предава агенция  ТАСС . \r\nПовече от 30 млн. граждани на Полша ще могат да подадат бюлетина в 27 415 избирателни секции, както в страната, така и в чужбина. В страната има общо 41 избирателни окръга.  \r\nПолските граждани ще изберат новия парламент, който ще се състои от 460 народни представители от долната камара на парламента и 100 сенатори от горната камара.  \r\nГласуването в Полша ще продължи 14 часа, ако не настъпят обстоятелства, които принуждават Централната избирателна комисия (ЦИК) да удължи работата на някои конкретни избирателни секции. Според плана всички избирателни секции трябва да бъдат затворени в 21:00 местно време (22:00 българско време). Веднага след това местните медии ще публикуват първоначалните резултати от изборите. \r\n*** \r\n \r\n  Турският вицепрезидент Фуат Октай осъди позицията на лидера на Севернокипърската турска република (СКТР) Мустафа Акънджъ по отношение на турската операция в Северна Сирия, предава  Anadolu Agency . \r\n„Осъждам Акънджъ, който игнорира факта, че операция „Извор на мира“ се провежда срещу кървавата терористична организация „Работническа партия на Кюрдистан“ (ПКК) в името на стабилността на региона“, заяви Октай.  \r\n„Нашата борба по време на мироопазващата операция в Кипър през 1974 г. беше проведена с цел да бъде донесен мир и просперитет на региона и нашата операция „Извор на мира“ в Сирия днес се провежда в същия дух“, добави той.  \r\nТой заяви, че „неприятните коментари“ на Акънджъ не са в тон с мнението на турските киприоти.", "date": "2019.10.13", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/13/2707927/premierat-na-yordaniya-omar-razzaz-dnes-zatvarzhdavame-otnosheniyata-si-s-priyatelska-balgariya.html", "text": "Кралят на Йордания Абдулла II бин ал-Хусейн отделя изключително внимание на отношенията с приятелска България, затова и днес затвърждаваме това приятелство. Това каза йорданският премиер Омар Раззаз на среща с българския си колега Бойко Борисов в Министерския съвет в столицата Аман, предаде  специалният пратеник на Агенция “Фокус” . “Йордания доказа, че има висок имунитет срещу това, което се случва в региона, ние сме мост и нашата позиция остава непроменена особено по палестинския проблем”, обясни той. По думите му \r\nпо темата икономика са налице историческите връзки между двете държави, особено в търговията. “Искаме да възстановим износа на фосфати, който беше доста голям през годините за България. Развиваме фармацефтиката и информационните технологии”, добави Раззаз. Йорданският премиер отбеляза, че туризмът между България и Йордания бележи ръст. “Нашите министри работят много динамично”, обобщи той.  \r\nВеселка ИВАНОВА", "date": "2019.10.13", "title": "Премиерът на Йордания Омар Раззаз: Днес затвърждаваме отношенията си с приятелска България"}
{"url": "http://www.focus-news.net/news/2019/10/13/2707929/vitsepremierat-ekaterina-zaharieva-shte-uchastva-v-saveta-vanshni-raboti-v-lyuksemburg.html", "text": "Вицепремиерът и министър на външните работи Екатерина Захариева заминава за Люксембург, където на 14 октомври ще участва в заседанието на Съвета „Външни работи“ (СВнР). Това съобщиха от пресцентъра на  Министерство на външните работи . Сред основните теми на срещата са ситуацията в Сирия и военната операция, предприета от Турция там, както и напрежението в Източното Средиземноморие във връзка с новите сондажни дейности на Турция. Външните министри от ЕС ще проведат работен обяд с министъра на външните работи на Украйна Вадим Пристайко. Очаква се на него да бъдат обсъдени отношенията между Европейския съюз и Украйна, която е една от водещите държави в инициативата „Източно партньорство“. Ще бъдат дискутирани възможностите за засилване на политическото сближаване и икономическата интеграция на страната с ЕС в съответствие със Споразумението за асоцииране, както и усилията за урегулиране на ситуацията в Донбас. Външните министри ще присъстват и на прощална вечеря с Върховния представител на ЕС по въпросите на външните работи и политиката на сигурност Федерика Могерини, чийто мандат изтича в края на октомври 2019 г.", "date": "2019.10.13", "title": "Вицепремиерът Екатерина Захариева ще участва в Съвета „Външни работи“ в Люксембург"}
{"url": "http://www.focus-news.net/news/2019/10/13/2707931/balgarinat-probyagal-5000-km-za-51-dni-todor-dimitrov-se-sreshta-sas-studenti-i-prepodavateli-ot-yuzu-neofit-rilski.html", "text": "Ултрамаратонецът гл. ас. д-р Тодор Димитров ще гостува на Югозападния университет „Неофит Рилски“. Това съобщи за  Радио „Фокус“ – Пирин  Веска Арабаджиева, специалист връзка с обществеността към ЮЗУ „Неофит Рилски“. Той ще се срещне със студенти и преподаватели на 15 октомври 2019 г. от 10:00 ч. в зала 114 (Първи учебен корпус). 44-годишният Тодор Димитров, завършил най-дългото състезание в света „Шри Чинмой Себенадминаване 3100 мили“ – Ню Йорк, САЩ, е 44-тият човек в света, който успя да завърши този маратон от 5000 км. Тодор Димитров преподава във Военната академия „Г.С.Раковски“ в София. Той е капитан II ранг. Срещата се организира под патронажа на ректора на ЮЗУ „Неофит Рилски“ проф. д-р Борислав Юруков.", "date": "2019.10.13", "title": "Българинът пробягал 5000 км за 51 дни Тодор Димитров се среща със студенти и преподаватели от ЮЗУ „Неофит Рилски“"}
{"url": "http://www.focus-news.net/news/2019/10/13/2707930/vladimir-putin-donald-tramp-ne-mozhe-da-normalizira-otnosheniyata-na-sasht-s-rusiya.html", "text": "Руският президент Владимир Путин заяви, че предизборните обещания на държавния глава на САЩ Доналд Тръмп не означават, че той е способен да нормализира отношенията между Вашингтон и Москва, предава  РИА Новости . \r\nПредизборните изявления на Доналд Тръмп за необходимостта от нормализиране на отношенията между Руската федерация и САЩ не са изпълнени, но в Москва се отнасят към това с разбиране, заяви Путин пред журналисти. \r\n\"Ние знаем какво казва президентът Тръмп за руско-американските отношения. Знаем, че по време на предишната предизборна кампания, той се изказа за нормализиране, но за съжаление това все още не е свършено“, заяви руският президент.  \r\n\"Но ние нямаме претенции, защото виждаме какво се случва в политическия живот на САЩ. И вътрешният политически дневен ред не позволява на действащия президент да предприеме стъпки за радикално подобряване на руско-американските отношения\", добави още Путин.  \r\n \r\n : Теодор Пенев", "date": "2019.10.13", "title": "Владимир Путин: Доналд Тръмп не може да нормализира отношенията на САЩ с Русия"}
{"url": "http://www.focus-news.net/news/2019/10/13/2707924/tass-putin-se-radva-che-zapochva-politicheskiya-dialog-za-siriya-i-napomni-za-urotsite-ot-irak-i-libiya.html", "text": "Руският президент Владимир Путин очаква Сирийският конституционен комитет да започне работа в следващите дни и приветства началото на дейността му, предава  ТАСС . \r\n„Настоявахме за това, и аз много се радвам, че това се случва сега - началото на политическия процес (в Сирия) в резултат на създаването на така наречения Конституционен комитет\", каза Путин пред журналисти. \r\nТой припомни, че идеята за Конституционния комитет за Сирия „е родена в Сочи, на Конгреса на сирийския народ“. \r\nСпоред него тогава сирийците са се споразумяли, че ще създадат комитета, който ще започне работа по изменението на сирийската конституция или ще приеме нова такава и ще спомогне за разрешаването на кризата в страната.  \r\n\"Минахме през доста сложен и дълъг път за формиране на този комитет, сега той най-накрая е сформиран от правителството, президента (на Сирия Башар) Асад и опозицията“, каза още Путин и изрази надежда, че Конституционният комитет ще започне да функционира в близкото бъдеще под егидата на ООН. \r\nТой обясни защо Москва така настоява да започне политически диалог. \r\n\"Дойдохме в Сирия, за да подкрепим законното правителство. Това не означава, че няма вътрешни проблеми. Това не означава, че сегашното ръководство не носи отговорност за ситуацията. Но това съвсем пък не означава, че сме длъжни да оставим терористични организации да завземат територията на Сирия\", каза Путин. \r\n„Ние не можехме да допуснем потока на бойци оттам към страните от бившия СССР, с които имаме прозрачна граница и безвизов режим“, добави президентът.  \r\n„Това беше мотивацията ни да предоставим помощ на законните власти (на Сирия). Ние не само предоставихме помощ на законните власти, но изхождаме от факта, че вътрешнополитическите противоречия трябва и могат да бъдат разрешени само с политически средства\", заяви още държавният глава. \r\n \r\n : Теодор Пенев", "date": "2019.10.13", "title": "ТАСС: Путин се радва, че започва политическия диалог за Сирия и напомни за уроците от Ирак и Либия"}
{"url": "http://www.focus-news.net/news/2019/10/13/2707945/mestni-izbori-2019-mustafa-karadaya-ot-gurkovo-nashiyat-kandidat-shte-bade-kmet-obedinitel-koyto-shte-se-grizhi-ednakvo-za-problemite-na-vsichki.html", "text": "„В ДПС всички етноси сме заедно и всички с достойнството си отстояват своята идентичност и ще продължават по този път. Ние милеем за нашата Родина и от 30 години сме доказали с делата си, че сме пазители на целостта, стабилността, сигурността и мира на нашата страна.“ Така се обърна към жителите на община Гурково председателят на ДПС Мустафа Карадайъ. Това съобщиха от пресцентъра на  ДПС .  \r\nНа предизборната среща в град Гурково бе представена листата за общински съветници и кандидата на ДПС за кмет на общината Мариан Цонев. Председателят на ДПС каза, че няма да позволим на никой да поставя под риск демокрацията в нашата държава. Тяхната омраза не може да победи нашата любов. Ние ще им отвърнем с любов, за да им кажем, че нас никой не може да разделя, каза още той. Нито в Сунгурларе, нито в Гурково, нито в България. Никой не може да ни раздели по етнически и религиозен принцип, добави Карадайъ. \r\nПравят се на националисти, говорят за Левски, но не чуват неговите завети, а именно да живеем заедно всички етноси в чиста и свята република, обяви още лидерът. Това е завета на Левски и това прави ДПС в продължение на вече 30 години, бе категоричен той. \r\nКарадайъ даде подкрепата за кандидата за кмет на община Гурково Мариан Цонев и каза, че ние задължаваме нашия кандидат да стане кмет-обединител на хората в община Гурково. Кметът, който ще се грижи еднакво за проблемите на община Гурково и на всички населени места, добави той. \r\nНашите деца искат четири години грижи, а не еднодневно внимание, обяви лидерът. Ние в ДПС знаем, че властта в една демокрация не се взима със сила, а от хората. Властта е на хората, а всички политици са инструмент за реализиране на тази власт, която е на хората. Там персоните са временно, заключи лидерът на ДПС. \r\nЗам.-председателят на ПГ на ДПС Йордан Цонев каза, че ДПС е партията, която олицетворява единството на България. ДПС е партията, която възникна от болката и мъката на един етнос и една религия. ДПС поведе битката за демокрация от тази мъка, добави той. Превърна я в мирния европейски път на България и днес изправя пред вас една партия, обединила букет от етноси – българи, турци, роми, арменци и всички етноси. Един прекрасен букет от религии носи знамето на демокрацията, единството и прогреса, заяви още Цонев. \r\nЙордан Цонев каза, че някой в нашата страна е силно разтревожен от това, че в ДПС всички сме заедно. Че в ДПС различието не е проблем, а е богатство, изтъкна той. ДПС прави от различието богатство и политика, която е пример не само за останалите в България, а и за цяла Европа. За ДПС са важни малките общини и малките населени места, защото в ДПС са важни хората, децата и тяхното бъдеще, обяви Цонев. \r\nНа предизборната среща присъства и зам.-председателят на ПГ на ДПС Халил Летифов.", "date": "2019.10.13", "title": "Местни избори 2019: Мустафа Карадайъ от Гурково: Нашият кандидат ще бъде кмет-обединител, който ще се грижи еднакво за проблемите на всички"}
{"url": "http://www.focus-news.net/news/2019/10/13/2707948/mestni-izbori-2019-d-r-emil-karaivanov-bsp-bezsporen-uspeh-na-poslednite-osem-godini-upravlenie-na-obshtina-asenovgrad-e-sotsialnata-politika.html", "text": "Един от безспорните успехи на последните осем години управление на Асеновград е социалната политика. Това каза кандидатът на „БСП за България“ за кмет на Община Асеновград д-р Емил Караиванов в интервю за  Агенция „Фокус“  за мотивите си да се включи в кметската надпревара, за свършеното до момента и за акцентите от програмата си.  По думите му сред успехите на управленето още е политиката в полза на решаването на демографските проблеми. „Заедно с това продължение, аз поемам ангажимент за навременна и качествена общинска политика в подкрепа на нуждаещи се лица и общности. Естествено образованието, културата, спорът и туризмът за мен като кандидат за следващ мандат в община Асеновград са категоричен мотив за нови инвестиции. И накрая, но в никакъв случай на последно място по значение,  е акцентът върху сигурността гарантирания обществен ред и защита на собствеността в общината“, обясни кандидатът за кмет на Асеновград. Той посочи, че платформата му за управление е достатъчно всеобхватна и с важни акценти. \r\nДеница КИТАНОВА      \r\n \r\n Пълния текст на интервюто четете в раздел „Мнение“", "date": "2019.10.13", "title": "Местни избори 2019: Д-р Емил Караиванов, БСП: Безспорен успех на последните осем години управление на община Асеновград е социалната политика"}
{"url": "http://www.focus-news.net/news/2019/10/13/2707951/sport-daniyl-medvedev-specheli-mastars-turnira-v-shanhay.html", "text": "Данийл Медведев е новият шампион на „Мастърс“ турнира в Шанхай. На финала руснакът победи с 2:0 сета Александър Зверев (Германия), в отделните части 6:4, 6:1 за малко повече от час игра. Това беше шести последователен финал за Медведев, като спечели 4-ата си титла за сезона и общо 7-а в кариерата си. За Данийл това е втора титла от „Мастърс“ сериите, след тази в Синсинати през лятото. Освен това Медведев записа първи успех над Зверев, срещу когото имаше само загуби от предишните им четири двубоя. \r\nВпечатляващ е и фактът, че по пътя към успеха в Шанхай, Медведев не загуби нито един сет.", "date": "2019.10.13", "title": "Спорт: Данийл Медведев спечели „Мастърс“ турнира в Шанхай"}
{"url": "http://www.focus-news.net/news/2019/10/13/2707946/balgariya-i-yordaniya-podpisaha-memorandum-za-razbiratelstvo-v-oblastta-na-turizma.html", "text": "В присъствието на министър-председателя Бойко Борисов и на премиера на Йордания Омар Раззаз беше подписан Меморандум за разбирателство между правителството на Република България и правителството на Хашемитското кралство Йордания за сътрудничество в областта на туризма, предаде  специалният пратеник на Агенция “Фокус” . Подписи под документа поставиха от българска страна министърът на туризма Николина Ангелкова и министърът на културата Боил Банов, а от страна на домакините - министърът на туризма и археологическото наследство на Хашемитско кралство Йордания Маджд Шуейке. Меморандумът е пример за продължаващото сътрудничество в културния и туристическия обмен между двете държави. Документът отразява готовността на България и Йордания да засилят приятелските си отношения и да допринесат за икономическото развитие и растежа на туристическия си потенциал, както и за опазване на културното наследство. България и Йордания ще насърчават съвместното си сътрудничество в различни видове туризъм с най-голям потенциал. Те ще работят активно за популяризиране ролята на културното наследство сред подрастващите. Сред основните видове туризъм, споменати като акцент в документа, са културният, фестивалният, селският, кулинарният и др. Предвижда се и партньорство в опазване на културното наследство с „Петра Нешънъл Тръст“. Двете страни ще обменят информация за организиране и участие в международни събития, популяризиращи съответните туристически продукти, както и в мащабни културни мероприятия. Предвижда се засилване на контактите за развитието на туристическата инфраструктура и в обмена на добри практики, които могат да увеличат взаимния приток на туристи. \r\nВеселка ИВАНОВА", "date": "2019.10.13", "title": "България и Йордания подписаха Меморандум за разбирателство в областта на туризма"}
{"url": "http://www.focus-news.net/news/2019/10/13/2707947/mestni-izbori-2019-d-r-delyan-georgiev-shte-otvorya-shiroko-vratite-na-obshtinata-za-horata-ot-izgrev.html", "text": "Лидерът на БСП - София Калоян Паргов връчи кметски паспорт на д-р Делян Георгиев и му пожела гражданите от района да го подпечатат на 27-ми октомври.  Това съобщиха от БСП- София . Ако получа доверието ви и стана кмет на нашия район, ще отворя широко вратите на общината за вас, моите съкварталци, приятели и съседи. Ще бъда троянският кон на хората в сградата на ул. \"Атанас Далчев\" №12, защото заедно можем абсолютно всичко. Това каза кандидатът на БСП за кмет на район „Изгрев“ д-р Делян Георгиев на среща с гражданите. На събитието присъстваха лидерът на БСП – София и водач на листата на социалистите Калоян Паргов и кандидати за общински съветници. След официалната част на сцената се качиха Катя и Здравко от дует \"Ритон\", които изпълниха хитовете си и се погрижиха за доброто настроение на участниците в събитието. „Аз съм един от вас, роден съм и живея в \"Дианабад\", заедно с цялото си семейство. Не съм безразличен към презастрояването на нашия район, към дупките по улиците, към разбитите тротоари, към унищожаването на зелените площи. И аз, като вас, вечер, когато се прибирам, изнервено обикалям квартала в опит да си намеря масто за паркиране, а такова все няма и няма“, категоричен бе д-р Георгиев. Той си обърна към гражданите с думите: „Ние сме тези, които болеем за проблемите на района. Ние знаем какво искаме за нас и децата ни. Крайно време е жителите на \"Изток\", \"Изгрев\" и \"Дианабад\" да вземем контрола в наши ръце. Заедно можем да го постигнем!“ \r\n„На 27 октомври можем да сложим край на недобрата посока, в която пое районът преди известно време и да положим началото на нова - за нас, за децата ни, за целия \"Изгрев\"“, призова Делян Георгиев.Ние няма да пилеем парите на софиянци, а с грижата на добър стопанин на Столична община ще решаваме проблемите им заедно с тях. Това каза Калоян Паргов по време на среща с гражданите на  \"Изгрев\". Лидерът на БСП - София връчи кметски паспорт на д-р Делян Георгиев и му пожела гражданите от района да го подпечатат на 27-ми октомври. \"Тук съм, за да подкрепя от името на Градската организация на БСП в София д-р Делян Георгиев. Той е млад, образован и местен. И искаме да му вдъхнем кураж по пътя към кметския пост в \"Изгрев\", каза Калоян Паргов. - В кметския паспорт на д-р Георгиев пише следното: Повече паркоместа, повече зелени площи, достъпна градска среда, прозрачна община и повече места в детските градини. За да ги изпълни, той има нужда гражданите да го подкрепят и да подпечатат в бюлетината с номер 56 кметския му мандат. Кметът на промяната на София Мая Манолова и на \"Изгрев\" д-р Георгиев обаче може да бъдат успешни само с мнозинство в СОС зад гърба им. Затова е толкова важно гражданите да гласуват и за листата на БСП за общински съветници също с номер 56\". \r\n„Столична община разполага с бюджет от 1,7 млрд. Но продължава да има недостиг на места в детските градини, улиците са с дупки, няма бордюри, в някои райони асфалтът е от времето на социализма, мръсният въздух е проблем №1, няма къде да паркираме... Какво е решението? Решението не е да се събират още повече пари от всички нас. Няма нужда да се вдигат данъците и таксите на столичани. Има нужда от прозрачност и професионализъм в управлението на града и да се питат хората за какво да се харчат парите. Защото никой не знае по-добре от гражданите какви са проблемите в района, в който те живеят\", заяви Паргов. \r\nВодачът на листата на БСП за общински съветници е убеден, че бюджетът на Столична община може да бъде планиран и използван далеч по-ефективно за гражданите на София. \"Можеше ли с парите за ремонта на ул. \"Граф Игнатиев\", с който Столична община стана за смях, да бъдат решени по-неотложни проблеми, попита риторично Калоян Паргов. - За този ремонт бяха похарчени 24 милиона лева. С тези пари за 2 години можеше да бъдат построени 10 нови детски градини. Можеше ли средствата от платеното паркиране да бъдат използвани по-ефективно? Можеше ли с тях да бъдат ремонтирани тротоарите и пътните настилки? Ако имаше политическа воля и желание, за 4 години 400 км от настилките в София, предимно на кварталните улици, може да бъдат подновени. Столична община има пари. Но не ги харчи ефективно“. \r\n„Ние можем да обещаем точно това - да не пилеем парите на софиянци, а с грижата на добър стопанин да ги използваме така, че да решаваме колкото е възможно повече проблеми на гражданите\", заяви лидерът на столичните социалисти.", "date": "2019.10.13", "title": "Местни избори 2019: Д-р Делян Георгиев: Ще отворя широко вратите на общината за хората от „Изгрев“"}
{"url": "http://www.focus-news.net/news/2019/10/13/2707950/premierat-boyko-borisov-mozhem-da-se-dogovorim-balgariya-da-domakinstva-protsesa-akaba.html", "text": "България може да домакинства Процеса Акаба. Това предложи министър-председателят Бойко Борисов в изявление пред йорданския си колега Омар Раззаз в Мининистерския съвет в столицата Аман, предаде  специалният пратеник на Агенция “Фокус” . Борисов припомни, че България е провела прекрасно председателство на ЕС. “Справи се прекрасно и с формата 16+1 с Китай. Мисля, че можем да се договорим София да домакинства и Процеса Акаба”, обясни той. Българският премиер каза още, че двете страни ще работят съвместно в сферата на образованието, иновациите, програмата “Еразъм +”, високите технологии и дигиталната инфраструктура. “На срещата с крал Абдула II ще разговаряме и за сигурността, киберсигурността и борбата с тероризма”, добави той \r\nБългарският премиер заяви, че има огромни възможности за развитие на религиозния туризъм, археологията, опазването на историческото и културното наследство.  \r\nВеселка ИВАНОВА", "date": "2019.10.13", "title": "Премиерът Бойко Борисов: Можем да се договорим България да домакинства Процеса Акаба"}
{"url": "http://www.focus-news.net/news/2019/10/13/2707954/premierat-boyko-borisov-dlazhni-sme-da-podpomognem-yordaniya-pri-spravyaneto-s-problema-s-migrantite.html", "text": "Длъжни сме да подпомогнем Йордания при справянето с проблема с мигрантите. Това каза министър-председателят Бойко Борисов в изявление след срещата с йорданския си колега Омар Раззаз в Мининистерския съвет в столицата Аман, предаде  специалният пратеник на Агенция “Фокус” . “Не можем само да говорим, оценяваме и благодарим за изключителните усилия и тежест, които поема Йордания с тези над 1 млн. и 200-300 хиляди мигранти на територията й. Това сега на съвета в Брюксел ще го преговоря с колегите. Ние сме длъжни да подпомогнем Йордания в тази изключителна тежест, която е поела”, заяви той. Българският премиер добави, че на срещата с Омар Раззаз са обсъдени и общите тревоги за войната в Сирия. По думите му Йордания е една от държавите, която като България, води балансирана политика и не случайно външните ни министерства имат сходни позиции по всички важни въпроси. “Крал Абдула II е бил гост и на ЕНП в Брюксел. Аз съм имал честта да ме приеме още когато бях главен секретар на МВР”, припомни Борисов. Министър-председателят оцени високо гостоприемството на домакините. “Предпочитам кратки и бързи срещи, отколкото тягостни и продължителни, такива, на които не се върши нищо”, обобщи Борисов. В края на изявлението той покани Раззаз и краля на Йордания да посетят България, като посещението да бъде съчетано с междуправителствено заседание. \r\nВеселка ИВАНОВА", "date": "2019.10.13", "title": "Премиерът Бойко Борисов: Длъжни сме да подпомогнем Йордания при справянето с проблема с мигрантите"}
{"url": "http://www.focus-news.net/news/2019/10/13/2707955/afp-frantsiya-e-raztrevozhena-ot-informatsiyata-za-izbyagali-chuzhdi-grazhdani-svarzani-s-islyamska-darzhava-ot-lageri-v-severna-siriya.html", "text": "Франция заяви, че е „разтревожена“, след като кюрдските сили информираха, че стотици роднини на чуждестранни членове на „Ислямска държава“ са избягали от бежански лагер в Северна Сирия, след като той е бил бомбардиран от турската артилерия, предава  AFP . \r\n„Разбира се, че сме разтревожени за това какво може да се случи. И именно затова настояваме Турция да прекрати интервенцията, която е започнала, възможно най-скоро“, заяви говорител на френското правителство, като имаше предвид военната операция, наречена от Анкара \"Извор на мира\", която правителството провежда в Северна Сирия.  \r\nПо-рано кюрдски източници съобщиха, че след артилерийски обстрел, който е ударил бежански лагер на север от град Ракка, около 800 души, свързвани с „Ислямска държава“ са успели да напуснат лагера.  \r\n \r\n : Теодор Пенев", "date": "2019.10.13", "title": "AFP: Франция е разтревожена от информацията за избягали чужди граждани, свързани с „Ислямска държава“ от лагери в Северна Сирия"}
{"url": "http://www.focus-news.net/news/2019/10/13/2707956/10-apteki-sa-provereni-ot-sluzhiteli-na-rzi-varna-prez-minalata-sedmitsa.html", "text": "10 аптеки са проверени от служители на РЗИ – Варна през миналата седмица. Това съобщиха за  Радио „Фокус“ – Варна  от Регионалната здравна инспекция в града, на база данните за периода от 4-ти до 10-ти октомври. От там добавиха, че служителите на отдел “Организация и контрол на медицинските дейности” са направени общо 39 проверки, от тях 10 в аптеки, 1 на дрогерия, 3 на лица, практикуващи неконвенционални методи за благоприятно въздействие върху индивидуалното здраве, 3 в Лечебно заведение за болнична помощ, 21 в Лечебни заведения за извънболнична помощ , една проверка е била извършена наа лекар. Издадени са 4 указания на аптеки за спазване изискванията на Наредба 28/2008 г. и едно хигиенно заключение за търговия на дребно с лекарствени продукти. Издадено е едно разрешение за съхранение и продажба на лекарствени продукти . Комисията за администриране на процеса по регистрация и настъпили промени в обстоятелствата по извършена регистрация на лечебните заведения за извънболнична помощ и хосписите е разгледала документи за промяна в обстоятелствата по вече извършени регистрации на две лечебни заведения и една първоначална регистрация, изпрати в Изпълнителна Агенция „Медицински надзор“ три комплекта документи за регистрация  и пререгистрация и връчи три удостоверения за регистрации на лечебни заведения . За периода на територията на област Варна от инспектори на отдел “Противоепидемичен контрол” са извършени 35 проверки. Няма наложени административни санкции. Извършени са и 51  епидемиологични проучвания на болни с остри заразни болести.През изминалата седмица служителите в отдел ”Медицинска паразитология” са извършени 27 проверки, от които в детски заведения по отношение на санитарно-хигиенния режим, тематични проверки и оказана методична помощ. Няма наложени административни санкции. \r\n \r\nДесислава ВАСИЛЕВА", "date": "2019.10.13", "title": "10 аптеки са проверени от служители на РЗИ – Варна през миналата седмица"}
{"url": "http://www.focus-news.net/news/2019/10/13/2707917/sky-news-dzheremi-korbin-edva-li-shte-podkrepi-sdelka-za-brekzit-mezhdu-es-i-dzhonsan.html", "text": "Лидерът на британската Лейбъристка партия Джереми Корбин заяви, че най-вероятно няма да подкрепи сделка, до която премиерът Борис Джонсън е достигнал с Европейския съюз за Брекзит, предава  Sky News . \r\nКорбин се изрази скептично за възможността Лондон и Брюксел да се споразумеят.  \r\n„Смятам, че проблемните зони са регулацията и дерегулацията, които идват от кое да е търговско споразумение с Европа, но също така основен проблем е и ирландската граница“, заяви Корбин.  \r\n„И ако се създава граница в Ирландско море, вместо на остров Ирландия, виждам защо може да има проблеми“, заяви Корбин, като имаше предвид оставането на Северна Ирландия в митническия съюз на ЕС, за което Брюксел настоява.  \r\nТой заяви и, че ще предупреди депутатите си да не подкрепят провеждане на референдум, свързан с каквато и да е сделка за Брекзит.  \r\n„Смятам, че много хроа в парламента, не задължително депутати от Лейбъристката партия, но и други, може да са склонни да подкрепят такова нещо, дори и да не са съвсем съгласни със сделката“, заяви Корбин. \r\nТой заяви, че би посъветвал тези депутати да внимават с решението си, понеже може да сгрешат. Според Корбин сделка с ЕС трябва да защитава интересите на Великобритания и на работниците.  \r\n„Искам ние да защитаваме тези права на работниците, (…) и искам да имаме търговски взаимоотношения с Европа“, заяви ръководителят на лейбъристите.  \r\n \r\n : Теодор Пенев", "date": "2019.10.13", "title": "Sky News: Джереми Корбин едва ли ще подкрепи сделка за Брекзит между ЕС и Джонсън"}
{"url": "http://www.focus-news.net/news/2019/10/13/2707953/ria-novosti-irak-izprati-10-hil-voynitsi-za-da-ukrepvane-na-granitsata-si-sas-siriya.html", "text": "Иракските власти изпратиха 10 хил. войници в граничните региони със Сирия, за да предотвратят евентуалното преминаване на терористични групи на територията страната, предава  TACC , като се позовава на министерството на отбраната в Багдад.  \r\nСпоред съобщението \"най-малко 10 хил. иракски войници, офицери и бойци на шиитската милиция са изпратени на иракско-сирийската граница западно от град Мосул\".  \r\nПредставител на министерството на отбраната на Ирак потвърди, че близо до сирийските провинции ще бъдат разположени допълнителни сили. Тези подкрепления, добави той, \"трябва да бъдат подготвени за всяка извънредна ситуация, свързана с възможното навлизане на членове на терористичната групировка „Ислямска държава“ \r\n \r\n : Теодор Пенев", "date": "2019.10.13", "title": "РИА Новости: Ирак изпрати 10 хил. войници за да укрепване на границата си със Сирия"}
{"url": "http://www.focus-news.net/news/2019/10/13/2707957/ria-novosti-teheran-e-sabral-uliki-svarzani-s-intsidenta-s-napadnatiya-iranski-tanker-v-cherveno-more.html", "text": "Техеран събра доказателства за инцидента с иранския танкер в Червено море, който беше ударен от ракети, но ще продължи разследването докато не уточни със сигурност кой стои зад нападението, заяви иранският президент Хасан Роухани, предава  РИА Новости . \r\nСпоред него, по време на разговорите с пакистанския премиер Имран Хан, Техеран е изразил своята загриженост за безопасността на танкерите в региона. Той е обърнал внимание на последния инцидент с иранския танкер „Сабити“, който беше ударен от ракети по-рано. \r\n\"Събрахме доказателства и ги представихме на премиера на Пакистан, като подчертахме, че нашето разследване ще продължи, докато не бъде постигнат окончателният резултат и не бъдат изяснени основните участници, извършили нападението\", каза Роухани. \r\n \r\n : Теодор Пенев", "date": "2019.10.13", "title": "РИА Новости: Техеран е събрал улики, свързани с инцидента с нападнатия ирански танкер в Червено море"}
{"url": "http://www.focus-news.net/news/2019/10/13/2707959/mestni-izbori-2019-kaloyan-pargov-za-mineralnite-izvori-v-sofiya-prestaplenie-e-da-sme-varhu-zlatna-mina-a-da-ne-ya-izpolzvame.html", "text": "Престъпление е да сме върху златна мина, а не я използваме. Това заяви лидерът на БСП - София и водач на листата за общински съветници Калоян Паргов на среща с жители на район „Лозенец“ в Банската градинка, съобщиха от пресцентъра на  БСП-София . Той беше категоричен, че България е известна с минералните си извори, а в момента на много места те са просто неизползваеми. „Това са пропуснати приходи за държавата и столицата. Навсякъде по света се строят балнеоложки центрове, само тук прахосваме минералните води“, обясни Калоян Паргов. „Решението е, чрез публично-частни партньорства, да се развиват и това да носи пари за общината“, каза той. Според Паргов, ако се разработят такива центрове всички ще спечелят, това ще развие и туризма. „София е европейска столица и трябва да изглежда като такава“, допълни Калоян Паргов. ' \r\nВодачът на листата на БСП в София, която е с номер 56 в бюлетината, посочи, че трябва прозрачно управление. „Това ще се постигне чрез обществени съвети. Трябва да има контрол“, убеден е той. \r\n„В район „Лозенец“ има неудовлетвореност от сегашното управление. Време е за промяна“, заяви председателят на БСП - София. \r\nВ срещата взеха участие и кандидатът за кмет на район „Лозенец“ Николай Велчев, както и кандидатите за общински съветници Атанас Минев и Симеон Иванов. „Лозенец“ е в центъра на София и трябва да изглежда като достоен централен район“, каза Николай Велчев. „Кварталната инфраструктура дори тук, в центъра, не е в състоянието, в което трябва да бъде“, допълни той. \r\nАтанас Минев бе категоричен, че презастрояването и пренаселеността са основен проблем на квартала. „Прекомерното застрояване не е от полза за никого, най-малко за жителите. Трябва да се прекъсне тази порочна практика“, убеден е Минев.", "date": "2019.10.13", "title": "Местни избори 2019: Калоян Паргов за минералните извори в София: Престъпление е да сме върху златна мина, а да не я използваме"}
{"url": "http://www.focus-news.net/news/2019/10/13/2707958/premierat-na-yordaniya-omar-razzaz-neka-poseshtenieto-na-premiera-borisov-v-yordaniya-postavi-parvata-ot-mnogo-sledvashti-stapki-v-otnosheniyata-mezhdu-stranite-ni.html", "text": "Нека настоящото посещение на българския премиер Борисов в Йордания постави първата от много следващи стъпки в отношенията между двете страни. Това каза премиерът на Хашемитско кралство Йордания Омар Раззаз в изявление след среща с българския си колега Бойко Борисов, предаде  специалният пратеник на Агенция „Фокус“ . „Добре дошъл в Йордания, надявам се това посещение да бъде само една от много други следващи стъпки. Проведохме интензивна среща с цел да бъде направен преглед на двустранните отношения между нашите две приятелски държави“, обяви в началото на словото си той. По думите му България се ползва с много висок авторитет в Европа. „В ЕС тя заема позиции в основни институции. Затова е важно да продължим да работим за координиране на нашите отношения в сферата на външната политика и позициите по регионални конфликти. Бих споменал на първо място Палестинския проблем. С премиера Борисов обменихме и мнения относно развитието на икономическите ни връзки“, отбеляза той. По думите му България е образец в рамките на Европа в сферата на високотехнологичните производства и развитието на селското стопанство. „Имаме амбицията да разширяваме търговията и да осъществим свързаност между икономиките на двете държави. Съществуват възможности за развитие и сътрудничество в сферата на фармацията и туризма. Ще се работи за увеличаване на износа и вноса“, добави Раззаз. \r\nВеселка ИВАНОВА", "date": "2019.10.13", "title": "Премиерът на Йордания Омар Раззаз: Нека посещението на премиера Борисов в Йордания постави първата от много следващи стъпки в отношенията между страните ни"}
{"url": "http://www.focus-news.net/news/2019/10/13/2707961/chitalishte-bratstvo-kyustendil-domakinstva-predstavyane-na-knigi-na-pisatelya-plamen-petkov-ot-ruse.html", "text": "Читалище „Братство” домакинства представяне на книги на писателя Пламен Петков от Русе. Това съобщи за  Радио „Фокус” – Кюстендил  авторът Пламен Петков. Събитието ще се състои на 14 октомври от 18.00 часа в залата на читалището. Книгите излизат в две последователни години – 2017 и  2018 година.  Първата от тях носи заглавието „Престъпни мисли“ и е криминална, а втората – „Голямата работа“, е сборник с проза, сатира и поезия. Пламен Петков е роден в град Русе през 1978 година. Завършил е немска гимназия, а след това Информатика в РУ „Ангел Кънчев“. Пише и хумор, сатира, различни по жанр разкази, романи, стихове, сценарии. \r\nВенцеслав ИЛЧЕВ", "date": "2019.10.13", "title": "Читалище „Братство” – Кюстендил домакинства представяне на книги на писателя Пламен Петков от Русе"}
{"url": "http://www.focus-news.net/news/2019/10/13/2707960/balgariya-shte-domakinstva-protsesa-akaba-prez-2020-godina.html", "text": "Кралят на Йордания Абдулла II бин ал-Хусейн и премиерът Бойко Борисов се договориха домакинството на процеса Акаба да бъде в България през 2020 година, предаде  специалният пратеник на Агенция “Фокус” . Двамата разговаряха на среща на четири очи в столицата Аман. „Високо оценяваме ролята на Йордания като „остров на стабилност“ в регионален план и нейната балансирана международна политика“, заяви министър-председателят Бойко Борисов по време на срещата. Той изтъкна достойните за най-високо признание отговорност и мъдрост, демонстрирани от йорданските власти при справянето със сериозните последици от кризите в региона. „Високо ценим Вашите последователни усилия за постигане на траен мир и стабилност в Близкия Изток, а Вашата специална роля на пазител на Светите места се ползва с огромно уважение в света“, добави министър-председателят Бойко Борисов. Двамата лидери дадоха висока оценка на сътрудничеството в областта на сигурността, противодействието на тероризма, екстремизма, радикализацията и нелегалната миграция. Изразено бе също желанието за разширяване на ползотворните отношения между България и Йордания в областта на отбраната. По време на срещата бе подчертано, че през изминалата година бяха отбелязани 50 години от установяването на дипломатически отношения между двете страни, което е добър повод да се даде нов импулс на сътрудничеството между България и Йордания в сферите от общ интерес. Акцент беше поставен и върху необходимостта от активизиране на търговско-икономическото и инвестиционното сътрудничество, както и за установяването на по-близки контакти между бизнес общностите на двете страни. Министър-председателят на България и кралят на Йордания дадоха изключително висока оценка на общите действия в сферата на туризма и опазването на културното наследство. Техният потенциал ще бъде широко разгърнат с подписването на меморандум за разбирателство между правителството на България и правителството на Йордания, съгласиха се Бойко Борисов и Абдулла II бин ал-Хусейн. Краля заяви, че приветства Борисов като стар и близък приятел и го поздрави за избирането на българката Кристалина Георгиева за директор на Международния валутен фонд (МВФ). Двамата си спомняха, че са се виждали през 2011 на конгрес на ЕНП в Брюксел.  \r\n Агенция „Фокус“ припомня:   Процесът от Акаба представлява поредица международни срещи, инициирани за пръв път от краля на Йордания Абдула II през 2015 г. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдула II за установяване на контакти с различни страни по света, с цел координацията на антитерористичните действия. До момента такива форуми са провеждани в Йордания, Албания и Нидерландия.  \r\nВеселка ИВАНОВА", "date": "2019.10.13", "title": "България ще домакинства Процеса Акаба през 2020 година"}
{"url": "http://www.focus-news.net/news/2019/10/13/2707944/mestni-izbori-benovska-pita-koy-i-na-kakvo-osnovanie-iska-no-i-mozhe-li-da-upravlyava-balgariyai.html", "text": "Беновска пита в неделя, 13 октомври 2019 г., в 5 часа следобед: Кой и на какво основание Иска, но и Може ли да управлява България? Политиката, глупако! Това са акцентите и гостите на предаването \"Беновска пита\" по канал 3, съобщиха от  екипа на предаването .   \r\n Отговарят:    \r\n  \r\n17.00- 17.05  Коментар на Илиана Беновска   \r\n  \r\n За: Кой и на какво основание Иска, но и Може ли да управлява Благоевград?   \r\n17.05 - 17.27 д-р Атанас Камбитов, кандидат за кмет, ГЕРБ \r\n \r\n За: Кой и на какво основание Иска, но и Може ли да управлява Габрово?    \r\n17.32 - 17.54 Таня Христова,  кандидат за кмет, ГЕРБ \r\n \r\n За: Кой и на какво основание Иска, но и Може ли да управлява Русе?    \r\n18.00- 18.10 Галин Григоров,  кандидат за кмет, ВМРО-НФСБ \r\n \r\n За: Кой и на какво основание Иска, но и Може ли да управлява Плевен?    \r\n18.15 - 18.37 - Велислава Кръстева и кандидати за общински съветници от ДПС \r\n  \r\n За: Що е “демокрация” по български \r\n18.42- 18.53 Александър Петров, поет \r\n \r\n \r\nПовторението гледайте по Канал 3 и слушайте по Радио К2 в неделя вечер от 23.15 часа. Пишете на benovskapita@gmail.com", "date": "2019.10.13", "title": "Местни избори Беновска пита: Кой и на какво основание Иска, но и Може ли да управлява България?"}
{"url": "http://www.focus-news.net/news/2019/10/13/2707962/tass-turskite-sili-sa-prevzeli-grad-ras-al-ayn-i-sa-obkrazhili-tel-abayad.html", "text": "Турските въоръжени сили и т. нар. Свободна сирийска армия (ССА) на петия ден от операцията \"Извор на мира\" в Сирия са установили контрол над град Рас ал Айн и са обкръжили Тел Абаяд, съобщи турският президент Реджеп Тайип Ердоган, цитиран от  TACC . \r\n\"В хода на операцията \"Извор на мира\" нашите военни, с подкрепата на Сирийската свободна армия, установиха контрол над Рас ал Айн и околните четири села. Град Тел Абаяд също е обкръжен\", подчерта турският лидер. \"По време на обстрела на турските градове  от сирийска територия 18 цивилни граждани от Турция са загинали, други 147 бяха ранени.\" \r\nСпоред президента над 650 снаряда са били изстреляни към граничните градове на Турция за петте дни от операцията. Освен това Ердоган отчете загуби в редиците на ССА. \"По време на операцията бяха убити двама от нашите военни и 16 членове на Сирийската свободна армия\", каза той. \r\nЕрдоган обясни военното присъствие на Анкара в Сирия с неспособността на сирийското правителство да се противопостави на терористичните елементи. \r\n\"Защо сме в Сирия? Защото режимът на сирийския президент Башар Асад не може да противостои на терористите\", подчерта той. \r\nЕрдоган също критикува Запада заради заплахите, отправени през изминалите дни срещу Анкара заради операцията „Извор на мира“ в съседната република. \"Никой не може да принуди Турция да се оттегли с помощта на заплахи\", заяви президентът. \r\nВ хода на военната операция в Сирия Турция възнамерява да създаде зона за сигурност на дълбочина 30-35 км от границите си. \r\n\"Операция \"Извор на мира \"продължава успешно. С нейна помощ възнамеряваме да създадем зона за сигурност с дълбочина 30-35 километра. До момента по време на боевете са неутрализирани 490 терористи\", подчерта турският лидер. \r\nЕрдоган каза още, че така наречената Сирийска свободна армия (ССА), която в Анкара започна да се нарича \"Сирийска национална армия\" от началото на операцията, \"показва сериозен успех\". \"Терористичните организации не са в състояние да им се противопоставят. Те контролират територията в близост до Тел Абаяд с площ от 109 квадратни километра\", добави той. \r\n \r\n  Юлиян Марков", "date": "2019.10.13", "title": "ТАСС: Турските сили са превзели град Рас ал Айн и са обкръжили Тел Абаяд"}
{"url": "http://www.focus-news.net/news/2019/10/13/2707966/10-uchenicheski-otbora-shte-vzemat-uchastie-v-praznik-na-znanieto-v-gorna-oryahovitsa.html", "text": "10 отбора от 6 училища от община Горна Оряховица ще се включат в Празник на знанието, който ще се проведе на 15 октомври. Празникът ще започне от 14.30 ч. пред Младежкия дом, съобщиха за  Радио „Фокус“-Велико Търново  от местната администрация. Инициативата се провежда за шеста поредна година и е посветена на здравословния начин на живот на младите хора. Целта е да се повиши нивото на здравните знания на учениците и да се формират у тях умения и навици за здравословно хранене, двигателна активност и начин на живот без употреба на алкохол и тютюневи изделия.  Организатори на Празника са Младежки дом – Горна Оряховица, РЗИ – Велико Търново, с подкрепата на Община Горна Оряховица. Празникът включва образователни игри със състезателен характер. Участниците ще преминат последователно през 4 пункта, където отборите ще се оценяват на базата на показаните знания и умения по зададените теми. Състезателите ще подреждат храни на съответните места в хранителната пирамида; ще решават тест, свързан с тютюнопушенето, ще правят списък на полезни за здравето напитки и ще пишат послания с поставени алкоочила, които допълнително ги затрудняват, ще имат спортни игри и физически упражнения, с които ще демонстрират двигателната си активност. Отборите ще се оценяват на базата на показаните знания и умения по зададените теми и по време, за което са изпълнили задачите. Всички участници в Празника на знанието ще получат грамоти, кошници с плодове, а победителите и предметни награди, осигурени от РЗИ – Велико Търново и Община Горна Оряховица. \r\nЛуиза ТРАНЧЕВА", "date": "2019.10.13", "title": "10 ученически отбора ще вземат участие в Празник на знанието в Горна Оряховица"}
{"url": "http://www.focus-news.net/news/2019/10/13/2707891/66-godishna-zhena-e-postradala-pri-patno-transportno-proizshestvie-v-razgrad.html", "text": "66-годишна жена пострада при пътно-транспортно произшествие на 11 октомври. Това съобщиха от  ОД на МВР- Разград . Около 13 часа лек автомобил „Рено Меган Сценик“, управляван от 77-годишен мъж от град Русе, на ляв завой при спускане по пътя от Русе към Цар Калоян излиза от пътното платно и се преобръща по таван. При катастрофата пострадала возещата се на предната седалка пътничка, която е откарана в болница с фрактура на дясната раменна кост и палеца на дясната ръка. Пробата на водача за употреба на алкохол е отрицателна. По случая е образувано досъдебно производство.", "date": "2019.10.13", "title": "66-годишна жена е пострадала при пътно-транспортно произшествие в Разград"}
{"url": "http://www.focus-news.net/news/2019/10/13/2707964/sastezanie-po-mediatsiya-za-uchenitsi-shte-se-provede-vav-varna-na-19-oktomvri.html", "text": "Единственото в България състезание по медиация за ученици ще се проведе във Варна на 19-ти октомври. Събитието се организира от Институт „Итера“ и Камарата на медиаторите в България и е част от проекта „Превенция на насилието в училище чрез методите на медиацията“, който се организира от дирекция „Превенции“ , предаде репортер на  Радио „Фокус“ – Варна . Целта на състезанието е да даде на учениците практически техники и умения за водене на преговори, управление на конфликти и ефективна комуникация. В него ще участват младежи от училища, които се подготвят за въвеждане на процедурата по медиация в образованието. Едно училище може да излъчи 1 отбор от 4 души. Спечелилите първо, второ и трето място ще бъдат обявени по време на официалното честване на Дните на медиацията на 13-ти ноември. \r\nДесислава ВАСИЛЕВА", "date": "2019.10.13", "title": "Състезание по медиация за ученици ще се проведе във Варна на 19 октомври"}
{"url": "http://www.focus-news.net/news/2019/10/13/2707967/unikalen-stenopis-varhu-podpornata-stena-na-ou-dimitar-blagoev-vav-veliko-tarnovo-pravyat-grafiti-tvortsi.html", "text": "Уникален стенопис върху подпорната стена на ОУ „Димитър Благоев“ в старата столица правят графити творци. Идеята е на Училищното настоятелство и Родителският актив, а целта е да се украси фасадата на образователната институция. Това каза за  Радио „Фокус“ – Велико Търново  нейната директорка Надя Георгиева. Тя уточни, че се работи на площ около 100 кв. метра в двора. Част от рисунките вече са готови. „Нямахме някаква конкретна идея какво точно да се случи там, но след като поканихме няколко момчета, които през миналата година рисуваха с децата в училище и видяхме колко сърцато приемат каузата, решихме да ги поканим, за да направят графити на площадката. Те вече започнаха. Графитите им не са обикновени, те са свързани със заниманията в училище и по-конкретно със спорта“, обясни директорката. Стилът на изпълнение на рисунките ще се доближава до анимация, тъй като е най-разпознаваем за децата. Съвременният стенопис ще обогати училищното пространство и ще направи детската игра още по-приятна. Той се изработва от търновски графити творци. Очаква се те да приключат работата си до 10 дни.Паралелно с това в училището  има разкрита и детска работилница, на която малчуганите се запознават със спецификата при рисуването със спрей. Финансирането на проекта се поема от Училищното настоятелство, като парите са събрани с дарения. \r\nЛуиза ТРАНЧЕВА", "date": "2019.10.13", "title": "Уникален стенопис върху подпорната стена на ОУ „Димитър Благоев“ във Велико Търново правят графити творци"}
{"url": "http://www.focus-news.net/news/2019/10/13/2707963/makfaks-makedoniya-harvatskata-politsiya-e-globila-trima-chuzhdentsi-za-shofirane-s-nad-230-kmch.html", "text": "Хърватската пътна полиция е глобила трима чуждестранни граждани, движили се със скорост 245, 242 и 236 километра в час, съобщава хърватският T-portal, цитиран от македонската агенция  „Макфакс“ . \r\nПо време на редовна проверка полицията е заловила тримата граждани на Германия, Словения и Босна и Херцеговина. Шофьорите получиха глоби от по около 740 евро и забрана за използване на шофьорска книжка на територията на Хърватия за един месец. \r\n \r\n  Юлиян Марков", "date": "2019.10.13", "title": "„Макфакс“ (Македония): Хърватската полиция е глобила трима чужденци за шофиране с над 230 км/ч"}
{"url": "http://www.focus-news.net/news/2019/10/13/2707969/mestni-izbori-2019-kandidatat-na-gerb-za-kmet-na-plovdiv-zdravko-dimitrov-se-vklyuchi-v-zasazhdaneto-na-dravcheta-v-park-ribnitsa.html", "text": "Кандидатът на ГЕРБ за кмет на Пловдив Здравко Димитров, кметът на града и областен координатор на партията Иван Тотев и кандидатът за кмет на район „Северен” Стоян Алексиев се включиха в засаждането на дръвчета в парк „Рибница“. Това съобщиха от пресцентъра на  ПП ГЕРБ . Екологичната инициатива под надслов „Засаждаме бъдеще” събра много желаещи, които с ентусиазъм участваха в събитието. Близо 200 души  посадиха 50 броя фиданки - чинари, липи, каталпи, кипариси и други видове.  \r\n„С гордост заставам пред вас, защото за 8 години посадихме над 15000 дървета, с което преобразихме зелената система на град Пловдив и това е видимо. Дърветата са като децата. Вече имаме едно ново поколение, което обгрижваме с много обич и се радваме на зеленината и по-чистия въздух. „Засаждаме бъдеще” обединява всички нас и е най-добрият начин да оставим нещо след себе си”, каза кандидатът за кмет на район „Северен” Стоян Алексиев, който в продължение на осем години бе директор на общинското предприятие „Градини и паркове“. \r\n„Днес всички говорят за екология. Гордея се, че виждам все повече хора, които не само говорят, но и реално работят за това Пловдив да има по-добра зелена система и да диша по-чист въздух. Ще продължим и ще допълваме Програмата за поддържане и развитие на зелената система. В града има подходящи места за изграждане на нови паркове. Поне по един във всеки район. Заедно с това ще работим усилено за поддържането на съществуващите зелени площи. Големите резерви са в междублоковите пространства”, обърна се към присъстващите кандидатът на ГЕРБ за кмет на Пловдив Здравко Димитров. \r\nВ събитието в парк „Рибница“ участваха още кандидатите за общински съветници от ГЕРБ Лариса Кътова и Гошо Къчков, кметът на район „Източен” Николай Чунчуков, общинският съветник Ангел Ангелов и директорът на Областно пътно управление Пламен Райчев. \r\nКулминацията на събитието бе пускането на 50 зелени балона с хелий, които  полетяха в небето като символ на дърветата, които са „белите дробове” на града.", "date": "2019.10.13", "title": "Местни избори 2019: Кандидатът на ГЕРБ за кмет на Пловдив Здравко Димитров се включи в засаждането на дръвчета в парк „Рибница“"}
{"url": "http://www.focus-news.net/news/2019/10/13/2707972/mestni-izbori-2019-kandidatat-na-bsp-za-kmet-na-asenovgrad-d-r-emil-karaivanov-prisastva-na-otkrivane-na-pametnik-na-sv-patriarh-evtimiy.html", "text": "Кандидатът за кмет на Община Асеновград от коалиция „БСП за България” поднесе цветя на новооткрития паметник на св.Патриарх Евтимий. Това съобщиха от пресцентъра на  БСП - Асеновград . Бюстът, изработен от Христо Венев, беше официално открит днес в центъра на асеновградското село Патриарх Евтимово. Мястото не е избрано случайно - паметникът се намира в близост до църквата „Св.св.Константин и Елена”, където се смята, че е отседнал светецът преживе по пътя си за Бачковския манастир. Официалната церемония беше открита от кмета на селото – Петър Гюлчев, а слово произнесе секретарят на читалището в селото – Снежана Нурджанова. Д-р Емил Караиванов беше придружен от кандидатите за общински съветници от листата на БСП  Енко Найденов, Божидар Носиков, Петко Чирпанлиев, Ваня Костадинова, Сийка Киркова и Иванка Авкова. \r\nСлед откриването на паметника, кандидатът за кмет от БСП проведе среща с жителите на селото. През изминалия мандат инвестициите в селото възлизат на над 300 хиляди лева, направи се много повече от всичко което е правено през последните 20 години за селото – споделиха жителите. Те изказаха огромната си благодарност от работата на д-р Караиванов през двата мандата. Пожелаха му и успешен трети мандат като кмет на община Асеновград, защото той е социалният кмет, човекът, който мисли както за града, така за селата в общината.", "date": "2019.10.13", "title": "Местни избори 2019: Кандидатът на БСП за кмет на Асеновград Д-р Емил Караиванов присъства на откриване на паметник на Св. Патриарх Евтимий"}
{"url": "http://www.focus-news.net/news/2019/10/13/2707973/v-kyustendil-byaha-vracheni-nagradi-ot-kampaniyata-deset-prichini-da-ostana-v-moya-grad.html", "text": "В града бяха връчени награди от кампанията „Десет причини да остана в моя град”, предаде репортер на  Радио „Фокус” – Кюстендил . Събитието се състоя в парка пред Художествена галерия „Владимир Димитров – Майстора” – Кюстендил. В първата част бяха представени десет табла, чрез които е показано развитието на областния град. Те са по темите „Спорт”, „Екологични инвестиции”, „Здравословен начин на живот”, „Изкуство”, „Социални услуги”, „Празници”, „Туризъм в четири сезона”, „Детски градини”, „Образование” и „Зелена градска среда”. Втората част от кампанията беше отличаването в определени категории на  хора, избрали да се развиват в родния си град: култура, образование, технологии, спорт, икономика, сигурност, дарители. Бяха наградени спортни клубове, строителни фирми, преподаватели. Сред наградените в категория „Дарители” беше почетният гражданин на Кюстендил, дарител и историк Румен Манов. „Няма как да бъде забравен Кюстендил, няма как да бъде забравена паметта, корените, защото това е нещо което ме кара да се гордея. Живея с този град, винаги когато се спускам от Конявската планина, нещо уютно, нещо мило, нещо родно, нещо незабравимо стопля душата ми. Не мога да кажа за мисия, а чувство изпълнено с отговорност е да събирам и да правя опит да съхранявам частиците от паметта на нашия град”, каза Румен Манов. В сектор „Сигурност” наградата беше връчена на всички служители на Областна дирекция на МВР – Кюстендил. Тя е във връзка с ключовата им роля в дейностите свързани с опазване на земеделската продукция и най-вече за безпроблемното протичане на черешовата кампания. Наградата беше приета от директора на Областна дирекция на МВР – Кюстендил комисар Елиан Стамболийски. Той припомни, че по отношение на черешовата кампания – дейностите са наследени от предишния директор на Дирекцията. „За мен остава лесната част, да продължавам традицията и добрата практика”, каза Елиан Стамболийски. \r\nВенцеслав ИЛЧЕВ", "date": "2019.10.13", "title": "В Кюстендил бяха връчени награди от кампанията „Десет причини да остана в моя град”"}
{"url": "http://www.focus-news.net/news/2019/10/13/2707952/mestni-izbori-2019-yordanka-fandakova-sofiya-ima-nuzhda-ot-rabota-ot-zapazvane-na-duha-a-ne-ot-prikazki-rabotila-sam-za-tazi-kauza-tsyal-zhivot.html", "text": "Предизборен дебат между кандидатите за кмет на София Йорданка Фандъкова и Мая Манолова в ефира на  „Канал 3“ и „Радио К2“  от 13 октомври 2019 г. \r\n Илияна Беновска:  Прекъснахме Ви с каш, за да може да спре диалогът. \r\n Мая Манолова:  Аз също ще преформулирам последния си въпрос. Всъщност, отговор на въпроса, който задавате Ви дава министерството на регионалното развитие, ръководено от представители на ГЕРБ. То Ви казва какво бъркате в обществените поръчки. Те са дискриминационни – условията, които се залагат. Те се правят за един кандидат. Те приличат на свирен мач. И аз отново казвам – не искам да Ви атакувам по тази линия, защото не сте Вие човекът, друг договаря. \r\n Йорданка Фандъкова:  Кажете кой е човекът, г-жо Манолова. Кажете кой е човекът, че през цялото време говорите как някой управлява. \r\n Мая Манолова: Вашият председател. \r\n Илияна Беновска: Председателят на Столичния общински съвет или… \r\n Мая Манолова:  Вашето твърдение, което е вярно, че допреди 4 години аз бях член на БСП. От 4 години съм безпартийна, но Вие и в момента сте заместничка на г-н Борисов. \r\n Йорданка Фандъкова:  Да, точно така! \r\n Мая Манолова:  Вие сте човекът, който замести г-н Цветанов. \r\n Йорданка Фандъкова:  Не, не съм човекът, който замести. Аз съм заместник-председател много отдавна.  \r\n Илияна Беновска:  Имате ли въпрос към г-жа Фандъкова, г-жо Манолова? \r\n Мая Манолова:  Този, който определя обществените поръчки е същият, който Ви редеше листата до вчера. \r\n Илияна Беновска: Кой? \r\n Мая Манолова: Г-н Борисов, разбира се! \r\nФандъкова: Определя обществените поръчки? \r\n Мая Манолова:  Хората на г-н Борисов, който реално дърпат конците в Столична община. \r\n Йорданка Фандъкова:  Какви са тези хора? Кажете някакви имена. \r\n Мая Манолова: И тъй като аз задавам въпрос, да Ви попитам – като заместник-председател на ГЕРБ Вие не знам защо бягате от тази своя отговорност не чух Вашето мнение нито за „Апартамент-гейт“, нито за… \r\n Илияна Беновска:  Благодаря Ви! Това го считаме за последния Ви въпрос, макар че беше изложение. \r\n Мая Манолова: Мисля, че и двете сме в три въпроса. \r\n Илияна Беновска: Да, благодаря Ви много! Приключихме сета с взаимните въпроси. \r\n Йорданка Фандъкова:   Имаше ли въпрос? \r\n Илияна Беновска: Въпрос или изложение… \r\n Мая Манолова: Употребих моята 1 минута. \r\n Илияна Беновска:  Благодаря Ви! \r\n Илияна Беновска:  След третия въпрос на г-жа Манолова плавно ще преминем към отговорите и на други въпроси. Аз ще задавам въпросите и ще Ви помоля в рамките на 1 минута да се стараете да отговаряте. Започвам да Ви питам и вярвам, че ще отговаряте смело, честно и с достойнство, защото Вие сте две исторически дами със стил. Да видим как са и политическите обноски. И така – г-жо Манолова, заявявате се като независим кандидат, граждански кандидат, обаче, около Вас е, бих казала, прощавайте за метафората, Вавилонско стълпотворение от разнополови политически сили – леви и десни, които говорят на различни, в политическо и ценностно измерение, езици. Вие забранихте на БСП да говорят от Ваше име, ДБГ пък забраниха на БСП цитирам „да нажежават ефира до червено около Вас“. Ориентирайте ме, ако реша да гласувам за Вас, кого представлявате Вие и кой ще се гордее с успехите на Вашето кметуване и кой ще носи отговорност, ако имате неуспехи? \r\n Мая Манолова: Зад мен стоят граждани – партийни и непартийни – и политически формации, които искат промяна. Моделът на управление на София в момента не е десен. Това е задкулисен модел. Всички, които искат промяна. Всички, които искат повече да не се правят ремонти на ремонта, да не се плаща по три пъти за едно и също нещо, на едни и същи фирми. Всички, които искат яснота за това кой управлява и кой взема решенията. Всички, които искат ясна отговорност от кмета. Всички, които искат кмет-лидер, който да стои с лицето си и да отговаря за успехите и неуспехите на общината, а не само за успехите – всички тези стоят зад мен. Това са хората, които искат нормалност, които искат промяна. Всички, които са срещу статуквото. Ако Вие искате промяна в София, можете да гласувате за мен. Ако искате статуквото да остане, а този модел да продължи да управлява, който в кампанията се показа, че управлява с инсинуации и с лъжи, с натиск и дискредитиране, можете да гласувате за. \r\n Илияна Беновска:  Благодаря Ви! Изтече Вашата 1 минута. Само ще направя една забележка преди плавния преход към въпроса ми към г-жа Фандъкова. Аз лично не разбрах кой би носил отговорност за Вашето управление. \r\n Мая Манолова: Лично ще я нося. Лично с лицето си. Няма да се крия зад централи и зад заместник-кметове, които да стават клиенти на прокуратурата, както е в момента. Лично, лично. \r\n Илияна Беновска:  Г-жо Фандъкова, Вие сте бивш преподавател по литература. Знаете, че при проверка на писмените работи, ако някой пише, че Вазов, примерно, е много голям поет, това се счита за смислова грешка, защото не може да се измери колко е голям. Взимам повод от думите на г-жа Манолова – тя каза, че „всички“ ще отговарят, „всички“ са писали от гражданите. \r\n Мая Манолова: Лично казах, не всички. Лично аз с лицето си ще нося отговорност, с името си, както винаги ще правя. Аз, лично ще я нося. Аз го повторих три пъти, явно не ме слушате. \r\n Илияна Беновска:  Исках да Ви попитам всъщност – това, което и г-жа Манолова Ви попита. Вие сте регистрирана като кандидат за кмет от София от софийска коалиция ГЕРБ/СДС. Вашият успех като залог ли би бил за довършването на третия мандат на Бойко Борисов в изпълнителната власт? \r\n Йорданка Фандъкова: Не мисля, не мисля. Изборите за кмет са мажоритарни избори. Аз съм се явявала 3 пъти на такива избори с лицето си, с това, което правя, с плановете и проектите. Правя го и в тази кампания. Не използвам манипулации, не използвам лъжи, не използвам внушения, не ми е в стила – хората ме познават. Така че – да, аз имам много ясна политическа ориентация, има много ясни ценности, които не съм променяла през съзнателния си живот и нямам никакво намерение да го правя, независимо за каква позиция кандидатствам. Кандидатствам ясно за позицията за кмет на София. София е градът и каузата, която мен ме интересува и съм работила за тази кауза цял живот. \r\n Илияна Беновска:  И зад Вас седи партия ГЕРБ и СДС за Вашите успехи и неуспехи. \r\n Йорданка Фандъкова:  Аз казвам, че аз стоя като мажоритарен кандидат, отделно зад мен стои и се надявам с мен да работят и кандидатите от ГЕРБ и СДС, които са включени в листата, така че имам много ясен профил.  \r\n Илияна Беновска:  Изтече Вашата 1 минута. Благодаря Ви! Продължаваме нататък със следващия мой въпрос, който е един към двете, но е зададен по индивидуален начин, ако мога да се изразя, а той е – общественото мнение свързва Бойко Борисов и с Вас – г-жо Манолова и с Вас – г-жо Фандъкова. Това е безспорно и тук се появи в този дебат. Можете ли да ми кажете, г-жо Фандъкова – Вие като заместник на председателя на ГЕРБ и изпълнителната комисия на ГЕРБ, и като министър-председател, бих казала, досега на София – кой е за Вас Бойко Борисов, личността му? Имаше обвинение от страна на г-жа Манолова. А, Вие, г-жо Манолова, въпросът ми към Вас е следният – Вие сте известна като силен парламентарен и политически опонент на Бойко Борисов. Това не може да бъде забравено, но демонстрирахте и заявихте, че сте неудовлетворена от работата Ви с Борисов в качеството Ви на омбудсман. Кой е за Вас Бойко Борисов – най-дълго управлявалият в България в съвременната ни история? Първо отговаря г-жа Фандъкова. \r\n Йорданка Фандъкова:  Ние имаме много ясни и конкретни взаимоотношения. Имаме много ясен профил и отговорности с г-н Борисов. Г-н Борисов ме покани, без да ме познава, виждайки моята работа – да работя в Столична община като заместник-кмет по образованието. Едно стъпало, което надгради опита ми в работата в управление на образованието и моите цензове за управление изобщо. След това, след като работихме заедно, участвах в създаването на ГЕРБ. Г-н Борисов, знаете, в момента е министър-председател. Доста често имаме тежки разговори по отношение защита интереса на софиянци, особено в присъствието г-н Горанов. Не винаги са резултатни, но аз съм доста упорита в отстояването на интересите на София, така че моите отношения са абсолютно прозрачни, ясни за всеки един гражданин на София. \r\n Илияна Беновска: Благодаря Ви! Г-жо Манолова – кой е за Вас Бойко Борисов? \r\nМанолова: Г-н Борисов не ми е началник нито ментор, нито човек, който да диктува моето поведение, нито да определя моите решения, нито пък най-малкото да ми реди листата или хората, с които ще управлявам София. Имала съм работни отношения с г-н Борисов, защото ефективността на един омбудсман зависи и от комуникацията с парламента, с министерски съвет, с отделните министри, с кмет на София, с областните управители и до един момент в името, в кауза за защита правата на гражданите съм успяла да извоювам важни стъпи, свързани с частните съдебни изпълнтели, с арбитражните съдилища, с модерното робство, за което, разбира се, приносът е на всички парламентарни групи и особено на тези, които управляват, но повече от 1 година аз се сблъсках със стена на пълно блокиране на моите кампании, идеи и гражданите бяха наказани заради лошото отношение, заради неглижирането от страна на институцията министерски съвет. \r\n Илияна Беновска:  Приключи Вашето време. Благодаря Ви! Въпрос към Вас, г-жо Манолова. Подозренията са, че както бягате като дявол от тамян от БСП, така се целите в председателския пост на БСП неудовлетворена от това, че последния път не можахте да станете Вие председател, а стана Корнелия Нинова. Вие в тази кампания срещу Борисов ли се борите, или срещу Нинова? \r\n Мая Манолова:  Имате проблеми с фактите. Г-жа Нинова беше избрана за председател на БСП след като аз вече бях омбудсман. От 4 години аз не съм член на БСП и няма как да кандидатствам за председател. \r\n Илияна Беновска:  Вие недейте ме обвинява. Аз си знам историята и съм я чела и бяха на дебат при мене и четиримата кандидати.  \r\n Мая Манолова:  Добре, нека да Ви обясня. Няма как, няма как лице, гражданин, който не е член на БСП да стане председател на БСП. Там има устав и правила. Няма как да се кандидатират.  \r\n Йорданка Фандъкова: Тоест – Вие сте си затворила вратата за БСП, така ли? \r\n Мая Манолова: Да, да! Аз не съм кандидат за председател на БСП нито имам някакви намерения да правя друг проект. Моята кауза е смяна на модела на управление в София. Този модел беше наложен. Питахте ме срещу кого се боря – срещу Борисов или срещу Корнелия. Обяснявам – Борисов наложи този модел на управление в София. Не г-жа Фандъкова. Тя просто изпълнява модела, който организира Борисов.  \r\n Йорданка Фандъкова:  Кой е този модел, г-жо Манолова? \r\n Мая Манолова:  Ами, аз няколко пъти обясних. Някой друг зад кадър да взема важните решения – в интерес на близки фирми, срещу интереса на столичани. Това е моделът. \r\n Илияна Беновска:  Благодаря Ви! Въпрос към г-жа Фандъкова. Г-жо Фандъкова, готова ли сте да продължите да надграждате, или след тази кампания виждате основание да промените ако не радикално, то по същество доста неща от Вашите функции като кмет? \r\n Йорданка Фандъкова:  Първо – задължително трябва да надграждаме, за да можем да вървим напред – трябваше да стъпим на нещо. Много е важно, когато оценяваме къде сме стигнали, е важно откъде сме тръгнали. Тръгнахме от кризите и моделът на управление доведе до там, че няма бали с отпадъци – нещо, което заварих, няма 40-годишни „Икарус“-и. \r\n Мая Манолова:  Нали СДС управляваше преди Вас и г-н Борисов. Вие срещу него ли говорите в момента? \r\n Йорданка Фандъкова:  Аз говоря факти.  \r\n Мая Манолова: Г-н Борисов Ви остави безобразна. \r\n Йорданка Фандъкова:  СДС не управляваше, а управляваха едни мнозинства по интереси. \r\n Мая Манолова:  Ами, Вашите общински съветници сега от СДС бяха председател на СДС-София.  \r\n Йорданка Фандъкова:  В общинския съвет тогава имаше много плаващи мнозинства – нещо, което очевидно за Вас няма да е проблем в следващия общински съвет, защото нямате достатъчно опит и не знаете как това нещо наистина влияе на управлението. \r\n Мая Манолова:  Вашия опит го виждаме ежедневно. \r\nФандъкова: Да, виждат го всички хора за радост. \r\n Мая Манолова:  Така е. За 14 години имате опит. Признавам го. \r\n Йорданка Фандъкова:  Но, ако ми позволите, зная, че опита Ви е в говоренето, моят не е толкова добър в говореното, моят е в работата, но … \r\n Мая Манолова:  Нека гражданите го преценят. \r\n Йорданка Фандъкова: Разбира се, че ще го преценят. \r\n Илияна Беновска:  Даваме малко време на г-жа Фандъкова ми казват от апаратната, защото г-жа Манолова влиза във Вашето време. Имате още 20 секунди. \r\n Йорданка Фандъкова:  Аз отново ще кажа, че това, което е необходимо, е надграждане, но и продължаване на промяната. Промяната я започнахме ние, защото променихме и прекъснахме, например, заменките за няколко апартамента на детски градини, които аз заварих и първата ми задача, дадена от г-н Борисов като кмет, беше да намеря, да видя дали има възможност да върнем това решение.  \r\n Илияна Беновска:  Приключи Вашето време.  \r\n Йорданка Фандъкова: Е, нямаше възможност, за съжаление беше законно направено, но за сметка на това не позволих да се строи друго освен детска градина на това място.  \r\n Илияна Беновска:  Въпрос към двете – помолих Ви в началото да говорим, да превърнем този дебат в един разговор и за личностите, и за качествата. Много е важно хората да разберат кой ще е шофьорът на таксито им в София, ако мога така да се изразя и защо да се качат в таксито на този или този шофьор. Така че – отговорите ми без да завоалирате – кой въпрос се страхувате, че ще Ви бъде зададен по време на кампанията? Каква тайна таите, която би Ви детронирала? Не ми отговаряйте и двете, моля Ви, че сте чисти като златни монети. Всеки има в живота си нещо, което не е съвсем стройни. Първа – г-жа Фандъкова. \r\nФандъкова: Аз не се притеснявам от въпросите. На мен ми задават въпроси вече повече от 15 години и то в публичната сфера, иначе, преди това ми задаваха много въпроси децата и техните родители, но със сигурност мога да кажа, че не се гордея с всеки един ден от работата ми, но нямам нито един ден, от който да се срамувам. \r\n Илияна Беновска:  Имате още 30 секунди, ако искате. \r\n Йорданка Фандъкова:  Предоставям ги на г-жа Манолова. \r\n Мая Манолова:  Чух за себе си такива неща за себе си в тази кампания, че даже не съм подозирала. От отсрещната страна се изля мръсна течност върху мен, върху близките ми хора. Наистина чух ужасяващи неща и от един момент нататък спрях да ги слушам. Некоректността, непочтеността в една кампания никога не носят позитив, така че съм спряла да обръщам внимание. Аз съм от 15 години в публичното пространство. Всичко за мене е ясно, публично, прозрачно. Питали са ме, отговаряла съм, вадили са факти, съчинявали са инсинуации, лъжи… няма какво повече да се каже и според мен няма какво повече да се измисли. Всичко, което можеше да бъде измислено в тази кампания, беше сътворено. Нямам никакви притеснения, абсолютно никакви притеснения. \r\n Илияна Беновска:  Добре. Благодаря Ви и още един въпрос и към двете – сега ще се опитам да Ви задам една неочаквана за Вас схема. В тази борба за кметския престол Вие сте непрекъснато в сблъсък. Модерните теории, които доказват ефективността на работата, всъщност, предполагат и екипно говорене и екипно работене доколкото е възможно двата полюса да бъдат съединени. Предлагам Ви нещо, което ще направя деликатно и заради окуражаващия пример, че е възможно да се пребори човек за по-ценен живот. Напомням, че и двете бяхте болни от рак. Дай Боже всичко това да е минало! Преживели сте нещо, което трябва да Ви обединява житейски. Да се опитаме да направим нещо обществено пълноценно заедно! Предлагам да създадете заедно портрета на кмета на София като всяка една от Вас каже по 5 определения и да се редувате. Започва първо г-жа Манолова. Една дума. \r\nМанолова: Самостоятелен. \r\n Йорданка Фандъкова:  Почтен. \r\n Мая Манолова:  Отговорен. \r\n Йорданка Фандъкова:  Професионалист. \r\n Мая Манолова:  Искрен. \r\n Йорданка Фандъкова:  С опит. \r\n Мая Манолова: Професионалист. \r\n Йорданка Фандъкова:  Диалогичен. \r\n Мая Манолова:  Да може да намира консенсус. \r\n Йорданка Фандъкова:  Открит. \r\n Илияна Беновска: Аз една шега ще си позволя. Не разбрах мъж ли е, или е жена? \r\n Мая Манолова:  Няма значение. Важното е да е отговорен, почтен, смел и да може да работи в екип. \r\n Йорданка Фандъкова: За това ще се съглася напълно с г-жа Манолова. \r\n Мая Манолова:  Ето, съгласихме се! \r\n Илияна Беновска:  Ето, намерихме и близост! Това бяха моите въпроси към Вас и пристъпваме към обобщение. Всеки от Вас ще има право на по 2 минути, за да закрие това представяне. Г-жо Манолова, Вие сте. \r\n Мая Манолова:  Очаквам на 27-ми октомври и след това на 3-ти гражданите на София да гласуват за промяната, за това моделът на управление да бъде променен, София да има честно и почтено управление, а не задкулисно, решенията да се вземат от легитимните органи и гражданите да бъдат питани и с тяхното мнение управляващите да се съобразяват. Умен град, зелен град, в който презастрояването да стане мръсна дума. Без строителство е междублокови пространства. Зелени площи, детска градина за всяко дете. Канализация – в 21 век нямаме канализация – една огромна част и от жителите на престижните столични квартали, а също така и от близките населени места. Тротоари, борба с трафика, чист въздух, който да дишат децата ни и достъп до информация, до пълна информация за това кой каква позиция от общинските съветници взема, по какъв начин гласува, прозрачност на обществените поръчки, на търговете, да са ясни предварително условията, да не се организират и провеждат на тъмно, да има наистина публичност и прозрачност и ефективност за начина, по който се харчат парите на столичани. София има огромен бюджет. Той трябва да бъде впрегнат в интерес на гражданите и за решаване на техните проблеми. А кои са техните проблеми – гражданите най-добре знаят. Те трябва да бъдат слушани. Това е, което мога. Да слушам, да чувам гражданите, да действам и да нося отговорност лично с лицето си и с името си за всяко свое действие. \r\n Илияна Беновска:  Благодаря Ви! Г-жо Фандъкова, Вие. \r\n Йорданка Фандъкова:  София има нужда от сериозна скорост на промяната, а за да можеш да променяш трябва да създаваш. София има нужда от работа не от много приказки. За да можем да създаваме довеждащия транспорт в кварталите, трябваше да подновим и да обновим градския транспорт, който свързва различните части на София. За да можем да разширяваме строителството на метрото, трябваше да построим двете първи линии и да довършваме третата. За да можем да говорим за промяна в отоплението на дърва и въглища, трябваше да подготвим и защитим проекти – нещо, което направихме. За 20 000 домакинства имаме готовите проекти. Работим по това заедно с гражданите. Аз съм кмет от 10 години. Работя с гражданите, работя и с гражданските организации. Много от промените, които съм направила са дошли като идея от гражданите. Ще продължа да го правя така, защото това е начинът. Отново ще кажа – гражданите имат своите лица, своите представителства. Работя с организациите и в образованието, в социалната сфера, в бизнес организациите. Работя с научните среди. Отворихме общината за иновациите и науката. Създадохме много механизми и модели за подкрепа на младите, за подкрепа на спортистите, на творците. София има нужда от запазване на духа, затова нека да не говорим и в тази кампания само за инфраструктура. Да говорим за образование, за култура. Да говорим за това, че София има потенциала да се развива, има хората – най-важни в София са хората. Хора, които да пазят духа и да върнем душата на София! \r\n Илияна Беновска:  Благодаря Ви! Това беше дебатът. Ще видим дали хората са разбрали кой и на какво основание иска и може ли да управлява България и кой ще бъде победителят, кой ще спечели златната ябълка на София след 14 дни. Сега следва и нашата изненада! \r\n Илияна Беновска:  Нашата изненада е по традиция „Беновска пита“ подарява здрава българска червена ябълка. Това е решението на екипа. Ето Вашия подарък, вързан със синя панделка. \r\n Йорданка Фандъкова: Радвам се, че участвате в озеленяването на града. С удоволствие ще я посадим на подходящо място. \r\n Илияна Беновска:  И това е Вашият подарък, г-жо Манолова. Вързали са го, не знам дали ще го харесате, с червена панделка. Ние отправяме към Вас следното послание – нека да видим кой наистина заслужава да бъде министър-председателят на София, да му гласуваме доверието си и да вложим, обаче, ако не сме доволни – да бъдем и съдействащи критици, работещи критици, а не само пасивни критици. Поне аз призовават обществото към това в София. Подаряваме Ви тези ябълки, защото която спечели – ще дойдем да видим как ще я засади пред общината, а който не спечели, пък, сигурно и той ще я засади пред общината или някъде на друго място. Това ще бъде любопитно за нас. Чест за мен беше, че бях водещ на този дебат! Чест за мене беше! Домакини бяха двете медии – „Канал 3“ и „Радио К2“, които го излъчихме на живо. Доскоро!", "date": "2019.10.13", "title": "Местни избори 2019: Йорданка Фандъкова: София има нужда от работа, от запазване на духа, а не от приказки - работила съм за тази кауза цял живот"}
{"url": "http://www.focus-news.net/news/2019/10/13/2707968/the-irish-times-edi-rama-ne-e-optimist-za-nachaloto-na-pregovorite.html", "text": "Премиерът на Албания заяви, че не е оптимист за началото на преговорите на страната му за членство в ЕС в интервю пред  ирландския вестник  The Iris Times . \r\nДокато Великобритания се отправя към изхода на ЕС, страните от Източна Европа и на Балканите все още имат желание да станат част от блока, а страните членки ще обявят следващата седмица дали Албания и Северна Македония са готови да започнат преговори за присъединяване. \r\nСеверна Македония може да получи зелена светлина, след като промени името си, за да сложи край на десетилетия спор със съседна Гърция, но Албания е изправена пред по-нататъшно забавяне поради опасения относно организираната престъпност и корупцията и състоянието на съдебната й система. \r\n„Оптимист ли съм? Не!“ - каза Рама пред The Irish Times. \r\nАлбания и Северна Македония имат силна подкрепа от Брюксел, който иска да ги възнагради за започване на дългоочаквани реформи \r\n„Няма място за оптимизъм относно това какво се случва в Европа днес. Оптимист съм за бъдещето на страната, но не и за това, което ще се случи следващата седмица,\" казва албанският премиер. \r\nДокато Холандия, Дания и други искат Албания да направи повече в борбата с корупцията и организираната престъпност, Рама обрисува нацията си като жертва на вътрешното разделение на ЕС и водения от Франция дебат за това как трябва да се реформира организацията, преди да се разшири допълнително. \r\n„Ние сме странични жертви“, твърди Рама. \"Когато има взрив някъде и детска градина пострада - ние сме детската градина.\" \r\nАнкетите показват, че албанците са нетърпеливи за членство в ЕС, като се надяват то да повиши средната месечна заплата от около 400 евро, а пенсиите - от около 100 евро. Но мнозина не могат да чакат животът да се подобри. Откакто Албания се раздели с комунизма през 1991 г., около 1,4 милиона албанци са напуснали страната, най-вече към Италия и Гърция. \r\nСлед като стана кандидат за ЕС през 2014 г., Албания засили сътрудничеството с блока в области, вариращи от граничната сигурност до борбата с търговията с наркотици, и стартира подкрепена от Брюксел процедура за проверка на съдиите, за да прочисти съдилищата си от корумпирани магистрати. \r\nДесетки съдии и прокурори са подали оставки или са уволнени поради тези проверки на тяхното имуществено състояние, почтеност и професионализъм, но този безпрецедентен ремонт също така парализира правната система и поставя хиляди дела в режим на изчакване. \r\n„Прочистихме се толкова старателно, че конституционният съд на практика беше заличен. И сега те (от ЕС) казват: „Добре, прочистихте, но нямате конституционен съд“, оплаква се Рама, който е премиер от 2013 г. \r\nАлбания и Северна Македония вече са готови за забавяне на преговорите за членство в ЕС \r\n „Казват, че трябва да оперирате този човек - и ние казваме„ да “, защото този човек има рак  и след това по време на операцията питат защо не тича. Е, първо той трябва да излезе от операционната зала и да се възстанови и след това ще почне да бяга.\" \r\n„Не искаме да бъдем член на ЕС от следващата седмица. Знаем, че не можем да направим това без конституционен съд. Молим да започнем преговори за присъединяване. , , което може да продължи може би 10 години. Затова след това ни съдете през тези 10 години.\" \r\nАлбания и Северна Македония имат силна подкрепа от Брюксел, който иска да ги възнагради за започване на дългоочаквани реформи и обвързване на Балканите с ЕС на фона на конкуренция от страна на Китай, Русия и Турция. \r\n \r\n  Юлиян Марков", "date": "2019.10.13", "title": "The Irish Times: Еди Рама не е оптимист за началото на преговорите"}
{"url": "http://www.focus-news.net/news/2019/10/13/2707970/mestni-izbori-2019-kandidatat-za-kmet-na-gerb-za-blagoevgrad-atanas-kambitov-prez-tretiya-mi-mandat-pravim-industrialnata-zona-i-vik.html", "text": "Интервю с кандидата за кмет на Благоевград от ГЕРБ Атанас Камбитов, излъчено в предаването „Беновска пита“ по „Канал 3“ и „Радио К2“ на 13 октомври 2019 г. \r\n \r\n \r\n Атанас Камбитов::  Здравейте! Добре дошли в Благоевград! \r\n \r\n Илиана Беновска:  Добре сте ни заварили! Всички опоненти са в изгодна позиция, че могат да критикуват вас, тези, които сте били кметове до момента. Как излизате от подобна ситуация? \r\n \r\n Атанас Камбитов::  Излизаме като изброяваме какво сме направили. Защото много лесно е да кажеш какво не е направено, но когато направиш равносметката между направено и ненаправено се вижда, че много повече е направено. В края на краищата се вижда, че има възможности, мога да кажа, че не за 4 години, аз съм втори мандат кмет, а за 8 години ние променихме града, направихме много неща и сме работили на 100%. Ако има нещо ненаправено, то си има обективните причини, а и както се казва – пътят се върви крачка по крачка. Ние сме много последователни в политиката, много ясно сме заявили и в срокове целите, така че това, което в момента се коментира, че не е направено, в самата програма е заложено, че ще бъде направено в следващия мандат.  \r\n \r\n Илиана Беновска:  Хайде да погледнем какво сте направили в центъра! \r\n \r\n Атанас Камбитов::  Между другото програмата още преди 8 години е направена с хоризонт 20 години напред. Центъра – по градска среда оперативна програма 22 000 квадратни метра е променен изцяло. Този площад между другото е от времето на така наречения дипломатически корпус, точно отреди 32-33 години, оттогава нищо не беше ремонтирано. Абсолютно всичко е подменено, като забележете, запазихме визията, запазихме художествено-архитектурното решение един вид като уважение, като респект към труда на хората преди 30 години. \r\n \r\n Илиана Беновска:  БСП ще Ви обвинят, че се възползвате от построеното по времето на Тодор Живков! \r\n \r\n Атанас Камбитов::  Има приемственост и така трябва да бъде! Пак казвам – уважение и респект преди 30 години какво е направено, но това, което в момента изградихме, изглежда същото, но е със съвсем други технологии. Надградихме, фонтаните в момента са пеещи и т.н. \r\n \r\n Илиана Беновска:  Само за момент, вие знаете ли с кого разговаряме? \r\n \r\nГражданин: Знаем. \r\n \r\n Илиана Беновска:  Кой е този човек? \r\n \r\nГражданин: Кмета, аз иначе не съм оттук. \r\n \r\n Илиана Беновска:  Студенти ли сте? \r\n \r\nГражданин: Да. \r\n \r\n Илиана Беновска:  А ти оттук ли си? \r\n \r\nГражданин: Да. \r\n \r\n Илиана Беновска:  Ще гласуваш ли на изборите? \r\n \r\nГражданин: Не знам. \r\n \r\n Илиана Беновска:  Защо? \r\n \r\n Атанас Камбитов::  Трябва да го убедя! \r\n \r\n Илиана Беновска:  Какво трябва да ти каже кметът, за да те убеди? \r\n \r\nГражданин: Ако обещае да се погрижи по-добре за Благоевград. \r\n \r\n Илиана Беновска:  Кажи какво искаш? \r\n \r\nГражданин: Например моята улица „Васил Априлов“ от доста време е с дупки. \r\n \r\n Илиана Беновска:  Ето, „Васил Априлов“! \r\n \r\n Атанас Камбитов::  Не искам да вървим понеже са избори да обещаваме ... \r\n \r\n Илиана Беновска:  Кой район е това, сещате ли се? \r\n \r\n Атанас Камбитов::  Централна градска част. Ние поетапно възстановяваме уличните настилки. Между другото цели квартали изградихме с асфалтиране. Дето се казва стъпка по стъпка ще му дойде времето. Но поемаме ангажимента конкретно да се фокусираме върху улица „Васил Априлов“, ако това е един от основните проблеми.  \r\n \r\nГражданин: Значи ще гласувам. \r\n \r\n Атанас Камбитов::  Благодаря! \r\n \r\n Илиана Беновска:  Чакайте, това да не изглежда като търговия с гласове! Как се казваш? \r\n \r\nГражданин: Иван. \r\n \r\n Илиана Беновска:  Какво учиш? \r\n \r\nГражданин: Компютърни системи. \r\n \r\n Атанас Камбитов::  Ето това е бъдещето! В момента правим постъпки за привличането на фирми от IT сектора, имаме всички условия и се надявам лека полека Благоевград да стане един от центровете. \r\n \r\n Илиана Беновска:  Обаче ви обвиняват, че ви куца индустриализацията, нямате индустриална зона, кажете причините? \r\n \r\n Атанас Камбитов::  Вие казахте, много е лесно да се обвинява, но истината е, че за да няма стратегически инвеститори една единствена е причината – липса на общински терени. \r\n \r\n Илиана Беновска:  А как се е получило това? \r\n \r\n Атанас Камбитов::  Получило се е поради причината, че някога общинските терени не са актувани, след това са възстановени на частни лица и наскоро един от опонентите даде много интересна идея – общината да дава всяка година по 1 милион и да изкупува терени. Значи дадоха едно време терените, сега общината да плаща. Това е единствената причина. В момента какво правим, изграждаме индустриална зона, имаме решение на общинския съвет, има зелена светлина от премиера и правителството. Общината с апорт от 115 декара, знам, че това не е голяма площ, но е единствената, пак казвам, и „Индустриални зони“ ЕАД, държавната фирма да изгради инфраструктура, така че да можем да привлечем потенциални инвеститори, защото инвеститорът това иска, той иска теренът да е в урбанизирана територия, да има комуникация, газ, ток, вода, всички тези условия и дето се казва да започва направо да строи. Това правим в момента. Нямаше как да стане по-рано, защото от една страна ние имаме терен, той не е голям, но „Индустриални зони“ трябва да има ресурс да го изгради. Така че пак казвам – стъпка по стъпка. \r\n \r\n Илиана Беновска:  На какъв етап са преговорите и бъдещата реализация? \r\n \r\n Атанас Камбитов::  Ние сме взели решение на общински съвет, предстои подписване на договор между „Индустриални зони“ и общината и след това започваме поетапно да изграждаме. \r\n \r\n Илиана Беновска:  Тоест това ще бъде едно от стартовите мероприятия, ако Ви изберат за трети мандат? \r\n \r\n Атанас Камбитов::  Това е най-важният проект, който ще реализираме през третия мандат. След това е подмяната на ВиК мрежата в централна градска част. Там също имаме проблем. Благоевградска област не можем да кандидатстваме по оперативната програма „Околна среда“, тъй като не отговаряме на условията за консолидация и реално, за да подменим ВиК мрежата трябва да разчитаме само на целеви средства от републиканския бюджет. Надявам се с помощта на правителството поетапно да решим и този проблем. Горе-долу това са най-големите проблеми на община Благоевград.  \r\n \r\n Илиана Беновска:  А предимствата, вие сте университетско градче например, имате ЮЗУ, Американски университет? \r\n \r\n Атанас Камбитов::  4 университета има в Благоевград, млади хора и затова между другото сме харесвани от инвеститорите. \r\n \r\n Илиана Беновска:  Как ще задържите тези хора, част от тях не са от Благоевград, да останат тук? \r\n \r\n Атанас Камбитов::  Ако развием индустриалната зона, ако идват инвеститори, които развиват високи технологии. Аз не искам Благоевград с комини! Високи технологии с добри възнаграждения и младите хора ще останат в града. Защото градът иначе предлага абсолютно всичко като инфраструктура – транспортна, социална, образователна! \r\n \r\n Илиана Беновска:  Я чакайте да спра тази жена, дето ни гледа. \r\n \r\nГражданин: Аз искам да се срещна точно с г-н Камбитов. Аз съм жената, която до училището на Рилци живея и много искам да се добера до Вас. Цяло лято ми обясняват, че ще говорят с г-жа Шопова. Нали сега, като правите тези проекти, детската площадка, и ми казаха, че ще ме изхвърлят от жилището. И аз искам да знам кога ще ме изгонят и къде ще отида. \r\n \r\n Атанас Камбитов::  Къде ще те гонят, кой ти го каза това? Не се притеснявай! \r\n \r\nГражданин: Не се притеснявам, ама ... \r\n \r\n Атанас Камбитов::  Направихме детската площадка, нали така? Сега правим спортната площадка в Рилци, не искам да се притесняваш! \r\n \r\n Илиана Беновска:  Как се казваш? \r\n \r\nГражданин: Аз съм Вангелия Дамянова. Просто защото съм без работа, без жилище, исках такова жилище от общината, обаче никой не ми дава нищо! \r\n \r\n Илиана Беновска:  Ето, срещнахте кмета, бъдете щастлива! \r\n \r\nГражданин: Аз затова го изчаках да го видя! \r\n \r\n Атанас Камбитов::  Всеки с проблемите си. \r\n \r\n Илиана Беновска:  Ето, виждате, че всеки има собствените си проблеми, на неговата територия, в неговия мащаб. \r\n \r\n Атанас Камбитов::  И за всеки неговите са най-големи, нормално е да е така. Като подхванахме темата за социалните жилища, ние имаме над 780 общински фонд социални жилища, които ги даваме на нуждаещите се. \r\n \r\n Илиана Беновска:  Това достатъчно ли е? \r\n \r\n Атанас Камбитов::  Това е много висок процент. Ако погледнете чисто като население, почти 3% от населението можем да го настаним в социални жилища и това е част от социалната политика на общината. В момента изградихме по оперативната програма 182 напълно обзаведени нови жилища за млади семейства. \r\n \r\n Илиана Беновска:  А по какви критерии ги давате? \r\n \r\n Атанас Камбитов::  Има строги правила. Има много строги правила, не искам да коментирам конкретния случай, защото не съм запознат, но най-вероятно, за да не е настанен, значи не отговаря на условия. Между другото, понеже говорим за критерии, в момента следващия мандат променяме и наредбата за социални жилища и за стимулиране на млади семейства, неслучайно го казвам, като трябва да са пълнолетни тези, които ще получават стимули за раждане и социални жилища. Пълнолетни, поне средно образование, да са изрядни платци към общината и да са осигурени и нещо, което е много важно, ако имат друго дете, да е обхванато от образователната система. Иначе казано ... \r\n \r\n Илиана Беновска:  Какво друго дете? \r\n \r\n Атанас Камбитов::  Ако имат предишно дете, то да е обхванато от образователната система, сиреч да учи. Ние искаме нашите деца да се образоват, да са знаещи, за да могат да се реализират. \r\n \r\n Илиана Беновска:  Вие сте „Благоевградския Орбан“, така ли да Ви нарека? Той така прави! \r\n \r\n Атанас Камбитов::  Нямам такива претенции. Но все пак 500 лева, това ни е залегнало в програмата, на дете, което се ражда. Това мисля, че е добро начало. \r\n \r\n Илиана Беновска:  Намираме се пред общината. Приемен ден имахте ли Вие като кмет през тези два мандата? Кога, какво? \r\n \r\n Атанас Камбитов::  Четвъртък, приемен ден четвъртък. Но истината е, че при мен влиза всеки по всяко време. \r\n \r\n Илиана Беновска:  А ходите ли из града? \r\n \r\n Атанас Камбитов::  Както в момента. Преди да дойда да Ви посрещна бях един час на кафето пред Ларгото. Това ми е навик открай време. Аз живея отсреща срещу общината, движа се пеша постоянно.  \r\n \r\n Илиана Беновска:  Я да питаме тази млада майка, спрете се! Не иска. Друга млада майка, здравейте! \r\n \r\nГражданин: Здравейте! \r\n \r\n Илиана Беновска:  Ох, че си сладък ти, как се казваш? \r\n \r\nГражданин: Виктория. \r\n \r\n Илиана Беновска:  Той да не е Виктор? \r\n \r\nГражданин: Не, Слав се казва. \r\n \r\n Илиана Беновска:  Знаеш ли кой е този човек? \r\n \r\nГражданин: Да, разбира се, това е нашият кмет? \r\n \r\n Илиана Беновска:  Младо семейство ли сте? \r\n \r\nГражданин: Да, завършихме през миналата година Юридическия факултет, право завършихме двамата със съпруга ми. \r\n \r\n Илиана Беновска:  Сега току що говорихме с кмета Камбитов, вие имате ли къде да живеете? \r\n \r\nГражданин: Да, у тях, той си е от Благоевград и живеем у тях. \r\n \r\n Илиана Беновска:  Те могат ли да кандидатстват по тази програма, я им кажете, но кратичко. \r\n \r\nАтанас Камбиков: Жената не е ли от Благоевград? \r\n \r\nГражданин: Не, аз съм от Кнежа. \r\n \r\n Атанас Камбитов::  Ето това, за което говорихме, млади хора остават в Благоевград. В програмата предлагаме при раждане на дете еднократна помощ от 500 лева, след това осигуряване, детските градини при нас не са проблем между другото, таксата е минимална 40 лева, не е променяна от 8 години, няма да я променяме и в следващите 4. \r\n \r\n Илиана Беновска:  Кажете им за жилището! \r\n \r\n Атанас Камбитов::  В момента правим наредбата, 182 жилища имаме напълно обзаведени, събувате се и влизате, с абсолютно всичко, при критерии за млади семейства поне средно образование ... \r\n \r\n Илиана Беновска:  Те и двамата са с висше. \r\n \r\n Атанас Камбитов::  Казвам поне средно, пълнолетни, то се подразбира, изрядни платци към общината, социално осигурени. Предполагам, че при вас това е първо детенце? \r\n \r\nГражданин: Да. \r\n \r\n Атанас Камбитов::  Пожелавам ви да имате и други, но ако например имате друго дете преди това, то трябва задължително да е обхванато от образователната система.  \r\n \r\n Илиана Беновска:  Разкажи го и на приятели. И кога ще могат да кандидатстват? \r\n \r\n Атанас Камбитов::  Ние започваме веднага, в момента наредбата се работи. \r\n \r\n Илиана Беновска:  Ще се оповести ли това, къде да следят? \r\n \r\n Атанас Камбитов::  На сайта на общината. \r\n \r\n Илиана Беновска:  Какво ще пише? \r\n \r\n Атанас Камбитов::  За социални жилища. \r\n \r\n Илиана Беновска:  Запомнихте ли? Чао! Ето, вижте как изяснихме една тема. Как стои въпросът с безработицата? \r\n \r\n Атанас Камбитов::  Безработицата е малко под средната за страната, 4,5% или 5%, нещо от този род. Сега много се спекулира с възнагражденията на база статистика. Истината е, че винаги има какво да се желае, но истината е, че възнагражденията, те не зависят от кмета, те са договор между работник и работодател. В този ред на мисли нашата работа е да създаваме условия, това, което правим, инфраструктура, да има облекчен режим за инвеститори, и това го правим, администрацията да е открита към инвеститорите, да е прозрачна, да е предвидима. Всичко това е работа на общината и на кмета.  \r\n \r\n Илиана Беновска:  Сега Ви спирам за малко, разбрахме се да отидем да видим басейна и прословутия паметник – кръст.  \r\n \r\n Атанас Камбитов::  С най-голямо удоволствие! В тази зала общинският съвет провежда сесиите, тя между другото от 20 години не функционираше, беше в едно много занемарено състояние. В момента я ремонтирахме изцяло и общинският съвет провежда сесиите. А тук е консулството на Република Казахстан, има консулство, защото има много студенти от Казахстан. \r\n \r\n Илиана Беновска:  Вече сме на една друга Ваша гордост – басейна! \r\n \r\n Атанас Камбитов::  Общинския басейн, действително гордост! Преди това децата нямаше къде да плуват, имаше един малък басейн, а ние имаме много силно развит спорт плуване, имаме републикански шампиони. Ние без басейн имахме шампиони, сега се целим много по-високо. \r\n \r\n Илиана Беновска:  Какви са размерите, параметрите? \r\n \r\n Атанас Камбитов::  Олимпийски размер, 50 метра. Изцяло финансиран от правителството целево. В момента над 400 деца има обхванати, говоря активно спортуващи. Отделни абсолютно всички училища по график идват децата безплатно да плуват да спортуват. И разбира се се ползва от гражданите на много ниска цена на билета. \r\n \r\n Илиана Беновска:  Доколкото си спомням той е много близко до едно училище, спомням си, че имахте проблеми по времето на Орешарски с изграждането на този басейн? \r\n \r\n Атанас Камбитов::  Близо е, в  границите на имота на училището. Това е 8-мо, в момента изграждаме и спортна площадка отгоре, тук има още две. Ами парадокс – МОН не ни даде разрешение. \r\n \r\n Илиана Беновска:  Проф. Клисарова ли тогава? \r\n \r\n Атанас Камбитов::  Нямам спомен, но не разрешиха изграждането и басейнът е изграден въпреки забраната на МОН. Водихме мисля, че имаше и дела. Спечелихме, нямам обяснение.  \r\n \r\n Илиана Беновска:  Има ли партийност в спорта? \r\n \r\n Атанас Камбитов::  Абсолютно. Това е и големият проблем. Не може по партиен принцип ти да делиш децата. Това е единствено и само за децата, да спортуват. Какво по-хубаво, да направим дискотека или бар, или наргилетата. \r\n \r\n Илиана Беновска:  Добре, хайде да се качим малко и към вярата, на планината на кръста!  \r\n \r\n Илиана Беновска:  На тръгване от кръста видяхме един параклис. \r\n \r\n Атанас Камбитов::  Параклиса на Свети Дух, между другото, и Кръста е на Свети Дух. Тук традиционно се провежда курбан за здраве, така го нарече дядо Натанаил. Неслучайно Свети Дух е Ден на Македония. \r\n \r\n Илиана Беновска:  Една свещичка за успех няма ли да си запалите? \r\n \r\n Атанас Камбитов::  Разбира се! \r\n \r\n Илиана Беновска:  Какво си пожелавате? \r\n \r\n Атанас Камбитов::  Пожелавам си здраве, здраве на всички благоевградчани и успех на Благоевград! \r\n \r\n Илиана Беновска:  Аз ще Ви пожелая любимото си пожелание – да правите живота на хората по-красив и смислен! \r\n \r\n Атанас Камбитов::  Благодаря, старая се! \r\n \r\n Илиана Беновска:  Благодаря Ви още веднъж, успех!", "date": "2019.10.13", "title": "Местни избори 2019: Кандидатът за кмет на ГЕРБ  за Благоевград Атанас Камбитов: През третия ми мандат правим индустриалната зона и  ВиК"}
{"url": "http://www.focus-news.net/news/2019/10/13/2707965/afp-v-telefonen-razgovor-merkel-nastoya-erdogan-da-spre-nezabavno-ofanzivata-v-siriya.html", "text": "Германският канцлер Ангела Меркел призова в телефонен разговор президента на Турция Реджеп Тайип Ердоган незабавно да спре офанзивата на Турция в Северна Сирия, като предупреди, че това може да предизвика по-нататъшна дестабилизация на региона и възобновяване активността на джихадистката групировка “Ислямска държава“, цитира думите й  AFP  . \r\nОперацията заплашва да прогони голяма част от населението от домовете им, каза тя, като отбеляза, че това също би рискувало \"дестабилизация на региона и ще доведе до възобновяване на активността на „Ислямска държава““. \r\nГермания и Франция в събота заявиха, че прекратяват износа на оръжие за Турция заради офанзивата й в Сирия срещу кюрдските Отряди за народна самоотбрана (ОНС), припомня агенцията.  \r\n \r\n  Юлиян Марков", "date": "2019.10.13", "title": "AFP: В телефонен разговор Меркел настоя Ердоган да спре незабавно офанзивата в Сирия"}
{"url": "http://www.focus-news.net/news/2019/10/13/2707979/mestni-izbori-2019-kandidatat-za-kmet-na-obshtina-vidin-ot-pp-gerb-ognyan-tsenkov-dunavtsi-ima-nuzhda-ot-promyana.html", "text": "Мартин Иванов е младият и решителен човек, добър професионалист и отговорен гражданин, от когото гр. Дунавци се нуждае. Това съобщиха от пресцентъра на  ПП ГЕРБ . Убеден съм, че Мартин ще спре противопоставянето между жителите на Дунавци и  ще върне доброто взаимодействие между кметство Дунавци и община Видин. Като служител на Регионална дирекция по горите, Мартин Иванов многократно е награждаван за борбата си с бракониерите. Той е сред носителите на традиционната награда „Служител по контрол и опазване на горските територии” –  2015 г. и 2016г. Познавате го като смел и решителен човек. Мартин Иванов ще бъде достоен кмет на най – голямото населено място в Общината след гр. Видин. Това каза на предизборна среща в гр. Дунавци кандидатът за кмет на община Видин от ПП ГЕРБ Огнян Ценков. Ценков и кандидатите за общински съветници Венци Пасков, Николай Цветков, Десислава Димитрова, Калин Каменов, Янита Каменова, Иван Цолов, Петър Петров и Марин Маринов представиха пред гражданите на Дунавци кандидатската листа на ПП ГЕРБ и акценти от програмата на партията. Гост на срещата бе и областният управител Албена Георгиева.  \r\nДа изразят подкрепата си за кандидатурата на Мартин Иванов за кмет на гр. Дунавци, в залата бяха дошли десетки дунавчани. Изграждане на канализационна мрежа в града, асфалтиране на улици, обновяване на детските площадки, облагородяване на зелените площи и залесяване с дървета, изграждане на чешми за питейна вода на обществени места, създаване на социална кухня, грижа и за младите, и за възрастните жители на Дунавци. Това са целите, които кандидатът за кмет на кметство Дунавци от ПП ГЕРБ Мартин Иванов си поставя. Той пое ангажимент за пълна прозрачност и отчетност в работата си и заяви, че ще инициира учредяване на обществен съвет, който да участва при взимане на важните решения за Дунавци. „Ще се отнасям с уважение и ще имам еднакво отношение към всички граждани на Дунавци”, каза още Мартин Иванов. Той бе категоричен, че ще върне добрия диалог между кметство Дунавци и местното читалище. „Конфликтът между сегашното ръководство на Дунавци и читалищните дейци вреди на всички ни, създава лош образ на града ни и пречи духовното средище да изпълнява в пълнота своите функции”, допълни Иванов.  \r\nКъм жителите на Дунавци се обърнаха и кандидатите за общински съветници Иван Цолов и Петър Петров. „Не съм член на партия ГЕРБ, представител съм на гражданската квота. Станах част от тази листа, без да се замислям на кое място съм, по няколко причини. Огнян Ценков за мен е най – успешният кмет, който Видин е имал от десетилетия, а аз съм работил с много кметове. В национален мащаб наблюдавам как централното управление на БСП, което така и не може да спечели парламентарни избори, се опитва да изправи избраните си кметове срещу държавната власт. Кметовете не могат да воюват с държавата във вреда на своите съграждани. Те не са избрани да водят такива битки, а да работят за развитието на общините си. Защо не подкрепям другите участници в местните избори в Общината – коалицията на т.н. „десни партии”. Съгласен съм, че кандидатът им за кмет е направил много за себе си, самият той го казва. В листата им за общински съветници са се наредили хора, които никога не са изпадали от управлението на общината от десетилетия и на всеки четири години застават и казват – ние сме добри, знаем как, но грешат другите. Няма как да подкрепя такъв отбор”, каза кандидатът за общински съветник от листата на ПП ГЕРБ Петър Петров. \r\nЕдин от най – младите в кандидатската листа на  ГЕРБ Иван Цолов заяви, че развитието на гр. Дунавци ще бъде сред неговите приоритети. „Моят род е от тук. Прадядо ми, Петър Даскала, е бил директор на местното училище и заедно с група съмишленици е основател на читалище „Светлина 1922”. Неговите родители са били сред дарителите за изграждането на църквата. Прадядо ми е дарил църковната камбана. Моят дядо, който 40 години бе съдия във видинския съд, ми предаде любовта си към Дунавци. Убеден съм, че заедно можем да направим гр. Дунавци един прекрасен град за всичките му жители”, каза Иван Цолов.  \r\nПредизборната среща на ПП ГЕРБ  в Дунавци предизвика голям интерес не само сред местните жители, но и сред представители на политически сили, участници в местните избори. И докато едните се опитаха да създадат напрежение и дори да предизвикат физически сблъсъци, другите изразиха подкрепата си за Мартин Иванов и благодариха на Огнян Ценков за работата му като кмет на община Видин в настоящия мандат.  \r\nВ крайна сметка, независимо, че опонентът на Мартин Иванов за кмет на кметство Дунавци изключи демонстративно електричеството в залата, срещата в Дунавци протече при активен диалог между жителите на града и кандидатите на ПП ГЕРБ.  \r\n„Случилото се и днес, на това събрание, ясно показа, че Дунавци има нужда от промяна. Има нужда от кмет, който ще спре противопоставянето между хората, за да може жителите на Дунавци обединени да работят за развитието на своя град”, каза кандидатът за кмет на община Видин от ПП ГЕРБ Огнян Ценков.  \r\nОбластният управител Албена Георгиева благодари на жителите на Дунавци за активната позиция. „Благодаря ви за подкрепата, която ни показвате. Винаги сме представяли това, което сме направили ние, а не какво не са направили другите. За изминалите четири години екипът на Огнян Ценков работи по всички проекти и проблеми, за които опонентите ни се сещаха единствено в предизборните си програми. Те решават проблемите на думи, ние представяме делата си”, каза в заключение Георгиева.", "date": "2019.10.13", "title": "Местни избори 2019: Кандидатът за кмет на община Видин от ПП ГЕРБ Огнян Ценков: Дунавци има нужда от промяна"}
{"url": "http://www.focus-news.net/news/2019/10/13/2707976/aktsenti-v-sutreshniya-blok-dobro-utro-balgariya-na-radio-fokus-za-14-oktomvri.html", "text": "Гърция призна Украинската православна църква, а пловдивският митрополит Николай постави условие за признаването ѝ от Българската православна църква (БПЦ). Ще доведе ли до разцепление в православния свят „украинският въпрос“? Темата ще коментираме в сутрешния блок „Добро утро, България“ на Радио „Фокус“ с д-р Борислав Цеков, преподавател по църковно право. \r\nЗащо Европейската комисия бави евродокладът за правосъдието на България? Ще падне ли мониторингът за страна ни и ако това се случи добра новина ли ще е за България при положение, че ще бъде въведен новия всеобхватен европейски мониторинг? Въпросите ще обсъдим с Тихомир Безлов, старши изследовател в Центъра за изследване на демокрацията. \r\nВ предизборното ни студио ще посетим Банско и ще разговаряме с един от кандидатите за общински съветници – Сашка Тодорова.  \r\nВъзможно ли е да се популяризира подводния туризъм по българското Черноморие и какви тайни крие морето? Ще научим от Десислава Василева от Радио „Фокус“ – Варна. \r\n \r\n Започнете деня информирани! Тези и още теми – в „Добро утро, България“ от 06.00 до 10.00 часа на 14 октомври, с водещ Йоланда Пелова.", "date": "2019.10.13", "title": "Акценти в сутрешния блок „Добро утро, България“ на Радио „Фокус“ за 14 октомври"}
{"url": "http://www.focus-news.net/news/2019/10/13/2707974/d-r-plamen-konov-veterinar-nay-chesto-pri-opit-za-otravyane-na-zhivotni-nedobrozhelatelite-izpolzvat-antifriz.html", "text": "Най-често при опит за отравяне на животни недоброжелателите използват антифриз. Това каза за  Радио „Фокус“ – Бургас  д-р Пламен Конов, председател на Български ветеринарен съюз в Бургас. По думите му при някои животни антифризът може да подейства драстично. „В повечето случаи се получават само частични отравяния, замайване, а след известно време животните се стабилизират, както се казва „от само себе си“. Ако кучето е домашно, шансовете му да оцелее не са никак малки, но стопанинът трябва навреме да се обърне към обслужващ ветеринарен лекар“, отбеляза д-р Конов. Според него най-доброто, което може да направи стопанинът при съмнение за отравяне на домашния любимец преди да се обърне към ветеринар, е да  предизвика повръщане. „Първото, което може да направи, е да даде от 5 до 10 милилитра спринцовка с кислородна вода в устата на домашния любимец. Може да използва и течни мазнини – олио или зехтин, които в по-голямо количество – 20, 30 до 50 милилитра, също могат да предизвикат повръщане“, каза още ветеринарният лекар. Той добави, че установяването на отрова става единствено чрез лабораторни изследвания. „Трябва да се вземе проба от мястото, където има съмнение, че има разпространена отрова и тя да се изпрати до лаборатория, която може да извърши съответното изследване. Такива лаборатории има в Сливен, Стара Загора и София. Ветеринарните лекари знаят къде са и могат да съдействат за изпращането им. Пробата може да бъде взета от всеки стопанин. Ако е храна – готова примамка, пробата може да се вземе с найлонова торбичка и ръкавици, а ако е разлята върху повърхност – с гъбичка или сюнгер,  с който да се попие и отново да се изпрати. Каквито и съвети да дадем за цвят, за мирис, те ще бъдат несъстоятелни, защото тук се крие и субективен фактор – човек понякога си въобразява и може да се стигне до погрешни заключения и съответно погрешни действия“, каза още д-р Конов. \r\nМария ПОПЧЕВА", "date": "2019.10.13", "title": "Д-р Пламен Конов, ветеринар: Най-често при опит за отравяне на животни недоброжелателите използват антифриз"}
{"url": "http://www.focus-news.net/news/2019/10/13/2707977/mestni-izbori-2019-kandidatat-na-gerb-za-kmet-na-plovdiv-zdravko-dimitrov-nagradi-pobeditelite-v-turnira-todor-nenov.html", "text": "Кандидатът на ГЕРБ за кмет на Пловдив Здравко Димитров връчи награди на победителите в турнира „Тодор Ненов“, който се проведе в зала „Строител“.Това съобщиха от  ПП ГЕРБ-Пловдив . На церемонията присъства и кандидат-кметът за район „Централен” Георги Стаменов. В двубоя между 12-годишните БК „Академик Бултекс 99“ и БК „Марица“ завършиха с равен резултат 28:28. При по-големите „Академик“ победи „Марица“ с 45:12. „Голямото предизвикателство днес пред нас е как да изпълним залите и стадионите с живот, да върнем децата в тях. Пловдив е град на таланти – гените ни са същите, както в годините на най-големите спортни успехи, тук са и треньорите, въздухът е същият. Трябва само да ги подкрепим, за да работят. Те си знаят как да го направят“, заяви при награждаването кандидатът на ГЕРБ за кмет на Пловдив.Президентът на Българската федерация по баскетбол Георги Глушков отличи с почетни медали „100 години баскетбол в Пловдив“ спортните легенди Здравко Димитров, Цонка Вайсилова, Тодорка Николова, Манчо Бонев, Мадлен Бонева, Ангелина Михайлова, Лалка Хорозова и други. В последните издания на турнира се почита паметта на всички велики баскетболни треньори в Пловдив. Тази година с минута мълчание беше почетена и най-голямата пловдивска баскетболистка Пенка Стоянова, която почина тази година, както и паметта на Васил Кожухаров, Георги Йотков, Иван Николов, Йордан Делев, Любен Илиев, Любомир Гичев, Марин Груев, Симеон Вулев, Симеон Иванов, Тенчо Начев, Тодор Ненов и Христо Маринов.", "date": "2019.10.13", "title": "Местни избори 2019:  Кандидатът на ГЕРБ за кмет на Пловдив Здравко Димитров награди победителите в турнира \"Тодор Ненов\""}
{"url": "http://www.focus-news.net/news/2019/10/13/2707902/mnogo-dobri-usloviya-za-selski-turizam-predlaga-bratsigovskoto-selo-zhrebichko.html", "text": "Много добри условия за селски туризъм предлага брациговското село Жребичко, предаде репортер на  Радио „Фокус“ – Пазарджик . Селото се намира в планинската част на областта на 670 м надморска височина в близост до Брацигово.  Освен красивата природа, туристите, посетили селото, могат да разгледат и останките от Малкото и Голямото Иванкови калета и на крепостта Коринград. И до днес са запазени много антични находки, сред които  изображение на тракийски конник, монети, мраморни скулптурни барелефи и рисунки. В землището на селото има и условия за религиозен туризъм, тъй като там е запазено тракийското светилище на Дионис, а също и параклисът „Свети Илия“, построен през 1886, 150-годишната църква „Св. Троица” и параклисът  „Св. Иван Рилски”.  Местните хора наричат  Жребичко втората „Кръстова гора“  заради местността „Кръста”, където всяко камъче е белязано с кръстче.  Около селото има няколко екопътеки, водещи към  природния резерват „Изгорялото гюне”. \r\nАлбена ЖИЛЕКОВА", "date": "2019.10.13", "title": "Много добри условия за селски туризъм предлага брациговското село Жребичко"}
{"url": "http://www.focus-news.net/news/2019/10/13/2707978/abnadolu-agency-tsentarat-na-tel-abayad-e-prochisten-ot-teroristi.html", "text": "Центърът на град Тел Абаяд е прочистен от „терористите от Отрядите за народна самоотбрана (ОНС)“ в неделя в хода на продължаващата военна операция на Турция, предава  Anadolu Agency . \r\nПоддържаната от Турция Сирийска национална армия (СНА), известна още като Сирийска свободна армия (ССА) е поела контрола над района. \r\nТел Абаяд е вторият градски център след Рас ал Айн, който бе взет под контрол в рамките на деня. \r\nДосега от „терористи от ОНС“ са освободени общо два градски центъра, един град и 56 села. \r\nРепортери на Anadolu Agency в граничния окръг Акчакале в Турция в югоизточната провинция Санлиурфа заснеха кадри, в които бойци на СНА могат да бъдат видени да се радват, след като са поели  контрола над центъра на град Тал Абаяд. \r\nВ ранния следобед силите на, сражаващи се на фронтовата линия, постигнаха значими победи в западната част на района. \r\n \r\n  Юлиян Марков", "date": "2019.10.13", "title": "Abnadolu Agency: Центърът на Тел Абаяд е прочистен от „терористи“"}
{"url": "http://www.focus-news.net/news/2019/10/13/2707980/mestni-izbori-2019-benovska-pita-koy-i-na-kakvo-osnovanie-iska-no-i-mozhe-li-da-upravlyava-balgariyai.html", "text": "Беновска пита в неделя, 13 октомври 2019 г., в 5 часа следобед: Кой и на какво основание Иска, но и Може ли да управлява България? Това съобщиха от  екипа на предаването  по Канал 3   \r\n   \r\nПолитиката, глупако!    \r\n Отговарят:    \r\n  \r\n   \r\n17.00- 17.05  Коментар на Илиана Беновска   \r\n  \r\nЗа:  Кой и на какво основание Иска, но и Може ли да управлява Благоевград?   \r\n17.05 - 17.27 д-р Атанас Камбитов, кандидат за кмет, ГЕРБ \r\n \r\nЗа:  Кой и на какво основание Иска, но и Може ли да управлява Габрово?    \r\n17.32 - 17.54 Таня Христова,  кандидат за кмет, ГЕРБ \r\n \r\nЗа:  Кой и на какво основание Иска, но и Може ли да управлява Русе?    \r\n18.00- 18.10 Галин Григоров,  кандидат за кмет, ВМРО-НФСБ \r\n \r\nЗа:  Кой и на какво основание Иска, но и Може ли да управлява Плевен?    \r\n18.15 - 18.37 - Велислава Кръстева и кандидати за общински съветници от ДПС \r\n  \r\nЗа:  Що е “демокрация” по български \r\n18.42- 18.53 Александър Петров, поет \r\n \r\n \r\nПовторението гледайте по Канал 3 и слушайте по Радио К2 в неделя вечер от 23.15 часа. Пишете на benovskapita@gmail.com", "date": "2019.10.13", "title": "Местни избори 2019: Беновска пита : Кой и на какво основание Иска, но и Може ли да управлява България?"}
{"url": "http://www.focus-news.net/news/2019/10/13/2707975/ria-novosti-erdogan-prizova-merkel-da-napravi-izbor-mezhdu-turtsiya-i-pkk.html", "text": "Турският президент Реджеп Тайип Ердоган заяви, че по време на телефонен разговор с германския канцлер Ангела Меркел я е призовал да избере между Турция и Кюрдската работническа партия (ПКК), срещу която Анкара провежда операция в Северна Сирия, цитира думите му  РИА Новости . \r\n\"Разговарях по телефона с Меркел. Преди това германският външен министър обяви прекратяването на продажбата на оръжия на Турция ... Казах на Меркел:\" Вижте какво казва вашето външно министерство. Съюзници ли сме в НАТО или сте взели терористична организация в НАТО, но ние не знаем за това? Много странен подход. Вие или сте с нас или с терористите? “, каза Ердоган в ефира на телевизионния канал NTV. \r\n \r\n  Юлиян Марков", "date": "2019.10.13", "title": "РИА Новости: Ердоган призова Меркел да направи избор между Турция и ПКК"}
{"url": "http://www.focus-news.net/news/2019/10/13/2707984/mestni-izbori-2019-rumen-petkov-abv-vazhno-e-stolichani-da-razberat-che-novata-atmosfera-v-sofiya-shte-dade-byuletina-nomer-14-s-lider-ivaylo-kalfin.html", "text": "За мен е много важно столичани да разберат, че новата атмосфера в София ще даде бюлетина номер 14 с лидер Ивайло Калфин, защото говорим за атмосфера, която ни е необходима: искаме тотален контрол върху обществените разходи. Това каза лидерът на АБВ Румен Петков в интервю за предаването „Неделята“ на   Нова телевизия . „Много е важно да сме със знанието, че ние искаме нов общински съвет и този нов общински съвет, който да бъде ефективен в работата и контрола. Кметът трябва да има съветници. И това трябва да се разбере от столичани, че изборът не е просто да сменим кмета, а да сменим атмосферата. Голяма част от общинския съвет е точно атмосферата и затова бюлетината с номер 14 дава това усещане“, добави още Петков.  Лидерът на АБВ посочи, че в страната върви много силен диалог в лявото пространство. „Хората виждат, че има алтернатива и тази алтернатива  има ясно изразени социални и леви ангажименти“, каза още Петков.", "date": "2019.10.13", "title": "Местни избори 2019: Румен Петков, АБВ: Важно е столичани да разберат, че новата атмосфера в София ще даде бюлетина номер 14 с лидер Ивайло Калфин"}
{"url": "http://www.focus-news.net/news/2019/10/13/2707983/chetiri-zavedeniya-v-plovdivsko-sa-provereni-pri-spetsializirana-politseyska-operatsiya-konstatirani-sa-mnozhestvo-narusheniya.html", "text": "Четири заведения в Пловдивско са проверени при специализирана полицейска операция,  констатирани са множество нарушения. Това съобщиха за  Радио \"Фокус\" - Пловдив  от Областната дирекция на МВР. Специализираната полицейска операция е проведена в ранните часове на днешния ден. Екипите са посетили нощен клуб в Хисаря и друг в с. Калояново, бар в Стамболийски и дискотека в Асеновград. Общо са проверени 160 лица и 29 МПС. Документирани са 10 случая на непълнолетни посетители без придружител, за които са съставени актове по Закона за защита на детето. По Закона за здравето за издадени 6 акта и 3 протокола за тютюнопушене в закрити помещения. За нередовни документи по ЗБЛД са съставени 14 акта и един по ЗМВР. Издаден е и констативен протокол на частната охранителна фирма на единия от обектите. В рамките на осъществения пътен контрол около заведенията са засечени 5 пияни водачи, единият от които с над 1,2 промила. По ЗДвП са съставени 6 АУАН и две глоби с фиш. Образувано е едно бързо производство.  \r\nТони МИХАЙЛОВ", "date": "2019.10.13", "title": "Четири заведения в Пловдивско са проверени при специализирана полицейска операция,  констатирани са множество нарушения"}
{"url": "http://www.focus-news.net/news/2019/10/13/2707987/nova-makedoniya-makedoniya-v-kamion-na-patya-skopie-veles-sa-otkriti-45-migranti-ot-pakistan.html", "text": "Четиридесет и пет души от Пакистан са били открити в камион на тол-станцията „Отовица“ на магистралата Скопие-Велес, пише скопският вестник  “Нова Македония“ . \r\nОт МВР заявиха, че превозното средство е претърсено в полунощ, като е арестуван 28-годишен македонски гражданин, който е управлявал превозното средство. \r\nЕкип от Районното полицейско управление на град Велес е извършил оглед на местопроизшествието. След пълното документиране на случая ще се проведе разследване. \r\n \r\n  Юлиян Марков", "date": "2019.10.13", "title": "„Нова Македония“ (Македония): В камион на пътя Скопие – Велес са открити 45 мигранти от Пакистан"}
{"url": "http://www.focus-news.net/news/2019/10/13/2707982/pregled-na-mezhdunarodnite-novini-do-18-chasa-agentsiya-fokus.html", "text": "Руският президент Владимир Путин заяви, че предизборните обещания на държавния глава на САЩ Доналд Тръмп не означават, че той е способен да нормализира отношенията между Вашингтон и Москва, предава  РИА Новости . \r\nПредизборните изявления на Доналд Тръмп за необходимостта от нормализиране на отношенията между Руската федерация и САЩ не са изпълнени, но в Москва се отнасят към това с разбиране, заяви Путин пред журналисти. \r\n\"Ние знаем какво казва президентът Тръмп за руско-американските отношения. Знаем, че по време на предишната предизборна кампания, той се изказа за нормализиране, но за съжаление това все още не е свършено“, заяви руският президент.  \r\n\"Но ние нямаме претенции, защото виждаме какво се случва в политическия живот на САЩ. И вътрешният политически дневен ред не позволява на действащия президент да предприеме стъпки за радикално подобряване на руско-американските отношения\", добави още Путин.  \r\n*** \r\n \r\n  Кюрдската администрация в Северна Сирия заяви, че почти 800 чужденци, свързвани с „Ислямска държава“ са успели да избягат от лагер, където са били задържани, след като турска артилерия го е бомбардирала, предава  Reuters . \r\nКюрдските сили посочват в свое изявление, че подкрепяни от Анкара сирийски бунтовници са нападнали лагера, където „елементи на „Ислямска държава“ на свой ред са нападнали пазачите и са избягали.  \r\n*** \r\n \r\n  Външният министър на Гърция Никос Дендиас предупреди Турция да не подценява възможностите на Гърция и нейният статут в региона, като в същото време приветства подписването на споразумение за отбрана с Вашингтон, което е свързано с военните бази в страната, пише вестник  Kathimerini . \r\n„Считаме Турция за равна с нас. Ако Турция има илюзията, че е силна (държава), която стои срещу безсилен събеседник, тя прави голяма грешка“, заяви Дендиас в интервю за гръцкото издание.  \r\nТой добави, че след като се е преборила с финансовата криза, Атина вече е готова да подкрепи амбициите за членство в Европейския съюз на Турция, но само ако тя изостави своята агресивна външна политика.  \r\nПопитан за действията на Анкара в Изключителната икономическа зона (ИИЗ) на Кипър, Дендиас заяви, че Атина и Никозия са създали обща стратегия преди заседанията на Европейския съвет, която е насочена към налагането на санкции от страна на ЕС към Турция.  \r\nЩо се отнася до договора за взаимна отбрана, подписан по време на визитата на държавния секретар на САЩ Майк Помпео в Атина, Дендиас заяви, че сделката ще помогне на Гърция във връзка с военната инфраструктура. В същото време споразумението ще подсили и американското присъствие в Гърция, като подчерта, че това е „стабилизиращ в фактор“ в региона.  \r\nМинистърът приветства изявленията на САЩ, че една страна би трябвало да се отнася с уважение към принципите на международното право.  \r\n„Помпео направи крачка напред. Той посочи измамникът“, заяви Дендиас, като имаше предвид Турция.  \r\nТой също така изрази своето съжаление, че Русия не е заела „по-ясна“ позиция във връзка с нарушенията на суверенните права на Кипър от страна на Анкара. Министърът добави, че Гърция не одобрява продажбата на системите С-400 от страна на Москва за Турция.  \r\n*** \r\n \r\n  Иракските власти изпратиха 10 хил. войници в граничните региони със Сирия, за да предотвратят евентуалното преминаване на терористични групи на територията страната, предава  TACC , като се позовава на министерството на отбраната в Багдад.  \r\nСпоред съобщението \"най-малко 10 хил. иракски войници, офицери и бойци на шиитската милиция са изпратени на иракско-сирийската граница западно от град Мосул\".  \r\nПредставител на министерството на отбраната на Ирак потвърди, че близо до сирийските провинции ще бъдат разположени допълнителни сили. Тези подкрепления, добави той, \"трябва да бъдат подготвени за всяка извънредна ситуация, свързана с възможното навлизане на членове на терористичната групировка „Ислямска държава“. \r\n*** \r\n \r\n  Техеран събра доказателства за инцидента с иранския танкер в Червено море, който беше ударен от ракети, но ще продължи разследването докато не уточни със сигурност кой стои зад нападението, заяви иранският президент Хасан Роухани, предава  РИА Новости . \r\nСпоред него, по време на разговорите с пакистанския премиер Имран Хан, Техеран е изразил своята загриженост за безопасността на танкерите в региона. Той е обърнал внимание на последния инцидент с иранския танкер „Сабити“, който беше ударен от ракети по-рано. \r\n\"Събрахме доказателства и ги представихме на премиера на Пакистан, като подчертахме, че нашето разследване ще продължи, докато не бъде постигнат окончателният резултат и не бъдат изяснени основните участници, извършили нападението\", каза Роухани. \r\n*** \r\n \r\n Турските въоръжени сили и т. нар. Свободна сирийска армия (ССА) на петия ден от операцията \"Извор на мира\" в Сирия са установили контрол над град Рас ал Айн и са обкръжили Тел Абаяд, съобщи турският президент Реджеп Тайип Ердоган, цитиран от  TACC . \r\n\"В хода на операцията \"Извор на мира\" нашите военни, с подкрепата на Сирийската свободна армия, установиха контрол над Рас ал Айн и околните четири села. Град Тел Абаяд също е обкръжен\", подчерта турският лидер. \"По време на обстрела на турските градове  от сирийска територия 18 цивилни граждани от Турция са загинали, други 147 бяха ранени.\" \r\nСпоред президента над 650 снаряда са били изстреляни към граничните градове на Турция за петте дни от операцията. Освен това Ердоган отчете загуби в редиците на ССА. \"По време на операцията бяха убити двама от нашите военни и 16 членове на Сирийската свободна армия\", каза той. \r\nЕрдоган обясни военното присъствие на Анкара в Сирия с неспособността на сирийското правителство да се противопостави на терористичните елементи. \r\n\"Защо сме в Сирия? Защото режимът на сирийския президент Башар Асад не може да противостои на терористите\", подчерта той. \r\nЕрдоган също критикува Запада заради заплахите, отправени през изминалите дни срещу Анкара заради операцията „Извор на мира“ в съседната република. \"Никой не може да принуди Турция да се оттегли с помощта на заплахи\", заяви президентът. \r\nВ хода на военната операция в Сирия Турция възнамерява да създаде зона за сигурност на дълбочина 30-35 км от границите си. \r\n\"Операция \"Извор на мира \"продължава успешно. С нейна помощ възнамеряваме да създадем зона за сигурност с дълбочина 30-35 километра. До момента по време на боевете са неутрализирани 490 терористи\", подчерта турският лидер. \r\nЕрдоган каза още, че така наречената Сирийска свободна армия (ССА), която в Анкара започна да се нарича \"Сирийска национална армия\" от началото на операцията, \"показва сериозен успех\". \"Терористичните организации не са в състояние да им се противопоставят. Те контролират територията в близост до Тел Абаяд с площ от 109 квадратни километра\", добави той. \r\n*** \r\n \r\n САЩ започват да изтеглят хиляда американски военни от Северна Сирия поради настъплението на Турция, която вероятно възнамерява да го разшири още повече на юг и запад. Това заяви американският министър на отбраната Марк Еспър в интервю за CBS, текстът на което беше разпространен в неделя и цитиран от  TACC . \r\n“През изминалото денонощие научихме, че Турция вероятно възнамерява да разшири настъплението още повече на юг в сравнение с първоначално планираното, както и на запад,\" каза той. \"Също така научихме, че Сирийските демократични сили(СДС) се стремят, така да се каже, да сключат споразумение със сирийците и руснаците за започване на контраофанзива срещу Турция на север\", добави Еспър. \r\n\"По този начин ние се оказваме в ситуация, в която американските сили вероятно ще бъдат затворени между две противникови армии и това е много уязвима позиция\", подчерта той. \"Поради тази причина разговарях с президента Доналд Тръмп снощи, след като обсъдих въпроса и с останалите, които се занимават с въпросите на националната сигурност в администрацията. Той (Тръмп) ни инструктира да започнем ранното изтегляне на войските от Северна Сирия,\" каза ръководителят на Пентагона. Според него става дума за около хиляда американски войници, останали в региона. \r\nЕспър също беше попитан дали американските военни имат право да отвърнат на огъня в случай на нападение върху тях. Според министъра те имат \"право на самозащита и при необходимост ще го използват\". \r\nМинистърът на отбраната на САЩ  вярва, че Турция няма да се съгласи на примирие в Северна Сирия, а кюрдите ще сключат споразумение с Москва и Дамаск.  \r\n\"Те работят за споразумение. Не знам дали вече е финализирано, но сме сигурни, че те действат в тази посока\", каза той. \r\n\"Опитваме се в последния момент да преговаряме с президента на Турция Реджеп Тайип Ердоган, но очаквам президентът Ердоган да не се съгласи на примирие. Той няма да се съгласи да върне войските обратно на сирийско-турската граница, което ние искаме от него \"Така че имаме всички основания да вярваме, че сирийските кюрди ще сключат споразумение със сирийците и Русия\", каза Еспър. \r\n*** \r\n \r\n Центърът на град Тел Абаяд е прочистен от „терористите от Отрядите за народна самоотбрана (ОНС)“ в неделя в хода на продължаващата военна операция на Турция, предава  Anadolu Agency . \r\nПоддържаната от Турция Сирийска национална армия (СНА), известна още като Сирийска свободна армия (ССА) е поела контрола над района. \r\nТел Абаяд е вторият градски център след Рас ал Айн, който бе взет под контрол в рамките на деня. \r\nДосега от „терористи от ОНС“ са освободени общо два градски центъра, един град и 56 села. \r\nРепортери на Anadolu Agency в граничния окръг Акчакале в Турция в югоизточната провинция Санлиурфа заснеха кадри, в които бойци на СНА могат да бъдат видени да се радват, след като са поели  контрола над центъра на град Тал Абаяд. \r\nВ ранния следобед силите на, сражаващи се на фронтовата линия, постигнаха значими победи в западната част на района.", "date": "2019.10.13", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/13/2707985/predstoyashti-mezhdunarodni-sabitiya-za-14-oktomvri-agentsiya-fokus.html", "text": "*** \r\n  Съвет на външните министри на ЕС \r\n \r\n*** \r\n  Парламентът възобновява своята работа с речта на кралицата \r\n \r\n*** \r\n  Върховният съд ще произнесе присъдите на 12-те каталунски лидери, за опита за обявяване на независимост \r\n \r\n*** \r\n  Президентът Макрон ще се срещне с председателя на Европейския съвет Доналд Туск \r\n \r\n*** \r\n  Протест на ветерани срещу мирния план за Донбас \r\n \r\n*** \r\n  Годишни срещи на МВФ и Световната банка \r\n \r\n*** \r\n  Посещение на Владимир Путин в Саудитска Арабия \r\n \r\n*** \r\n  Заседание на Световната търговска организация за търговския спор между САЩ и ЕС", "date": "2019.10.13", "title": "Предстоящи международни събития за 14 октомври  (Агенция \"Фокус\")"}
{"url": "http://www.focus-news.net/news/2019/10/13/2707988/tri-ot-zhertvite-na-strelbata-v-chikago-sa-balagrski-grazhdani.html", "text": "Във връзка със стрелбата в жилищна сграда в Чикаго, при която мъж е застрелял четирима души, а пети е в критично състояние, може да се потвърди, че три от жертвите – две жени и един мъж, са български граждани. Това съобщиха от пресцентъра на  Министерството на външните работи . Не е известно към момента те да са били в конфликт с нападателя, за който се предполага, че е техен съсед.  \r\nВицепремиерът и министър на външните работи Екатерина Захариева следи случая още от самото му начало като е дала по случая указания на генералния ни консул в Чикаго. Генералното ни консулство в Чикаго е във връзка с местните власти и е готово да оказва необходимото съдействие.", "date": "2019.10.13", "title": "Три от жертвите на стрелбата в Чикаго са български граждани"}
{"url": "http://www.focus-news.net/news/2019/10/13/2707989/ministar-temenuzhka-petkova-interkonektorat-gartsiya-balgariya-shte-bade-fakt-prez-vtorata-polovina-na-2020-godina.html", "text": "Интерконекторът Гърция-България ще бъде факт през втората половина на 2020 година. Това каза министърът на енергетиката Теменужка Петкова в интервю за предаването „Неделята“ по  Нова телевизия . Тя посочи, че в рамките на документите, които бяха подписани в четвъртък между гръцка и българска страна, се гарантира финансирането на проекта. „Беше подписано и междуправителствено споразумение, което гарантира финансовия, правния и данъчния статут на този проект за следващите 25 години“, подчерта Петкова. Тя припомни, че един от основните приоритети на управленската програма на правителството е имено секторът „Енергетика“. „Основното е именно диверсификацията на източници и маршрутите за доставка на природен газ. Ако видите нашата управленска програма, там ще ви направи впечатление, че интерконекторът Гърция-България е включен като основен наш приоритет и е фиксирана и крайната дата за неговото реализация“, посочи още Петкова.", "date": "2019.10.13", "title": "Министър Теменужка Петкова: Интерконекторът Гърция-България ще бъде факт през втората половина на 2020 година"}
{"url": "http://www.focus-news.net/news/2019/10/13/2707986/mestni-izbori-2019-velislava-krasteva-i-kandidati-na-dps-za-os-v-pleven-programata-ni-s-55-idei-za-pleven-shte-go-prevarne-v-uyuten-grad-privlekatelen-za-mladite-hora.html", "text": "Илиана Беновска:   Разхождаме се из Плевен на 7-ми октомври и забелязваме групата кандидати за общински съветници на ДПС и народния представител Велислава Кръстева, която е, водач на листата ли сте г-жо Кръстева? \r\n   \r\n Велислава Кръстева:   Здравейте, г-жо Беновска, добре дошла в Плевен! \r\n   \r\n Илиана Беновска:   Добре заварила! \r\n   \r\n Велислава Кръстева:   Водач съм на листата на ДПС. \r\n   \r\n Илиана Беновска:   И накъде ще ги изведете тези хора? Това ли ви е листата? \r\n   \r\n Велислава Кръстева:   Ние в този екип, цялата наша листа, целия наш отбор искаме да върнем на Плевен онова, което е загубил през последните години, а именно град с добро качество на живот, уютен, приятен за живеене, привлекателен за младите хора, какъвто беше и какъвто вече отдавна не е. \r\n   \r\n Илиана Беновска:   Знам, че Вие сте родена тук. \r\n   \r\n Велислава Кръстева:   Да. \r\n   \r\n Илиана Беновска:   И се връщате да внесете своя дух? \r\n   \r\n Велислава Кръстева:   Аз съм народен представител и Плевен за мен наистина е специална кауза и най-вече защото е моето родно място, моят роден град. \r\n   \r\n Илиана Беновска:   Защо не се кандидатирахте и за кмет? \r\n   \r\n Велислава Кръстева:   Защото това, с което се заблуждават хората и което е изместило и акцента през последните години, е разликата между ролята на кмета и ролята на общинския съвет. Аз съм водач на листата за общински съветници именно защото ролята на общинския съвет е много по-важна от ролята на кмета, тъй като кметът изпълнява онези политики, които приеме общинският съвет. \r\n   \r\n Илиана Беновска:   Добре, нека тогава да ги попитам тези хора, които са около Вас, виждам млади, средно поколение. Как се казваш ти? \r\n   \r\nВасил Петков: Здравейте, аз съм Васил! Първо да Ви почерпя една ябълка и да сте по-блага с нас! Специално от ДПС! \r\n   \r\n Илиана Беновска:   Много остроумен подарък (смее се). Това ме предизвиква сега да му дам и нашите подаръци. Някой от екипа ще хване ли ябълката да му я хвърля, както я хвърлям на гостите. Благодаря! Аз обаче не знам с една ръка дали ще мога да хвана всичко. Заповядай една ябълка от името на предаването ни за цялата група. Може ли и тениски? \r\n   \r\nВасил Петков: Сега ли да ги обличаме? \r\n   \r\n Илиана Беновска:   Може и да не я обличате сега, но ако спечелите изборите ще дойда в града и ще потичаме заедно. \r\n   \r\nВасил Петков: Няма проблем! \r\n   \r\n Илиана Беновска:   Добре, ето и за другите. Ахмед Доган знаеш ли кой е? \r\n   \r\nВасил Петков: Да. \r\n   \r\n Илиана Беновска:   Искам да прочетете тази книга. \r\n   \r\nВасил Петков: Аз да Ви дам, с автограф имам. \r\n   \r\n Илиана Беновска:   Добре, Василе, защо искаш да станеш общински съветник? \r\n   \r\nВасил Петков: Искам да стана общински съветник, за да може не само аз, но и останалите от екипа да задържим младите в града и той отново да процъфти, а не да запада. Много важна цел за нас е образованието, защото искаме младите не да стоят по кафетата и дискотеките, а в читалищата, библиотеките и да се ограмотяват колкото се може повече. \r\n   \r\n Илиана Беновска:   Ти тук ли живееш? \r\n   \r\nВасил Петков: Да. \r\n   \r\n Илиана Беновска:   А работиш ли нещо, учиш ли? \r\n   \r\nВасил Петков: Да, аз съм студент по право в УНСС и работя като областен координатор на евродепутата Илхан Кючюк. \r\n   \r\n Илиана Беновска:   Добре, пожелавам ти успех! \r\n   \r\nВасил Петков: Благодаря! \r\n   \r\n Илиана Беновска:   А девойката, как се казваш? \r\n   \r\nНевин Исмаилова: Здравейте, Невин Исмаилова! От град Плевен съм, на 28 години. \r\n   \r\n Илиана Беновска:   Ще станеш ли общински съветник? \r\n   \r\nНевин Исмаилова: Надявам се да. Мисля, че имам с какво да допринеса за нашия град. Нашата основна цел е да има повече работни места за квалифицирани кадри. Много голяма част, даже да не кажа повечето младежи заминават да учат в други градове и не се връщат, или остават там, или заминават извън България. \r\n   \r\n Илиана Беновска:   Ти учиш ли нещо? Работиш ли? \r\n   \r\nНевин Исмаилова: Учила съм право в УНСС, в момента работя във фирма, която се занимава със земеделие. \r\n   \r\n Илиана Беновска:   А какво мислиш за децата, трябва ли местната власт да поощрява младите семейства, да има пари в бюджета, когато решите вие младите да се ожените да може да ви подпомага? \r\n   \r\nНевин Исмаилова: Разбира се, че трябва. Аз имам дете на 3 години, доста е трудно в повечето аспекти, освен грижата за детето трябва да се ходи и на работа и няма абсолютно никаква помощ за това нещо. Една от целите ни е да има безплатни ясли и детски градини. \r\n   \r\n Илиана Беновска:   Това е централна теза на ДПС изобщо като партия. \r\n   \r\nНевин Исмаилова: Да, така че мисля, че трябва и има начин да се помогне. \r\n   \r\n Илиана Беновска:   Добре, извинявай, че ти говоря на „ти“, но си младо момиче. На Вас ще Ви говоря на „Вие“, здравейте! \r\n   \r\nЕнгин Кючуков: Здравейте, казвам се Енгин и съм кандидат за общински съветник от листата на ДПС. Искам да стана общински съветник, защото съм убеден и знам, че с този екип можем да превърнем Плевен в привлекателен инвестиционен център на Северна България чрез намаляване на административната тежест и ред други мерки, които можем да предприемем и които и колегите по-късно ще кажат.  \r\n   \r\n Илиана Беновска:   Добре, обаче четох, че плевенската община е с най-високата задлъжнялост, как ще я преодолеете? \r\n   \r\nЕнгин Кючуков: Никой от нас тук досега не е бил общински съветник, по-скоро към общинарите след като станем общински съветници и се запознаем с фактическото и реално състояние на общината, тогава ще можем да отговорим на този въпрос. Но ние можем и знаем как този спортен град с традиции от десетилетия, с десетки национални състезатели, които е дал по баскетбол и футбол, ако се обърне камерата и види този 30 годишен паметник на безхаберието в града и никой не предприема никакви действия. Плевен заслужава една модерна многофункционална спортна зала.  \r\n   \r\n Илиана Беновска:   Плавен има един много хубав център, фонтаните, цветя! \r\n   \r\nЕнгин Кючуков: Освен фонтаните, ако влезем с камерата в кварталите, ще видите, че те въобще нямат нищо общо с красивите цветя и пеещите и светещи нощем фонтани. Също така Плевен е и футболен град, за нас е меко казано срамно отборът на Спартак Плевен да играе срещите си в Ловеч! \r\n   \r\n Илиана Беновска:   Добре, да видим и другия кандидат, Вие с какво се занимавате и как се казвате? \r\n   \r\nДобрин Асенов: Здравейте, казвам се Добрин Асенов, на 35 години съм, в момента се занимават в сферата на строителството, кандидат съм за кмет на село Пелишат. \r\n   \r\n Илиана Беновска:   Ще спечелите ли? \r\n   \r\nДобрин Асенов: Разбира се! \r\n   \r\n Илиана Беновска:   Колко души живеят в това село? \r\n   \r\nДобрин Асенов: Около 700, а бяхме много повече. \r\n   \r\n Илиана Беновска:   Смесен ли е регионът? \r\n   \r\nДобрин Асенов: Да, смесен е. \r\n   \r\n Илиана Беновска:   Какъв е процентът? \r\n   \r\nДобри Асенов: Вече се изравняваме, 50:50, хората си живеят доста добре, задружно, но няма кой да им помага за развитие. \r\n   \r\n Илиана Беновска:   А каква е средната възраст? \r\n   \r\nДобрин Асенов: Доста е позастаряло населението. \r\n   \r\n Илиана Беновска:   Деца има ли, има ли детски градини, училища? \r\n   \r\nДобрин Асенов: Има училище, но е на ръба, детската градина вече е закрита, няма я от доста време. \r\n   \r\n Илиана Беновска:   Колко са младите семейства и колко са децата? \r\n   \r\nДобрин Асенов: Децата са не повече от двайсетина, което е малко. Младите семейства и те са доста малко. \r\n   \r\n Илиана Беновска:   На колко километра е това от Плевен? \r\n   \r\nДобрин Асенов: На 15 километра. \r\n   \r\n Илиана Беновска:   Тоест те прехождат тук да работят, да учат? \r\n   \r\nДобрин Асенов: Не само тук, те напускат изцяло и държавата. \r\n   \r\n Илиана Беновска:   А как стои въпросът с престъпността, знаете, че обезлюдяват малките населени места, остават само възрастни хора, които са беззащитни, лесно ги нападат, за 2 лева, за 3 лева, стават плячка? \r\n   \r\nДобрин Асенов: Да, престъпността е доста голям проблем навсякъде, но в моето село специално аз и мои приятели, които живеем в това село, спомагаме това нещо да не се случва. \r\n   \r\n Илиана Беновска:   Как, патрулирате нощно време ли? \r\n   \r\nДобрин Асенов: Да, правим го, не много често, но когато имаме свободно време и се съберем, това го правим. И сме раздали телефоните си всички ние, които сме млади и можем да реагираме, хората когато чуят нещо, има проблеми, да реагираме. \r\n  \r\n Илиана Беновска:   Добре, каква е Вашата теза тогава, като кандидат-кмет? \r\n   \r\nДобрин Асенов: Тезата ми е да подпомогнем развитието на селото, да доведем инвестиции, да отворим работни места, да оправим пътищата.  \r\n   \r\n Илиана Беновска:   Всички щедро говорят за инвестиции на тези избори, но за да има инвестиции, трябва да има инфраструктура, трябва да има квалифицирана работна ръка, трябва да има, ако привлечете външна работна ръка, места за живеене. Това не е приказка. \r\n   \r\nДобрин Асенов: Да, вижте, ние работим, има програми, по които може всичко това да се случи. Не е невъзможно, все пак отнякъде трябва да се започне. А никой досега не е поел инициатива да направи нещо. Програми постоянно има, но при нас нищо не се случва.  \r\n   \r\n Илиана Беновска:   Добре, пожелавам Ви успех, благодаря Ви! \r\n   \r\nДобрин Асенов: Благодаря! \r\n   \r\n Илиана Беновска:   Ще Ви прескоча Вас, г-жо Кръстева, ще продължа нататък и ще се върна при Вас. Кой си ти? \r\n   \r\nБисер Велиев: Здравейте, казвам се Бисер Велиев, студен по специалност Право във Великотърновския университет. \r\n   \r\n Илиана Беновска:   Вие все юристи сте се събрали тук! \r\n   \r\nБисер Велиев: Да, събрали сме се. Искам да стана общински съветник, за да мога да подкрепят развитието на младежките дейности в нашата община, младежите да получават подкрепа в наше лице. \r\n   \r\n Илиана Беновска:   На колко си години? \r\n   \r\nБисер Велиев: На 20. \r\n   \r\n Илиана Беновска:   Добре, много малко хора на тази възраст се интересуват от политика, ти как така, потомствено, от вкъщи ли? \r\n   \r\nБисер Велиев: Не, не е потомствено, аз съм първият човек в нашето семейство, който се занимава с това. От 5 години насам се занимавам с младежки дейности.  \r\n   \r\n Илиана Беновска:   Член ли си на младежкото ДПС? \r\n   \r\nБисер Велиев: Не, в момента не, но съм бъдещ член.  \r\n   \r\n Велислава Кръстева:   Гражданска квота. \r\n   \r\n Илиана Беновска:   Гражданска квота, допуснали сте този млад човек? \r\n   \r\n Велислава Кръстева:   Разбира се! \r\n   \r\nБисер Велиев: Занимаваме се с младежки дейности на територията на община Плевен и се сблъсках с проблемите, които виждат и останалите младежи в нашия град. Искам в лицето на ДПС те да виждат подкрепа като част от общинския съвет.  \r\n   \r\n Илиана Беновска:   Добре, мъжки отговор! А Вие сте? \r\n   \r\nЕрол Юсеинов: Ерол Юсеинов, имам собствен бизнес. \r\n   \r\n Илиана Беновска:   Какъв? \r\n   \r\nЕрол Юсеинов: Кафе, заведение. \r\n   \r\n Илиана Беновска:   Ще ни поканите ли? \r\n   \r\nЕрол Юсеинов: Да, заповядайте! \r\n   \r\n Илиана Беновска:   Колко е голямо вашето заведение? \r\n   \r\nЕрол Юсеинов: 300 квадратни метра. И е на стратегическо място, пред общината, под областта, срещу съда. \r\n   \r\n Илиана Беновска:   Забелязал ли сте, че българите май много не ходят на работа, а повече висят по кафенетата, тук го каза един ваш бъдещ колега, общински съветник. \r\n   \r\nЕрол Юсеинов: Българите не, но плевенчаните най-вече! \r\n   \r\n Илиана Беновска:   Това сигурно е добре за бизнеса с кафе? \r\n   \r\nЕрол Юсеинов: За бизнеса с кафе е добре, но по принцип за стандарта на живот в Плевен не е добре това нещо, защото за да седнеш на кафе трябва да разполагаш с някакви пари, апък те сядаш, за да позират, да гледат кой минава, клюкарска работа! \r\n   \r\n Илиана Беновска:   Вашият бранш има различни видове проблеми, даже някои от законодателите, г-жо Кръстева, ги създават, примерно се сещам за Закона за авторските и сродните права, вие нямате право да пускате лицензирана музика, ако пускате такава, трябва да платите на съответните дружества такса.  \r\n   \r\nЕрол Юсеинов: Да, затова пускаме само радио и предполагам, че от радиото музиката е лицензирана. \r\n   \r\n Илиана Беновска:   Да, точно така, ние си плащаме, а вие пък не ни плащате на нас. \r\n   \r\n Велислава Кръстева:   Има ли К2 в Плевен и ако няма, защо няма? \r\n   \r\n Илиана Беновска:   К2 в Плевен няма, интернет мрежата вече е доста широка, така че господинът може и по интернет да го излъчва, само че то е силно политическо радио, не знам клиентите на вашето кафе дали се интересуват от политика. \r\n   \r\nЕрол Юсеинов: По принцип щом съм близо до общината, до областта, значи се интересуват от политика. \r\n   \r\n Илиана Беновска:   Каква би била Вашата мисия в общината? \r\n   \r\nЕрол Юсеинов: Моята мисия би била, досега говорихме за инфраструктура, че центърът ни е много добре направен, има каскада, цветя по градинките, но в крайните квартали е ужас. Аз например съм живял в 2 квартала, където е много зле. В единия например преди 30-35 години ... \r\n   \r\n Илиана Беновска:   Запознат ли сте с бюджета, какво перо се отделя за инфраструктурата? \r\n   \r\nЕрол Юсеинов: Не съм запознат какво перо се отделя, но общинските съветници от ДПС като влезем повече хора, идеята ни е да направим 5 общински съветника, да застъпим точно тези неща. Общинските съветници налагат на кмета какво да прави. \r\n   \r\n Илиана Беновска:   Пожелавам Ви успех! И едно младо момиче, как се казваш? \r\n   \r\nИвет Деветашка: Казвам се Ивет Деветашка, на 27 години съм от град Плевен. \r\n   \r\n Илиана Беновска:   Изглеждаш по-малка. \r\n   \r\nИвет Деветашка: Благодаря! \r\n   \r\n Илиана Беновска:   Какво търси една българка в ДПС? \r\n   \r\nИвет Деветашка: Смятам, че има българи в ДПС. \r\n   \r\n Илиана Беновска:   И не малко! \r\n   \r\nИвет Деветашка: Партията е много отворена към това. Не мисля, че има нещо странно, даже обратното. Не мисля, че трябва да се залага на разделението, да делим хората по етноси, по цвят на кожата или каквото и да било. Напротив, трябва да сме обединени, всички живеем в България, всички сме заедно и това е хубавото на тази партия, че отваря вратите си за всички хора, да ги делим по това какво те могат да свършат, с какво да допринесат, а не по други признаци. \r\n   \r\n Илиана Беновска:   Чудесно го казваш! Дано да успяваме да го правим, това все повече е политика, която се налага от страна на ДПС. С какво се занимаваш? \r\n   \r\nИвет Деветашка: Завършила съм международни икономически отношения, икономист съм, в момента работя като експерт „връзки с обществеността“ в плевенско предприятие. \r\n   \r\n Илиана Беновска:   Каква ще бъде твоята задача, ако станеш общински съветник? \r\n   \r\nИвет Деветашка: Ако стана общински съветник искам да се боря за по-добър живот в град Плевен, за по-чист въздух, за по-чисти улици. Имам желание общината да помага на хората по много начини, за преминаване към алтернативни начини на отопление за хората, които имат нужда. Също така за младите хора, като един такъв човек смятам, че трябва да има общински центрове с професионална насоченост за по-голяма квалификация на кадрите. И темата за реда и сигурността, да се намали битовата престъпност, особено по селата, ако има възможност за видеонаблюдение, също така за постоянно присъствие, тъй като смятам, че МВР няма достатъчен кадрови потенциал.  \r\n   \r\n Илиана Беновска:   Добре! А Вие сте? \r\n   \r\nТамер Куртанов: Здравейте, казвам се Тамер Куртанов, заместник-областен председател съм на ДПС. С тези млади хора мисля, че ще успеем, с този екип. Ще успеем да прокараме нашите промени в този общински съвет, промени за нормален живот. Сутрин да станем – стари, млади, деца, баби – да станем от сън и да знаем, че нормално, спокойно можем да излезем в града без да ни хапят кучетата. \r\n   \r\n Илиана Беновска:   Пожелавам Ви го! \r\n   \r\nТамер Куртанов: Благодаря! \r\n   \r\n Илиана Беновска:   Г-жо Кръстева! \r\n   \r\n Велислава Кръстева:   Кажете, г-жо Беновска! \r\n   \r\n Илиана Беновска:   Тъй като разбрахме, че няма да ставате кмет, няма да се кандидатирате, как ще работят вашите общински съветници, защото пропорцията явно ще е, как да кажа, няма да сте мнозинство? С коя партия, която тук би била представена? \r\n   \r\n Велислава Кръстева:   Ние сме готови да работим с всеки, който е готов да изпълни нашата програма за 55 идеи за Плевен. В нашата програма, която е по силите на всеки общински съвет, тоест изцяло по силите на местната власт, са заложени идеи, които първо са осъществими, второ са толкова важни за ежедневния живот на всички в общината, че не мога да си представя, че има политик, общинар или какъвто ще да е, който да се изправи срещу нас и да каже да речем – аз не съм съгласен да има безплатни детски градини. Кой не би подкрепил това и с какъв аргумент? И по-важното е как би се обърнал към гражданите на Плевен и да каже – аз няма да подкрепя ДПС, защото не искам да бъдат безплатни детските градини. Затова вярвам, че ние ще бъдем подкрепени от всички, с нашите 55 идеи за Плевен, с номер 55! \r\n   \r\n Илиана Беновска:   Много благодаря на всички за това интервю!", "date": "2019.10.13", "title": "Местни избори 2019: Велислава Кръстева и кандидати на ДПС за ОС в Плевен: Програмата ни с 55 идеи за Плевен ще го превърне в уютен град, привлекателен за младите хора"}
{"url": "http://www.focus-news.net/news/2019/10/13/2707991/cnn-chetirima-sa-zaginali-pri-strelba-v-chikago.html", "text": "Мъж е прострелял петима души,  четирима от тях са загинали на място - в жилищна сграда в Чикаго, съобщиха от полицията, цитирана от  CNN . \r\nСтрелбата е станала в събота вечер местно време и оръжието е било открито на местопроизшествието, според Том Ахерн, говорител на полицейското управление в Чикаго. \r\nЗаподозреният - 67-годишен пенсиониран строителен работник е застрелял жертвите, докато се хранят в дома си, според информация на полицията. \r\nСлед като е убил хората на масата, мъжът се е качил на горния етаж и е прострелял една  жена, която е хоспитализирана в критично състояние. \r\nСтрелецът е съсед на жертвите и те са го познавали, каза Ахерн. Мотивите на престъплението се изясняват. \r\nСпоред информация от българското Министерство на външните работи трима от четиримата загинали са български граждани. \r\n \r\n  Юлиян Марков", "date": "2019.10.13", "title": "CNN: Четирима са загинали при стрелба в Чикаго"}
{"url": "http://www.focus-news.net/news/2019/10/13/2707981/telma-makedoniya-na-rabotna-vecherya-makron-i-merkel-shte-reshavat-evropeyskoto-badeshte-na-makedoniya.html", "text": "Френският президент Еманюел Макрон ще бъде домакин на германския канцлер Ангела Меркел тази вечер на работна вечеря в Париж, на която ще се реши бъдещето на Македония в Европейския съюз, информира македонският телевизионен канал  “Телма“ . \r\nОсновната тема на вечерята ще бъде Брекзит и съвместна сесия на германското и френското правителство в Тулуза в сряда, непосредствено преди срещата на върха на европейските лидери. \r\nНачалото на преговорите за присъединяването на Македония към ЕС е сериозно застрашена, след като френски дипломати обявиха преди два дни, че Франция е против, докато не бъде приета нова методология за преговорите за присъединяване към ЕС и датата ще се отложи за март догодина. \r\nЕто защо вечерята на Макрон и Меркел се счита за последен шанс да бъде убеден Париж да промени позицията си за блокиране на преговорите със Северна Македония и Албания. \r\nПовечето членове на ЕС са за началото на преговорите и вярват, че ако това не се случи, ще има дестабилизация на региона. \r\nСрещата Макрон-Меркел ще се проведе при закрити врати, така че резултатът от нея няма да стане ясен веднага, а в понеделник се свиква нова среща на посланиците на ЕС, в опит да се постигне консенсус пред Съвета на министрите на външните работи  на ЕС в Люксембург във вторник. \r\nНе е изключено решението за датата да бъде взето на срещата на върха на европейските лидери два дни по-късно, където последната дума ще бъде на френския президент Макрон, коментира медията. \r\n \r\n  Юлиян Марков", "date": "2019.10.13", "title": "„Телма“ (Македония): На работна вечеря Макрон и Меркел ще решават европейското бъдеще на Македония"}
{"url": "http://www.focus-news.net/news/2019/10/13/2707990/bchk-kyustendil-e-provel-poreditsa-ot-obucheniya-po-parva-pomosht.html", "text": "БЧК – Кюстендил е провел поредица от обучения по първа помощ. Това съобщиха за  Радио „Фокус” – Кюстендил  от Областния съвет на организацията в града. Обученията  и демонстрациите по първа помощ са проведени пред различни възрастови групи от местното население, осъществени с помощта на обучени доброволци от червенокръстката организация. Целта е повишаване на осведомеността на хората за това как първата помощ може да предотврати наранявания, да спаси живот в ежедневни и кризисни ситуации, както и върху необходимостта от познания по темата. В дните на детска пътна безопасност Областният съвет на БЧК – Кюстендил е провел съвместна акция с „Пътна полиция” – Кюстендил по повод Европейския ден без жертви на пътя. Доброволци са призовавали шофьорите да карат внимателно и да бъдат по-толерантни па пътя. Промотирали са и дарителската кампания за набиране на средства за деца, пострадали при пътни инциденти под мотото „Заедно можем повече“. \r\nВенцеслав ИЛЧЕВ", "date": "2019.10.13", "title": "БЧК – Кюстендил е провел поредица от обучения по първа помощ"}
{"url": "http://www.focus-news.net/news/2019/10/13/2707992/ministar-temenuzhka-petkova-nyamame-poeti-konkretni-angazhimenti-za-izkupuvane-na-vtechnen-gaz-ot-sasht.html", "text": "Нямаме поети конкретни ангажименти за изкупуване на втечнен газ от САЩ, ние имаме абсолютната свобода и право да търсим възможно най-добрите оферти за нас, така че ние анализираме пазар, следим развитието на пазара както на втечнения природен газ, така и на тръбния природен газ. Това каза министърът на енергетиката Теменужка Петкова в интервю за предаването „Неделята“ по  Нова телевизия . Тя посочи, че България има доставки на втечнен американски природен газ. „Всеки, който се интересува, може да види какъв е произходът със съответните танкери и съоръжения“, допълни Петкова.", "date": "2019.10.13", "title": "Министър Теменужка Петкова: Нямаме поети конкретни ангажименти за изкупуване на втечнен газ от САЩ"}
{"url": "http://www.focus-news.net/news/2019/10/13/2707994/chicago-sun-times-trima-balgari-i-amerikanets-sa-zaginali-pri-strelba-v-chikago.html", "text": "Трима българи и американец са загинали при стрелба в Чикаго, пише  Chicago Sun Times \r\nМъж на 67 години, известен с конфликтно поведение е влязъл в съседен апартамент  и е застрелял четирима души , докато са вечеряли. Те са загинали на място. След това се е качил на горния етаж и ранил критично друга жена, съобщиха от полицията. \r\nСтрелбата е започнала около 17:30 часа местно време събота (1:30 след полунощ в неделя българско време). Жертвите са семейство от трима мъже и една жена, трима от които са български граждани. \r\n„По причини, които все още не знаем, той е открил огън по четиримата на масата, като ги е убил всички“, са заявили от полицията. \r\nСъдебните медици на окръг Кук са идентифицирали една от жертвите. Самоличността на останалите три не е оповестена. \r\nИзглежда, че всички жертви са познавали стрелеца, каза представител на чикагската полиция. \r\n„Това определено не е случайно. Той живее в сградата от 15 години. Той познава всички жертви, но отказва да говори пред следователите ”, заявяват от полицията. \r\nСтрелецът се е предал без да окаже съпротива след стрелбата. Според говорителя на полицията имената на стрелеца ще бъдат съобщени, след като му бъде повдигнато обвинение \r\nСтрелецът е пенсиониран строителен работник, чиито съседи го описват като \" човек с проблеми с контрола на гнева\". Срещу него е имало оплаквания от съседи, включително за пускане на силна музика и \"размяна на заплашителни погледи.\" Повечето от обитателите в сградата са имали проблеми с него в миналото, но със сигурност нищо толкова сериозно.\" \r\nЕдин съсед, който поиска да не бъде назоваван, припомни, че стрелецът се е сбил през последните няколко месеца с член на семейството, който живее с жената, която е застреляна на третия етаж. Не е ясно за какво е бил конфликтът. \r\n \r\n  Юлиян Марков", "date": "2019.10.13", "title": "Chicago Sun Times: Трима българи и американец са загинали при стрелба в Чикаго"}
{"url": "http://www.focus-news.net/news/2019/10/13/2708000/zavarshi-obnovyavaneto-na-ul-malko-tarnovo-v-sofiya.html", "text": "Завърши обновяването на ул. Малко Търново, което се осъществи през летните месеци. Това съобщиа от пресцентъра на  Столична община . Улицата е отново отворена за преминаване с подменена подземната инфраструктура и настилки, отстранени течове, пребоядисани фасади, почистено окабеляване, и ново осветление и елементи. Предстои представяне и на проекта “Улица на времето”, който цели да превърне най-късата пешеходна улица в центъра на София в интерактивно преживяване, за да представя легенди и разкази от историята на града ни на посетители и минувачи чрез инсталации и елементи в градския дизайн.", "date": "2019.10.13", "title": "Завърши обновяването на ул. Малко Търново в София"}
{"url": "http://www.focus-news.net/news/2019/10/13/2707993/mestni-izbori-2019-kaloyan-pargov-sos-shte-e-po-uspeshen-ako-formirame-novo-mnozinstvo.html", "text": "Заставаме пред вас с високо вдигнати чела и изразяваме увереност, че следващият мандат на Столичния общински съвет може да бъде по-успешен. Ако формираме ново мнозинство, различно от досегашното. Това заяви лидерът на  БСП - София и водач на листата на социалистите Калоян Паргов пред стотиците граждани от „Надежда“ и „Връбница“ в Северния парк днес, съобщиха от пресцентъра на  БСП-София . На събитието присъстваха кандидатите за общински съветници от листата на БСП Албена Кръстева, Пламен Фердов и Димитър Петров, кандидатите на БСП за кметове на район „Надежда“ Стоян Цветков и на „Връбница“ Владимир Петров, както и заместник-председателят на ПГ на „БСП за България“ Христо Проданов. \r\n„Ние искаме вашето доверие за листата на БСПи за тези две момчета - Стоян и Владо. Те знаят болките и проблемите на районите си. Живеят в тях. Те са едни от нас. Те разбират възмущението на гражданите в „Обеля“ срещу застрояването на междублоковите пространства. Те са наясно с всички трудности, които изпитваме, когато ходим по нашите малки вътрешноквартални улички. Стъпвайки в дупки, настъпвайки някоя плочка, която ще ни оплиска с кал или занемарената градинка. Или разнебитена детска площадка. Като цяло благоустройството, каза Калоян Паргов - От четири години слушаме кмета Фандъкова, че управляващите в СО щели да влязат в кварталите. Е, ние във „Връбница“ не видяхме да влизат“. \r\n„Сега е моментът да подобрим положението. Срещнах се с много хора и обсъдихме проблемите на района. Оказа се, че имаме много ново строителство, но няма прилежаща инфраструктура. Няма достатъчно пътища, а част от хората имат проблем дори с достигането до метрото. Няма достатъчно детски градини“, каза Стоян Цветков.  \r\nТой акцентира и върху сигурността в район „Надежда“. „Имаме голям проблем. Хората ми казват, че даже са престанали да подават сигнали в полицията, защото нямат доверие, че ще се промени нещо“, каза Цветков.  \r\nКъм гражданите се обърна и кандидатът за кмет на район „Връбница“ Владимир Петров: „Подкрепете ме, за да получи районът най-после кмет, който ще работи за поддържането на зелените площи, за чистотата, за уличното осветление и за инфраструктурата на върешнокварталните улици. Кмет, който ще изгражда спортни площадки и детски градини. Кмет, който ще работи реално за подобряване на жизнената среда в нашия квартал и който ще се ръководи единствено от интересите на местната общност“.  \r\nТой се ангажира, като кмет на „Връбница“, да реализира разширяването на „Ломско шосе“, което е важно за живеещите в района. Владимир Петров допълни, че това трябва да стане при справедливо обезщетение на хората, чийто имоти попадат в разширението.", "date": "2019.10.13", "title": "Местни избори 2019: Калоян Паргов: СОС ще е по-успешен, ако формираме ново мнозинство"}
{"url": "http://www.focus-news.net/news/2019/10/13/2707996/ministar-temenuzhka-petkova-aets-belene-shte-se-realizira-na-pazaren-printsip-i-bez-darzhavna-garantsiya.html", "text": "Ние разработихме процедурата за избор на стратегически инвеститор във връзка с АЕЦ „Белене“ след решение на българския парламент, което много ясно определи параметрите на тази процедура и то предвижда проектът да бъде реализиран на пазарен принцип, без предоставяне на държавна гаранция, без предоставяне на корпоративна гаранция и без сключване на дългосрочния договори за изкупуване на електрическа енергия от страна на българската държава. Това каза министърът на енергетиката Теменужка Петкова в интервю за предаването „Неделята“ по  Нова телевизия . Тя подчерта, че ние разбира се сме спазили всички, поставени от парламента изисквания и процедурата е разработена в тези параметри и рамки. „Процедурата е публична, беше обявена в официален вестник на ЕС и всеки може да види параметрите на процедурата. Това, което е подадено като заявления за участие от съответно 13-те компании, които заявиха, че желаят да участват при реализацията на проекта, е в рамките на условията, които сме поставили“, посочи още министър Петкова. От думите й стана ясно, че предстои да се направи преглед на всички заявления. „Тогава ще определим компаниите, с които бихме желали да предоставим към тях покана за предоставяне на обвързваща оферта и да водим преговори с тях за реализация на този проект“, добави още Петкова.", "date": "2019.10.13", "title": "Министър Теменужка Петкова: АЕЦ „Белене“ ще се реализира на пазарен принцип и без държавна гаранция"}
{"url": "http://www.focus-news.net/news/2019/10/13/2707998/mestni-izbori-2019-georgi-parvanov-kandidatite-za-kmet-na-shumen-i-obshtinski-savetnitsi-ot-listata-na-mestna-koalitsiya-abv-pp-sdp-sa-znaeshti-i-mozheshti-hora-hora-s-golyam-potentsial.html", "text": "В лицето на Валентин Велев като кандидат за кмет на Шумен  и авторитетната листа от кандидат общински съветници от листата на Местна коалиция АБВ (ПП СДП) виждам хора с голям потенциал, знаещи и можещи, хора, които биха могли заедно с другите групи в Общинския съвет да решават проблемите на града и общината. Това заяви на среща с членове и симпатизанти на ПП АБВ в Шумен Георги Първанов, президент на България (2002-2012), основател на партията, предаде репортер на Радио „Фокус“- Шумен. Той заяви своята искрена подкрепа за Валентин Велев като кандидат за  кмет на Шумен и листата за общински съветници под №70 в бюлетината.  „Искам да излъчвате увереност, защото знам, че ако сме по- силно представени в ръководството на Шумен, в останалите общини, ние ще правим нещата по- добре. АБВ оцеля въпреки пророците и сме втората в ляво политическа формация. Нас ще ни има, въпросът е да се разбере, че без нас не може. Тези избори трябва да го покажат“, заяви Георги Първанов. Той определи местните избори на 27 октомври като най- важното събитие във вътрешно- политическия живот на страната на този етап. „Кметът е най- близко до хората. Тук се формира политиката, стратегията и най- важното- решават се обикновените проблеми на града и общината, с най- дребните детайли, които за хората са по- важни отколкото дебатите по абстрактни геостратегически въпроси, с които ни занимават непрекъснато. Надявам хората да могат да се мотивират, искрено да отидат да гласуват и надявам се да гласуват правилно“, каза Георги Първанов. В началото на срещата Пламен Петков, председател на областната организация на АБВ, обяви, че в Шумен партията участва в изборите на 27 октомври като Местна коалиция АБВ (ПП Социалдемократическа партия (СДП). Представяйки листата с кандидатите за общински съветници, Петков посочи, че тя е балансирана  и представя желанието на АБВ да работи открито, в колектив и партньорство. „Това беше и остава верую на АБВ“, каза Петков. Кандидатът за кмет на община Шумен Валентин Велев увери, че ПП АБВ ще продължи да отстоява обществените интереси и да бъде коректен партньор за просперитета на общината. Той представи основните приоритети в своята програма за управление и развитие на община Шумен. Сред акцентите за– добър и сигурен град за развитие, той визира подобряване на улична и пътна инфраструктура, с особено внимание на ремонта на улици и пътища около вилната зона, подобряване и поддържане на блоковите пространства, спешно решение на проблемите на централния градски площад, нова организация на градския транспорт, подобряване на уличното осветление и др.За младите хора на Шумен, Велев предлага образование насочено към икономиката и инфраструктурата на общината, нова визия и стратегия за младите, програма за млади предприемачи и специалисти, данъчно- финансови облекчения, програма за младите хора и свободното време. За по- чист град, Велев ще заложи на приоритетно решаване на проблемите с питейната вода и възстановяване на дълбоките сондажи за питейна вода, предлага реални мерки за намаляване на ФПЧ и подобряване на разделното събиране на отпадъци. Специално внимание в програмата е обърнато на спортистите на Шумен- легенди в миналото, надежда в бъдещето. Валентин Велев призова за висока активност на местния вот. „Който си мисли, че като не гласува, наказва вечните управляващи на Шумен, греши!Точно обратното!Накажете ги като гласувате за промяната, с бюлетина №70“. \r\n \r\nИвелина ИВАНОВА", "date": "2019.10.13", "title": "Местни избори 2019: Георги Първанов: Кандидатите за кмет на Шумен и общински съветници от листата на Местна коалиция АБВ (ПП СДП) са знаещи и можещи хора, хора с голям потенциал"}
{"url": "http://www.focus-news.net/news/2019/10/13/2708002/gl-sekretar-ivaylo-ivanov-mvr-ubiystvoto-v-mladost-ne-e-bilo-s-tsel-pokaznost.html", "text": "Убийството в \"Младост\" не е било с  цел показност. Това каза главният секретар на МВР ИВайло Иванов в интервю за предаването \"Неделята\" на  Нова телевизия . \"Убийството е извършено  час и половина преди да се подаде сигнал при нас, така че по никакъв начин не говорим за една показност. Факт е ,  че убийството е извършено на обществено място , но в никакъв случай не говорим за показност, това е поредният случай, по който ние продължаваме да работим:, посочи той. Иванов припомни, че през изминалата година е имало 90 и няколко случая на  убийства, но за щастие всички са били разкрити. Неговата версия за убийството е, че убиецът е бил познат на жертвата. \"Той е използвал бялата роза да отклони нейното внимание , така че версиите са много. Биографията на жената е много богата от криминални деяния. Доста сериозни парични суми са минавали през нея къде легално, къде не. Жертвата на убийството не е в затвора, когато е била жива, защото не са били събрани конкретни доказателства“, допълни още Иванов.", "date": "2019.10.13", "title": "Гл. секретар Ивайло Иванов, МВР: Убийството в \"Младост\" не е било с  цел показност"}
{"url": "http://www.focus-news.net/news/2019/10/13/2708007/predstoyashti-sabitiya-v-stranata-za-14-oktomvri-agentsiya-fokus.html", "text": "Вицепремиерът и министър на външните работи Екатерина Захариева ще участва в заседанието на Съвета „Външни работи“ (СВнР). \r\n \r\n*** \r\n   \r\nОт 9.00 ч. Белоградчишки епископ Поликарп ще оглави Архиерейска света Литургия в софийския храм \" Света Петка - Стара\". \r\n \r\n*** \r\n   \r\nОт 9.00 ч. в Специализирания наказателен съд ще разгледа дело НОХД 3076/2018\tсрещу Симеон Дянков, Иво Прокопиев и други за престъпление по служба.  \r\n \r\n*** \r\n   \r\nОт 9.00 ч. Специализирания наказателен съд ще разгледа дело срещу Живко Мартинов за изнудване.  \r\n \r\n*** \r\n \r\nОт 10.00 ч. Специализирания наказателен съд ще разгледа дело срещу Мелиад Фарах и Хасан Ел Хадж Хасан за тероризъм.  \r\n \r\n*** \r\n   \r\nОт 10.00 ч. Специализираният наказателен съд ще разгледа дело срещу Радослав Радев и Ивайло Георгиев за рекет.  \r\n \r\n*** \r\n \r\n От 10.00 ч. Специализараният наказателен съд ще разгледа дело срещу Веселин Минев, Методи Методиев и Росен Терзиев за образуване и ръководене на организирана престъпна група.  \r\n \r\n*** \r\n   \r\nОт 11.00 ч. в църквата „Света София“ ще се проведе възпоменание по повод Деня на българо-унгарското приятелство. \r\n \r\n*** \r\n   \r\nОт 15.00 ч. в градината „Кристал“ ще бъде открита изложбата „Основатели и учени на Българската академия на науките“. \r\n \r\n*** \r\n   \r\nОт 16.00 ч. ще бъде открита изложбата Технологии и материали в полза на обществото във фоайето пред зала „Проф. Марин Дринов“. \r\n \r\n*** \r\n   \r\nОт 17.00 ч. в ИЕФЕМ при БАН, ул. Московска 6А, зала № 19 ще бъде представен  Фолклорен интерактивен център Чавдар. \r\n \r\n*** \r\n   \r\nОт 17.30 ч. в зала „Проф. Марин Дринов“ на БАН посолството на Азербайджан организира презентация на книгата \"Избрани творби на Насими\". \r\n \r\n*** \r\n   \r\nОт 19.00 ч. в зала 1 на НДК с юбилеен концерт ще бъдат отбелязани 65 години от основаването на Ансамбъл „Пирин“. \r\n \r\n*** \r\n \r\nОт 10.00 часа в административната сграда на Индустриален и логистичен парк - Бургас ще се проведе германо-български икономически форум. \r\n \r\n \r\n*** \r\n \r\n \r\nОт 11.30 до 12.30 ч. е  ден на отворени врати на Прчиствателната станция.  \r\n \r\n*** \r\n \r\nОт 15.00 ч. в заседателната зала на 6 етаж в Общината, ще се проведат консултации за определяне състава на подвижните секционни избирателни комисии (ПСИК)  в Община Видин, във връзка с произвеждане на изборите за общински съветници и за кметове на 27 октомври 2019 г. \r\n \r\n*** \r\n \r\nОт 8.00 ч. в храм \"Св. Петка\", село Власатица, Врачанска епархия, Негово високопреосвещенство Врачанският митрополит Григорий ще отслужи чина “обновление на храма”, след като на църковната сграда е извършен основен ремонт. \r\n \r\n*** \r\n  \r\nОт 17.30 ч. в Изложбена зала „Асен Крайшников“ КДК ще се открие изложба.  \r\n \r\n*** \r\n \r\nОт 13.00 ч. във Военновъздушната учебна база (ВВУБ) „Георги Бенковски“ министърът на отбраната Красимир Каракачанов ще участва в церемонията по въвеждане в експлоатация на тренажор/симулатор на самолет „Пилатус“ РС - 9М. \r\n \r\n*** \r\n   \r\nОт 17.30 часа ще бъде открита изложбата „Пир за душата“ на Иван Димитров и Андрей Йорданов в зала „Околийска къща”. \r\n \r\n*** \r\n \r\nОт 18.00 часа в читалище „Братство” ще се състои представяне на книги на писателя Пламен Петков от Русе . \r\n \r\n*** \r\n \r\nОт 9.00 ч. Константийският епископ Яков ще  оглави Архиерейска света Литургия в  храм \"Света Петка\". \r\n \r\n*** \r\n \r\nОт 17.00 ч. в галерия „Атриум“ ще бъде открита изложбата „Старият Перник“, посветена на 10 години Народно читалище „Нови хоризонти 2009“. \r\n \r\n*** \r\n \r\nОт 10.00 ч. във Военен клуб – Пловдив заместник-началникът на отбраната генерал-лейтенант Димитър Илиев ще даде пресконференция за националната информационна кампания на Министерството на отбраната „Бъди войник“. \r\n \r\n*** \r\n \r\nОт 13.30 ч. в зала номер 1 втори наказателен състав на Районен съд Пловдив ще заседава по делото с подсъдими Васил Д. и Румен А. \r\n \r\n*** \r\n \r\nОт 13.30 ч. в зала номер 12 15-ти наказателен съставна Районен съд – Пловдив ще заседава по делото срещу Земфира И. \r\n \r\n*** \r\n \r\nОт 13.30 ч. в зала номер 10 7-ми наказателен състав на Районен съд – Пловдив ще зесадава по дело срещу подсъдимите Милко Д. и Радослав К. \r\n \r\n*** \r\n \r\nОт 9.00 ч. в 10 зала на Окръжен съд Пловдив ще се проведе заседание срещу подсъдимия Марио А.  \r\n \r\n*** \r\n \r\nОт 10.00 ч. в 1 зала Окръжен съд Пловдив ще заседава по дело срещу подсъдимия Благой Н. \r\n \r\n*** \r\n \r\nОт 9.00 ч. архимандрит Висарион ще отслужи светата Литургия  в църквата „Света Петка“ в махала Махмутица над Широка лъка. \r\n \r\n*** \r\n \r\nОт 17.30 ч. ще бъде отбелязан Петковден. \r\n \r\n*** \r\n \r\nОт 18.00 ч. в Регионална библиотека „Захарий Княжески“ ще бъде представена книгата „Без Загалвие“.  \r\n \r\n*** \r\n \r\nОт 19.00 ч. в Драматичен театър ще бъде представена сценичната постановка „Енергични хора“. \r\n \r\n*** \r\n \r\nОт 9.00 ч. Ловчанският митрополит Гаврил ще оглави Архиерейска света Литургия на Петковден в троянската църква „Св. Петка“.", "date": "2019.10.13", "title": "Предстоящи събития в страната за 14 октомври (Агенция „Фокус“)"}
{"url": "http://www.focus-news.net/news/2019/10/13/2707971/tass-sasht-zapochvat-izteglyaneto-na-hilyada-voenni-ot-severna-siriya.html", "text": "САЩ започват да изтеглят хиляда американски военни от Северна Сирия поради настъплението на Турция, която вероятно възнамерява да го разшири още повече на юг и запад. Това заяви американският министър на отбраната Марк Еспър в интервю за CBS, текстът на което беше разпространен в неделя и цитиран от  TACC . \r\n“През изминалото денонощие научихме, че Турция вероятно възнамерява да разшири настъплението още повече на юг в сравнение с първоначално планираното, както и на запад,\" каза той. \"Също така научихме, че Сирийските демократични сили(СДС) се стремят, така да се каже, да сключат споразумение със сирийците и руснаците за започване на контраофанзива срещу Турция на север\", добави Еспър. \r\n\"По този начин ние се оказваме в ситуация, в която американските сили вероятно ще бъдат затворени между две противникови армии и това е много уязвима позиция\", подчерта той. \"Поради тази причина разговарях с президента Доналд Тръмп снощи, след като обсъдих въпроса и с останалите, които се занимават с въпросите на националната сигурност в администрацията. Той (Тръмп) ни инструктира да започнем ранното изтегляне на войските от Северна Сирия,\" каза ръководителят на Пентагона. Според него става дума за около хиляда американски войници, останали в региона. \r\nЕспър също беше попитан дали американските военни имат право да отвърнат на огъня в случай на нападение върху тях. Според министъра те имат \"право на самозащита и при необходимост ще го използват\". \r\nМинистърът на отбраната на САЩ  вярва, че Турция няма да се съгласи на примирие в Северна Сирия, а кюрдите ще сключат споразумение с Москва и Дамаск.  \r\n\"Те работят за споразумение. Не знам дали вече е финализирано, но сме сигурни, че те действат в тази посока\", каза той. \r\n\"Опитваме се в последния момент да преговаряме с президента на Турция Реджеп Тайип Ердоган, но очаквам президентът Ердоган да не се съгласи на примирие. Той няма да се съгласи да върне войските обратно на сирийско-турската граница, което ние искаме от него \"Така че имаме всички основания да вярваме, че сирийските кюрди ще сключат споразумение със сирийците и Русия\", каза Еспър. \r\n \r\n  Юлиян Марков", "date": "2019.10.13", "title": "ТАСС: САЩ започват изтеглянето на хиляда военни от Северна Сирия"}
{"url": "http://www.focus-news.net/news/2019/10/13/2708001/premierat-boyko-borisov-shte-napravi-izyavlenie-pred-zhurnalisti-za-domakinstvoto-na-balgariya-na-sreshta-po-protsesa-akaba-prez-2020-godina.html", "text": "Премиерът Бойко Борисов ще направи изявление пред журналисти за домакинството на България на среща по Процеса “Акаба” през 2020 година, предаде репортер на  Агенция “Фокус” . Преди минути той кацна на летище София след посещението си в Хашемитско кралство Йордания.  \r\nОчаквайте подробности! \r\nВеселка ИВАНОВА", "date": "2019.10.13", "title": "Премиерът Бойко Борисов ще направи изявление пред журналисти за домакинството на България на среща по Процеса “Акаба” през 2020 година"}
{"url": "http://www.focus-news.net/news/2019/10/13/2707999/tass-v-kongresa-schitat-che-izteglyaneto-na-voyskite-ot-severna-siriya-shte-nakara-narodite-da-obarnat-grab-na-sasht.html", "text": "Решението за изтегляне на американските войски от Североизточна Сирия поради военната операция на Турция ще принуди не само кюрдите да загубят вяра и да обърнат гръб на САЩ, заяви Елиът Енгел, председател на Комисията по външни работи на Долната камара на Конгреса пред NBC, цитиран от  TACC . \r\nТой беше попитан какво конкретно могат да предприемат американските законодатели в допълнение към изразяването на възмущение от решението на президента на САЩ Доналд Тръмп. \"Надявам се, че Камарата на представителите ще одобри двата законопроекта, внесени миналата седмица. Един законопроект беше разработен от представители на двете партии\", заяви демократът Енгел. Той осъжда политиката на президента към кюрдите и предвижда налагането на санкции срещу Турция\", продължи конгресменът. \r\nТой беше попитан каква е позицията на Конгреса, след като се има предвид че американският президент заплаши Анкара с жестоки икономически санкции в петък, в случай че Турция наруши задълженията си в Сирия. \"За всичките години законодателна дейност не помня нищо по-отвратително от това, което настоящият президент позволява да се случи с кюрдите. Те бяха наши верни съюзници от много години. Кой сега ще се довери на САЩ и ще очаква да получи нещо в замяна на това. „Никой, сега хората ще бягат от нас“, обобщи демократът. \r\n \r\n  Юлиян Марков", "date": "2019.10.13", "title": "ТАСС: В Конгреса считат, че изтеглянето на войските от Северна Сирия ще накара народите да обърнат гръб на САЩ"}
{"url": "http://www.focus-news.net/news/2019/10/13/2708004/generalniyat-konsul-na-balgariya-v-chikago-ivan-anchev-zadarzhan-e-ubietsat-na-3-mata-ubiti-balgari-v-chikago.html", "text": "Задържан е убиецът на 3-мата убити българи в Чикаго. Това каза генералният консул на България в Чикаго Иван Анчев в интервю за предаването \"Неделята\" по  Нова телевизия . \"Трима са убитите българи в Чикаго, а четвъртата жертва е американски гражданин – американец, те са убити късно снощи.  Българите , които са убити не са криминално проявени. Бих казал, че става въпрос за едно битово убийство, което е породено от психическо състояние на извършителя , който е изпаднал най-вероятно в някакво състояние на амок. Убиецът е  67 годишен американски гражданин, който е задържан . Двама от българите са съпрузи и са били в техните ранни 40-години, трета жертва е била майката на убитият мъж, която е била предполагам още 20, 25 години отгоре. За американският гражданин, който е пострадал нямаме информация“, коментира още Анчев.", "date": "2019.10.13", "title": "Генералният консул на България в Чикаго Иван Анчев: Задържан е убиецът на 3-мата убити българи в Чикаго"}
{"url": "http://www.focus-news.net/news/2019/10/13/2708006/vzglyad-niskite-tseni-na-petrola-podklazhdat-voyni.html", "text": "Ниските цени на петрола подклаждат войни, пише руският вестник  “Взгляд“ . \r\n„Колкото по-ниски са котировките на петрола, толкова остри са изявленията и по-чести са акциите за сплашване на обществеността.“ С тези думи анализаторите коментират последните новини за нападение срещу петролен танкер в Близкия изток. Поредица от такива атаки генерира убедителни, макар и конспиративни версии за това кой стои зад тях. \r\nВ петък бяхме свидетели на експлозия на ирански танкер в резултат на две ракетни атаки, заяви говорителят на иранското външно министерство Абас Мусави. Танкерът е бил ударен от две ракети на около 60 мили (почти 100 километра) от пристанище в Саудитска Арабия. \"Разследване, проведено от Националната танкерна компания на Иран, показва, че иранският танкер ... е нападнат два пъти с разлика от около 30 минути и е повреден\", каза Мусави. Техеран проучва обстоятелствата на инцидента и установява кой стои зад атаката. Според Мусави е имало голям теч на петрол, което е довело до силно замърсяване на околната среда. \r\nОт своя страна иранската телевизионна компания IRIB съобщи, че танкерът вече е спрял да се движи и екипажът е успял да сведе до минимум изтичането на петрол и да предотврати появата и разпространението на пожар. \r\nСлучаите на нападения върху нефтени съоръжения в региона напоследък  зачестяват. Преди по-малко от месец дронове атакуваха заводите на най-голямата саудитска компания Aramco, което доведе до срив на производството на петрол в кралството. Цените на петрола веднага скочиха с 20%. Вярно, саудитците успяха бързо да поправят фабриките, а цените на петрола се върнаха на предишните си нива - под 60 долара за барел. \r\nПреди това през юни два танкера, принадлежащи на норвежките и японските компании, претърпяха катастрофа в Оманския залив край бреговете на Иран. Корабите пострадаха от нападение с торпеда. \r\n„Всички тези случки са взаимосвързани. Те са насочени към ескалиране на ситуацията в Персийския залив, насърчаване на напрежението в региона “, казва водещият експерт на Националния фонд за енергийна сигурност Игор Юшков. \r\nОсновният въпрос е кой стои зад всичко това? Ако това беше терористична атака, тогава защо никой не пое отговорност за нападението, изненада се Антон Биков, главен анализатор на  Центъра за анализи и финансови технологии. Списъкът на „заподозрените“ в крайна сметка не е толкова голям. Това могат да бъдат САЩ, Саудитска Арабия, Израел или дори самият Иран. \r\nЮшков смята, че последното нападение срещу иранския танкер може да бъде извършено от Саудитска Арабия. Зад атаката с дроновете може да стои пак тя. Затова ударите върху петролните активи на саудитците не бяха толкова пагубен, колкото можеше да бъдат. Последиците от нападението срещу танкери в Ормузкия проток също са незначителни - нямаше дори разлив на петрол. \r\n„За саудитците това е печеливш вариант. Световната общност вече призна Саудитска Арабия като жертва на нападение от Иран или хуситите, зад които също стои Иран. Атаката срещу танкери трябва да провокира Техеран да започне отмъщение. Тогава саудитите ще могат да покажат на съюзниците, че се нуждаят от защита и пълномащабна война ”, обяснява логиката Юшков. \r\nЗащо Рияд иска да предизвика военен конфликт с Иран? Има цял куп както политически, така и икономически причини. \r\nПърво, за Саудитска Арабия е изгодно увеличаване на цените на петрола. Факт е, че докато за Русия 65 долара за барел е доста удобна цена, то Саудитска Арабия се нуждае от по-скъп петрол - от 80 долара и нагоре. Петото десетилетие на ниските цени на петрола е тежко за саудитците. Износът на петрол осигурява на страната 90% от приходите , повече от 3/4 от бюджетните приходи и почти половината от БВП на страната. Когато цените на петрола се сринаха, саудитците започнаха бързо да изразходват запасите, натрупани през \"мазните\" петролни години. Бюджетът на Саудитска Арабия за 2019 г. е съставен с дефицит от 35 милиарда долара - и това при 10% увеличение на петролните приходи. За целта са необходими цени над 80 долара за барел, което не се случва. \r\nЕто защо Саудитска Арабия се нуждае не само от моментни скокове на цените на петрола, а й трябва дългогодишна тенденция, която може да поддържа цените на петрола с месеци. Това може да се случи например в случай на пълномащабна военна операция на Запада или Саудитска Арабия срещу Иран. \r\nВойната с Иран е от полза за Саудитска Арабия и от политическа гледна точка. „Първо, това ще помогне за традиционното противопоставяне на сунитите срещу шиитите. Второ, ако Иран се разпадне, тогава той няма да може да подкрепи хуситите в Йемен, а саудитите ще решат този проблем. Саудитците ще спечелят от конфронтацията с иранците на други фронтове - в Либия, Сирия, тъй като вниманието на Техеран ще премине към вътрешни проблеми, към запазването на ислямския режим \", обяснява Юшков. \r\nДали обаче саудитите ще могат да провокират война с подобни методи? Явно Рияд не мисли да води война само с Иран: тъй като те не могат да се справят с хуситите по никакъв начин, няма да могат да победят иранците. Те трябва да привличат съюзници, но това ще бъде трудно. \r\n„Американците не искат да започнат война срещу Иран. Сега не им е до това, чакат ги избори. Защо САЩ трябва да бъдат вкарани в огромен конфликт преди изборите? Ако Тръмп откровено загуби, тогава такава решителност би могла да му даде точки. Но Тръмп сега има силна позиция и шансовете му за преизбиране са големи. Затова няма смисъл да се включва в иранската военна кампания, която може да бъде скъпа и изтощителна. Не забравяйте, че Тръмп дойде с лозунгите да не се харчат много пари за подобни операции“, каза Игор Юшков. Следователно вероятно Саудитска Арабия ще продължи да предизвиква подобни конфликти в региона. \r\nВъзможно е обаче иранците и саудитците да играят тази игра заедно. \r\n„Има общи интереси за повишаване на цените на петрола, тук се носят слухове, че наскоро двете страни са се сближили, въпреки шума за атаката върху петролната инфраструктура на Саудитска Арабия. Особено важен момент в жизнеспособността на тази неочаквана версия е минималните материални щети на Иран. Това е много подобно на преувеличените „катастрофални“ последици от нападението над саудитците“, не изключва Антон Биков. „Ако версията за връзката между Иран и Саудитска Арабия е правилна, тогава тази „конфронтационна“ история на двете страни ще се развива в зависимост от динамиката на цените на петрола. Естествено, колкото по-ниски са котировките на петрола, толкова по-остри ще са изявленията на страните и по-често ще сме свидетели на зрелищни акции за сплашване на обществеността “, каза той. \r\nВоенната кампания в Иран е най-лошият сценарий. Струва си да припомним, че Иран е в състояние да блокира Ормузкия проток, през който преминава една трета от целия износ на петрол. Войната може да повиши котировките на петрола до 100-150 долара за барел. \r\nАко обаче Иран и Саудитска Арабия продължат да проявяват конфронтация, тогава това също би било хубаво, тъй като това ще предотврати падането на цените на петрола поради забавяне на световната икономика. „В тази ситуация барелът от сорт Brent до декември 2019 г. може да падне до 50-55 долара, но до февруари 2020 г. ще се върне на 60-65 долара. \r\n \r\n  Юлиян Марков", "date": "2019.10.13", "title": "„Взгляд“: Ниските цени на петрола подклаждат войни"}
{"url": "http://www.focus-news.net/news/2019/10/13/2708003/ria-novosti-siriyskata-pravitelstvena-armiya-shte-vleze-v-kobani-i-manbidzh-do-48-chasa.html", "text": "Сирийската армия ще влезе в контролираните от арабско-кюрдски отряди на Сирийските демократични сили (СДС) градове Манбиж и Кобани в рамките на 48 часа, съобщи ливанската телевизия Al-Mayadeen, позовавайки се на източници и цитирана от  РИА Новости . \r\n\"Сирийската армия ще влезе в Манбиж в източната част на провинция Алепо и Кобани на север от Алепо в рамките на 48 часа\", съобщиха източници. \r\nТурският президент Тайип Ердоган на 9 октомври обяви старта на операция „Извор на мира“ в Северна Сирия срещу Кюрдската работническа партия и терористичната група„ Ислямска държава“, забранена в Турция . Турската авиация атакува град Рас ал Айн и редица други сирийски градове на границата още същия ден. \r\nПо-късно бе обявено началото на наземната операция. В събота турското Министерство на отбраната съобщи, че турската армия и сирийската въоръжена опозиция са поели контрола над Рас ал Айн, а в неделя Anadolu Agency съобщи, че подпомаганата от Турция опозиционна Сирийска свободна армия е поела контрола над град Тел Абаяд. \r\n \r\n  Юлиян Марков", "date": "2019.10.13", "title": "РИА Новости: Сирийската правителствена армия ще влезе в Кобани и Манбидж до 48 часа"}
{"url": "http://www.focus-news.net/news/2019/10/13/2708009/balgariya-shte-domakinstva-sreshta-po-protsesa-akaba-prez-2020-godina-obzor.html", "text": "България ще домакинства среща по процеса “Акаба” през 2020 година. Това стана ясно след еднодневното посещение на министър-председателя Бойко Борисов в Хашемитско кралство Йордания. Още от самото му начало то започна със заявка за укрепване на двустранните отношения в сферите от общ интерес. Премиерът бе посрещнат с най-високи почести от йорданския си колега Омар Раззаз в Министерския съвет в столицата Аман. Двамата проведоха среща на четири очи, на която йорданският премиер Раззаз обясни, че  Кралят на Йордания Абдулла II бин ал-Хусейн отделя изключително внимание на отношенията с приятелска България.  “Затова и днес затвърждаваме това приятелство”, заяви той. От своя страна Борисов изрази желание и готовност за разширяване възможностите за  обмяна на опит и информация между службите за сигурност с цел съвместни действия за борба с тероризма и трафика.  “Сътрудничество в областта на сигурността и отбраната по линия на противодействие на тероризма остават приоритетни в двустранните отношения между България и Йордания, както и сътрудничеството в процеса Акаба”, посочи той. Специален акцент в разговора бе  темата за бежанците и мигрантския натиск . “Длъжни сме да подпомогнем Йордания при справянето с проблема с мигрантите. Не можем само да говорим, оценяваме и благодарим за изключителните усилия и тежест, които поема Хашемитското кралство с тези над 1 млн. и 200-300 хиляди мигранти на територията й. Това сега на съвета в Брюксел ще го преговоря с колегите. Ние сме длъжни да подпомогнем Йордания в тази изключителна тежест, която е поела”, обясни министър-председателят Бойко Борисов. Фокус на срещата беше поставен и върху  Процесът “Акаба” . Борисов направи заявка, че България в най-скоро време може да бъде негов домакин. Той припомни, че страната ни е провела прекрасно председателство на ЕС. “Справихме се прекрасно и с формата 16+1 с Китай. Мисля, че можем да се договорим София да домакинства и Процеса Акаба”, обясни премиерът. Освен това той отбеляза, че двете страни ще работят съвместно в сферата на образованието, иновациите, програмата “Еразъм +”, високите технологии и дигиталната инфраструктура, сигурността, киберсигурността, борбата с тероризма, фармацията и търговията. Той добави, че има огромни възможности за развитие на религиозния туризъм, археологията, опазването на историческото и културното наследство. Именно туризмът ще бъде развиван благодарение на  Меморандума за разбирателство между правителството на Република България и правителството на Хашемитското кралство Йордания за сътрудничество в областта на туризма , който беше подписан днес. Борисов оцени високо гостоприемството на домакините. “Предпочитам кратки и бързи срещи, отколкото тягосни и продължителни, такива, на които не се върши нищо”, обобщи Борисов. Той  покани Раззаз и краля на Йордания да посетят България , като посещението да бъде съчетано с междуправителствено заседание. От своя страна Омар Раззаз изрази надежда  настоящата визита на Бойко Борисов и българската делегация в Йордания да постави първата от много следващи стъпки в отношенията между двете страни.  Малко по-късно България и Йордания не просто направиха стъпка напред, а прекрачиха цяло стъпало по отношение на взаимоотношенията си. По време на срещата си на четири очи, българският министър-председател Бойко Борисов и кралят на Хашемитско кралство Йордания Абдулла II бин ал-Хусейн се договориха  България да домакинства среща по процеса „Акаба“ през 2020 година. \r\nСлед като кацна на Летище София Пред журналисти Борисов заяви, че  борбата с тероризма и радикализма на Балканите и в Европа ще бъде основна тема в България на срещите през 2020 година. \r\n \r\n Агенция “Фокус” припомня:  Процесът от Акаба представлява поредица международни срещи, инициирани за пръв път от краля на Йордания Абдула II през 2015 г. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдула II за установяване на контакти с различни страни по света, с цел координацията на антитерористичните действия. До момента такива форуми са провеждани в Йордания, Албания и Нидерландия.  \r\nВеселка ИВАНОВА", "date": "2019.10.13", "title": "България ще домакинства среща по Процеса “Акаба” през 2020 година (ОБЗОР)"}
{"url": "http://www.focus-news.net/news/2019/10/13/2708014/provezhdat-evropeysko-zdravno-intervyu-sred-zhiteli-na-varnenska-oblast.html", "text": "Анкетно изследване „Европейско здравно интервю 2019“ предстои да се проведе във Варненско в периода октомври – декември тази година чрез Териториалното бюро на Националния статистически институт. Това съобщават от  Териториалното статистическо бюро „Североизток“ . Изследването е извадково и се провежда на всеки пет години по обща методология и единен въпросник във всички държави – членки на ЕС. По време на изследването се спазват изискванията на европейското и националното законодателство. Обект на наблюдение са лицата на 15 и повече навършени години, като в рамките на проект „Пре-тестване на нови променливи за бъдещите вълни на Европейско здравно интервю“, съгласно Споразумение за субсидия с Европейската комисия. Ще бъде събрана информация и за 1 550 деца на възраст до 15 години. В анкетното изследване „Европейско здравно интервю 2019“ са включени 5 050 домакинства от цялата страна. В област Варна в периода октомври – декември 2019 г.,  специално обучени анкетьори, ще посетят 376 домакинства в населените места: Варна, Аксаково, Девня, Долни Чифлик, Провадия, Суворово, Венелин, Добротич, Звездица, Медовец, Орешак и Чернево. Данните за страната от проведено през 2014 г. проучване показват, че сред лицата на 15 и повече години 66.6% оценяват здравето си като добро и много добро, 44.6% докладват за наличие на продължително (хронично) заболяване или здравен проблем. Към общопрактикуващия си лекар са се обърнали 71.2% от населението, а към лекар специалист – 30.9%. Помощ от стоматолог или ортодонт  са потърсили 44.4%, 56.7% от мъжете и 73.2% от жените са непушачи, 11.7% от мъжете и 33.4% от жените никога или само няколко пъти през живота си са опитвали алкохолна напитка. Европейското здравно интервю е част от Европейската система на здравни изследвания, чиято цел е да се събере информация за здравето, начина на живот и ползването на здравни услуги от населението на ЕС.", "date": "2019.10.13", "title": "Провеждат Европейско здравно интервю сред жители на Варненска област"}
{"url": "http://www.focus-news.net/news/2019/10/13/2708010/sport-arzhentina-pobedi-ekvador-s-61-v-priyatelski-mach.html", "text": "Футбол: Аржентина победи Еквадор с 6:11 в приятелска среща,играна в испанския град Елче. Аларио и Паредес от дузпа вкараха голове през първото полувреме, а Еспиноса от състава на Ейквадор си отбеляза автогол. \r\nСлед почивката точни за „гаучосите“ бяха Пацела, Домингес и Лукас, а за Еквадор точен бе Мена. \r\nЛионел Меси не взе участие в мача поради наказание.", "date": "2019.10.13", "title": "Спорт: Аржентина победи Еквадор с 6:1 в приятелски мач"}
{"url": "http://www.focus-news.net/news/2019/10/13/2708011/afp-ministarat-na-otbranata-na-sasht-shte-sadeystva-v-razsledvaneto-za-impiychmant.html", "text": "Министърът на отбраната на САЩ Марк Еспър заяви, че Пентагонът ще си сътрудничи с разследването за импийчмънт в Конгреса,  в очевидно противоречие с политиката на президента Доналд Тръмп за осуетяването му, предава  AFP . \r\nЕспър заяви, че неговото ведомство ще се опита да изпълни призовка на демократите от Камарата, която изисква документи, свързани с отказването на американска военна помощ за Украйна. \r\n„Ще направим всичко възможно, за да си сътрудничим с Конгреса“, каза Еспър пред телевизионния канал CBS. \r\nНеговото изявление идва дни след като Белият дом обяви, че няма да сътрудничи с ръководената от демократите Камара на представителите, като нарече разследването за импийчмънт \"нелегитимно и неконституционно\". \r\nДемократите търсят информация, свързана с евентуален опит на президента Доналд Тръмп да окаже натиск върху украинския си колега да разследва закононарушения на кандидата за президент на САЩ Джо Байдън, като постави под условие отпускане на американска военна помощ за Киев. \r\n \r\n  Юлиян Марков", "date": "2019.10.13", "title": "AFP: Министърът на отбраната на САЩ ще съдейства в разследването за импийчмънт"}
{"url": "http://www.focus-news.net/news/2019/10/13/2708008/tass-erdogan-oproverga-che-boytsi-na-islyamsaka-darzhava-sa-izbyagali-ot-zatvori-v-siriya.html", "text": "Турският президент Реджеп Тайип Ердоган в неделя отрече информация на редица медии, че бойци на терористичната организация \"Ислямска държава\"  са успели да избягат от затворите в Сирия заради операцията на Анкара, \"Извор на мира“ по време на среща с главните редактори на турските медии в Истанбул. „Тези слухове се разпространяват, за да настроят Запада срещу Турция!“ – заяви Ердоган, цитиран от  TACC . \r\n\"Това е дезинформация. Сега се прави, за да се провокират САЩ и Запада\", цитира думите му Anadolu Agency. \r\nСпоред Ердоган световните лидери, с които той разговаря през последните дни, постоянно го питат по тази тема. \"Сред тях е и президентът на Франция Еманюел Макрон. Той прави нелепи изявления. Той е много неопитен по тази тема. Кой ще плати за Руанда? Нека говори за това първо!\" - каза президентът на Турция, който вече многократно обвинява Франция за геноцида над малцинството тутси през 1994 г. \r\n \r\n  Юлиян Марков", "date": "2019.10.13", "title": "ТАСС: Ердоган опроверга, че бойци на „Ислямсака държава“ са избягали от затвори в Сирия"}
{"url": "http://www.focus-news.net/news/2019/10/13/2708012/bibliotekata-v-kyustendil-e-poluchila-kato-darenie-robotcheta-pchela.html", "text": "Библиотеката в Кюстендил е получила като дарение роботчета „Пчела”. Това съобщи за  Радио „Фокус” – Кюстендил  София Пейчева, директор на Регионална библиотека „Емануил Попдимитров” –  Кюстендил. По думите й дарението е по проект „Генерация Код“ на фондация „Глобални библиотеки-България“. Самите роботчета представляват програмируеми, интерактивни играчки с опростен интерфейс. Приложими са за обучение в начално програмиране за деца и са съобразени с особеностите на ранната детска възраст. „Играчката е удачна за използване като отправна точка за преподаване и упражняване на контрол над обекти, алгоритмични дейности, пространствена ориентация и други”, каза София Пейчева. По думите й заедно с роботчетата „Финч” новите програмируеми „Пчелички” разширяват възможностите за обучение в библиотеката за създаване на дигитални умения на най-малките. В рамките на Европейската седмица на програмирането  в библиотеката се провеждат образователни занимания с деца от детските градини и начален етап на обучение. \r\nВенцеслав ИЛЧЕВ", "date": "2019.10.13", "title": "Библиотеката в Кюстендил е получила като дарение роботчета „Пчела”"}
{"url": "http://www.focus-news.net/news/2019/10/13/2708015/sport-holandiya-pobedi-belarus-kato-gost-s-21.html", "text": "Футбол: Отборът на Холандия победи Беларус като гост с 2:1 в евроквалификация. Вайналдум се разписа два пъти за гостите,  а за домакините точен бе Драгун. \r\nИзиграха се още четири квалификации за Евро 2020: \r\nКазахстан – Белгия  0:2 \r\nКипър – Русия  0:5 \r\nУнгария – Азербайджан  1:0 \r\nШотландия – Сан Марино  6:0 \r\nВ 21:45 започват мачовете: \r\nЕстония – Германия \r\nПолша – Северна Македония \r\nСловения – Австрия \r\nУелс – Хърватия", "date": "2019.10.13", "title": "Спорт: Холандия победи Беларус като гост с 2:1"}
{"url": "http://www.focus-news.net/news/2019/10/13/2708005/premierat-boyko-borisov-borbata-s-terorizma-i-radikalizma-na-balkanite-i-v-evropa-shte-bade-osnovna-tema-v-balgariya-na-sreshtite-prez-2020-godina.html", "text": "Борбата с тероризма и радикализма на Балканите и в Европа ще бъде основна тема в България на срещите през 2020 година. Това каза министър-председателят Бойко Борисов по повод домакинството на страната ни на среща по Процеса „Акаба“, предаде репортер на  Агенция „Фокус“ . „Берлинският процес касае Западните Балкани и интеграцията, а през 2015 година се създаде и Процеса „Акаба“. Лично кралят на Йордания го промотира. Неговите теми са две – борбата с тероризма и борбата с радикализма. Това е процес, подкрепян от Европа, САЩ, Япония, Австралия, Канада и ООН. Днес на срещата на четири очи с йорданския крал си припомнихме какво правехме, когато бях главен секретар и решихме и двата формата – и борбата с тероризма, и с радикализма на Балканите и в Европа да се проведат в София. България ще бъде домакин, тъй като се отчита не само нашия опит, но и прекрасното представяне по време на председателството на Европейския съвет, форматът 16 + 1 с Китай, и това, че България и Северна Македония ще председателстват съвместно Берлинския процес“, заяви Борисов. По думите му Процесът „Акаба“ е на дневен ред заради сложната ситуация с войните в Сирия и Либия и всички трябва да бъдат добре подготвени. На един от панелите на ООН крал Абдулла II е дал пример, че България е държава, в която има мюсюлманско население, но няма нито един засечен ислямско боец по света, припомни премиерът. „Това от една страна се дължи на работата на нашите специално служби и Прокуратурата, но и на толерантната политика, която води страната ни към малцинствата“, добави Борисов.  \r\nВеселка ИВАНОВА", "date": "2019.10.13", "title": "Премиерът Бойко Борисов: Борбата с тероризма и радикализма на Балканите и в Европа ще бъде основна тема в България на срещите през 2020 година"}
{"url": "http://www.focus-news.net/news/2019/10/13/2708013/nezavisimaya-gazeta-ochertaha-granitsi-na-turskata-operatsiya-izvor-na-mira.html", "text": "Очертаха граници на турската операция „Извор на мира“, пише руският вестник  Независимая газета .  \r\nСтраните на Европейския съюз реагираха на нахлуването на турскитe войски в Сирия. Германия и Франция спряха доставките на оръжие за Турция. Очаква се в понеделник външните министри на страните-членки на ЕС да разработят координирана позиция относно действията на Анкара. Русия се противопостави на нелегитимното присъствие на чужди войски в Сирия. Турският президент Реджеп Тайип Ердоган обаче не възнамерява да ограничи операцията „Извор на мира“. Напротив, армията му само засили натиска върху позицията на кюрдските „Сирийски демократични сили“ (СДС). \r\nЗа няколко дни турската армия постигна успехи. В неделя, 13 октомври, те частично окупираха село Сулук, на десет километра от сирийско-турската граница, съобщава саудитският телевизионен канал Al-Ekhbariya. \r\nЗасега това е най-южният преден пункт на турската армия. Турското министерство на отбраната твърди, че през уикенда силите на СДС най-накрая са били окончателно прогонени  от граничния град Рас ал Айн. Кюрдите не потвърждават това. СДС също отрича, че турците са успели да превземат град Тел Абаяд. Каналът Al Jazeera предава за обкръжаване на кюрдските сили там. Около 100 хиляди души вече са напуснали активната бойна зона, каза на брифинг генерал-майор Алексей Бакин, ръководител на Руския център за помирение на враждуващите страни в Сирия. \r\nНа фона на продължаващите битки Германия и Франция обявиха първите санкции срещу Анкара. В интервю за Bild am Sonntag германският външен министър Хайко Маас заяви, че „предвид турската офанзива в североизточна Сирия“ германското правителство няма да даде разрешение за доставка на военни продукти в Турция. \r\nПодобно решение бе изразено в съвместно изявление на френските министерства на отбраната и външните работи. Любопитно е, че както Маас, така и френските представители избягват думата „инвазия“ във връзка с операцията „Извор на мира“. Ердоган по-рано предупреди срещу подобно описание на действията на турската армия. „Хей, ЕС, събуди се. Ако се опитате да наречете нашата операция инвазия, ние ще отворим нашите гранични пунктове и ще пуснем 3,6 милиона бежанци към Вас “, каза той на 10 септември. Турската офанзива се очаква да бъде обсъдена на среща на външните министри на ЕС в Люксембург в понеделник. \r\nСитуацията в Сирия беше оценена и в Русия. На 12 октомври президентът Владимир Путин даде интервю за Sky News, Al Arabiya и RT Arabic. „Всеки, който се намира на територията на която и да е държава, в случая Сирийската арабска република  нелегитимно, трябва да напусне тази територия. Това важи като цяло за всички държави. Ако бъдещото ръководство, законното ръководство на Сирия, каже, че вече няма нужда от присъствието на руските въоръжени сили, това се отнася и за Руската федерация, разбира се “, каза той. \r\nИ позицията на Турция отдавна е определена. Още през септември Ердоган обяви, че ще създаде „зона за сигурност“ в Сирия с дължина 450 км и дълбочина 30 км от турската граница. Сирийските бежанци ще бъдат преселени от Турция там. \r\nЮлия Кудряшова, старши сътрудник в Центъра за евроатлантическа сигурност в МГИМО, отбелязва, че по този начин Ердоган иска не само да създаде буфер за предотвратяване на атаки от страна на кюрдските сили, но и да намали нивото на социално напрежение в Турция. „За състоянието на икономиката на страната има много да се желае, няма„ допълнителни “средства. А държавата трябва да харчи пари за сирийските бежанци, тъй като ЕС превежда пари за издръжката им с големи резерви и закъснения. Освен това сирийците се конкурират с турците на пазара на труда, което също се възприема негативно, предвид високия процент на безработица в страната “, каза Кудряшова пред НГ. \r\nСпоред експерти Ердоган ще се въздържи от по-глобални цели - унищожаването на СДС или окупацията на всички кюрдски райони на Сирия. „Кюрдската общност в страната е доста голяма. За да унищожите СДС, трябва да унищожите тази общност. И това, разбира се, е невъзможно. Нито САЩ, нито Русия, нито Иран ще позволят на Турция да излезе извън определена рамка и Ердоган разбира това много добре “, смята Кудряшова. \r\n \r\n  Юлиян Марков", "date": "2019.10.13", "title": "„Независимая газета“: Очертаха граници на турската операция „Извор на мира“"}
{"url": "http://www.focus-news.net/news/2019/10/13/2708016/nad-130-proverki-sa-izvarshili-ekspertite-ot-regionalnata-inspektsiya-po-okolnata-sreda-i-vodite-v-plovdiv-prez-septemvri.html", "text": "133 проверки на 117 обекта са извършили експертите от Регионалната инспекция по околната среда и водите (РИОСВ) в Пловдив през септември. Това съобщиха за  Радио „Фокус“ – Пловдив  от екоинспекцията. Освен тях са осъществени и 7 комплексни проверки по компоненти и фактори на околната средa, от които 2 планови. В рамките на проведената контролна дейност екоинспекторите са дали 41 предписания за отстраняване на констатирани нарушения. За установените административни нарушения на ЗООС и специалните закони по опазване на околната среда са съставени 10 акта и е издадено наказателно постановление с глоба в размер на 5 000 лв.  Наложена е и санкция на оператор за констатирано наднормено замърсяване на водите в размер на 20 665 лева на месец до преустановяването му.Общо събраните суми от РИОСВ по наложени  глоби и санкции за месеца за нарушение на Закона за опазване на околната среда и секторните закони са 19 870 лева. От тях 12 215 лева са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции са Садово – 5 501 лв., Марица – 3 196 лева и Карлово –2016 лева. Най-активна е контролната дейност по отношение прилагането на Закона за управление на отпадъците – извършени са 72 проверки на 58 обекта, при което са дадени 28 предписания и на нарушителите са съставени 6 акта.Акцент в работата на екоинспекторите са осъществените проверки на складове за съхранение на залежали препарати за растителна защита във връзка с изпълнение на проект „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“. Продължава заснемането и паспортиризарането на защитените вековни дървета на територията на РИОСВ – Пловдив с цел изработване на карта и геобаза данни на вековните дървета в Република България. За месеца са измерени, заснети и паспоспортизирани 13 вековни дървета в землищата на населените места Скобелево, Куртово Конаре, Стрелци, Сърнегор и Съединение.За периода са постъпили рекордните за годината 73 сигнала на „зеления телефон“ на екоинспекцията, плюс 7 писмени жалби.  На всички от тях е реагирано своевременно. В резултат на проверки по сигнали са изпратени за лечение в Спасителен център за диви животни – гр. Стара Загора птици от видовете керкенез и орел. Една от проверките е извършена в частен дом в гр. Сопот по получени информация за отглеждане на защитени пойни птици – при нея е установено, че в клетка се отглежда щиглец, който е конфискуван и пуснат на свобода. За периода в РИОСВ – Пловдив са приложени процедури по 92 инвестиционни предложeния, планове, програми и проекти, касаещи бизнеса, местната власт и държавните горски стопанства, в т.ч. и такива, с които се кандидатства по различни финансови механизми. Изготвени са 14 становища за преценка вероятната степен на отрицателно въздействие на инвестиционни предложения, попадащи в обхвата на глава шеста от Закона за опазване на околната среда и 3 решения за преценка вероятната степен на въздействие върху защитените зони на инвестиционни предложения, попадащи в границите на защитени зони.  Деветнадесет са издадените решения за преценяване необходимостта от извършване на Оценка на въздействието върху околната среда (ОВОС).През месец септември РИОСВ – Пловдив се включи активно в популяризирането на две мащабни кампании: „Да изчистим България заедно“ и „Европейска седмица на мобилността 16-22 септември“, благодарение на които в почти всички общини в областта се проведоха акции и инициативи, повишаващи екологичното самосъзнание на обществеността.", "date": "2019.10.13", "title": "Над 130 проверки са извършили експертите от Регионалната инспекция по околната среда и водите в Пловдив през септември"}
{"url": "http://www.focus-news.net/news/2019/10/13/2708020/tass-prezidentat-na-sarbiya-otkri-141-ata-asambleya-na-interparlamentarniya-sayuz.html", "text": "ТАСС: Президентът на Сърбия откри 141-ата асамблея на Интерпарламентарния съюз \r\nСръбският президент Александър Вучич даде началото на 141-ата асамблея на Интерпарламентарния съюз (ИПС), която ще се проведе в Белград до 17 октомври, предава  TACC . \r\n\"Добре дошли в Белград. Горд съм, скъпи приятели, че всички сте в Белград, в Сърбия. Обявявам 141-ата асамблея на Интерпарламентарния съюз за открита, желая Ви успешна работа!\" заяви той. \r\nВучич призова всички страни по света да живеят в добросъседство. Той припомни „най-важната стъпка“ през последните години на Балканите - скорошното създаване на общо икономическо пространство между Сърбия, Албания и Северна Македония. \"Ние и много хора по света си възвърнахме правото сами да взимаме решения и да избираме. Няма да спрем в тази борба. Асамблеята на ИПС е най-добрият начин да се движим в тази посока\", каза той. \r\nСърбия става един от първите членове на ИПС през 1891 г., малко след основаването на тази международна организация през 1889 г. 141-та Асамблея на ИПС в Белград, в допълнение към 130-годишнината на ИПС, ще отбележи и редица юбилеи: 30-та годишнина от Конвенцията за правата на детето, 70-годишнината от Женевските конвенции и 40-годишнината от Конвенцията за премахване на всички форми на дискриминация срещу жените. \r\nСесията ще приключи с приемането на Белградската декларация. Белград ще има честта да бъде домакин на сесия на ИПС 56 години, след като беше домакин на 52-ата Асамблея през 1963 г. в тогавашна Югославия. Това е и първата Асамблея на ИПС, проведена в европейска държава извън Женева след 20 години, тъй като последната се проведе в Германия през 1999 г. \r\nИнтерпарламентарният съюз е глобална институция, създадена през 1889 г. като първи постоянен форум за политически многостранни преговори и днес се гордее с членството на 179 национални парламентарни парламента и 12 регионални парламентарни органи, насърчаващи демокрацията. \r\n \r\n  Юлиян Марков", "date": "2019.10.13", "title": "ТАСС: Президентът на Сърбия откри 141-ата асамблея на Интерпарламентарния съюз"}
{"url": "http://www.focus-news.net/news/2019/10/13/2708017/starogratski-mitove-i-legendi-e-nay-chetenata-kniga-v-detskiya-otdel-na-rnb-p-r-slaveykov-veliko-tarnovo-prez-lyatoto.html", "text": "„Старогръцки митове и легенди“ е най-четеното заглавие в Детския отдел на РНБ „П. Р. Славейков“ в старата столица през летните месеци. Това обобщи за  Радио „Фокус“ – Велико Търново  директорката на културната институция Калина Иванова. Тя уточни, че младежите взимат основно книгите, включени в задължителните им училищни списъци, но не са малко и тези, които четат и различни неща. „Харесват се както български и чуждестранни класици, така и съвременни автори, които пишат в наши дни“, допълни още директорката. Тя отчете ръст в броя на читателите в споменатия отдел. Друга положителна тенденция е, че има увеличение и сред семействата, които посещават библиотеката. „Все повече майки и татковци отделят специални внимание на това да научат децата си да четат традиционни книги, което много ни радва. Искам да поздравя и всички преподаватели, които акцентират върху това в училище“, каза още Калина Иванова. Тя отчете и факта, че все повече местни школа водят завършили вече първокласници в библиотеката, за да ги направят редовни читатели. \r\nЛуиза ТРАНЧЕВА", "date": "2019.10.13", "title": "„Старогръцки митове и легенди“ е най-четената книга в Детския отдел на РНБ „П. Р. Славейков“ – Велико Търново през лятото"}
{"url": "http://www.focus-news.net/news/2019/10/13/2708019/ivan-vasilev-lrd-sokol-1911-mezhdu-110-120-sa-otstrelyanite-divi-praseta-na-nasha-teritoriya-v-parvite-dva-dni-sled-otkrivaneto-na-sezona-za-grupov-lov.html", "text": ". Между 110 – 120 са отстреляните диви прасета на наша територия в първите два дни след откриването на сезона за групов лов. Това каза пред  Радио „Фокус“ – Пирин  Иван Василев, председател на Ловно-рибарско дружество „Сокол – 1911“. Той обясни, че на 5 октомври е дадено началото на сезона за груповото ловуване на дива свиня, но индивидуалното е било позволено по-рано. „Тогава на територията на нашето сдружение бяха отстреляни около 35 прасета. Сега през тези два дни – 5 и 6 октомври бяха отстреляни около 110 – 120. От тях са взети проби за изследване за африканска чума по свинете, но и за трихинелоза“, каза още Василев. Той добави, че към днешна дата ловците са притеснени от обстоятелството, че изследванията на отстреляните животни ще се забавят много, защото се изпращат в София. Василев обясни, че основната тревога на ловците е свързана с това, че пробите първо ще се проверяват за африканска чума, а след това за трихинелоза. Според него това ще отнеме около седмица. Василев обясни, че би било добре да се помисли за вариант, в който пробите за трихинелоза да не се изследват в столицата, а в лабораторията, която има в Благоевград. Той отбеляза, че забавянето при изследването на пробите ще създава проблеми, защото не всички трупове от отстреляни животни могат да се занесат до място, което е удобно за съхранение. „Искам да кажа, че ловците са много отговорни. Обучени са какво трябва да правят по отношение спазването на мерките за биосигурност, така че лично аз не очаквам никакъв пропуска в тази връзка“, допълни Василев. \r\nЛивия НИНОВА", "date": "2019.10.13", "title": "Иван Василев, ЛРД „Сокол – 1911“: Между 110 – 120 са отстреляните диви прасета на наша територия в първите два дни след откриването на сезона за групов лов"}
{"url": "http://www.focus-news.net/news/2019/10/13/2708018/the-guardian-sdelka-navreme-e-pochti-nevazmozhna.html", "text": "Пробивът в преговорите за Брекзит не бе осъществен след интензивни преговори през уикенда което навежда страните до заключението, че за Великобритания може да бъде невъзможно да напусне ЕС до 31 октомври със споразумение, пише британският вестник  The Guardian . \r\nНа брифинг за посланиците на ЕС Мишел Барние изрази перспективата преговорите с Борис Джонсън да продължат след предстоящата среща на върха на лидерите в четвъртък поради липсата на напредък. \r\nГлавният преговарящ на ЕС каза на дипломатите на страните-членки, че последните британски митнически предложения за ирландската граница остават \"непроверен\" риск, който блокът не може да поеме. \r\nПремиерът на Великобритания Борис Джонсън намекна за проблемите, когато уведоми  кабинета си по обяд за състоянието на преговорите с Брюксел преди решителната седмица за неговото правителство \r\nТой изложи малко детайли, но според негов говорител той е казал на колегите си: „Може да се види път към сделката, но  има още много работа за постигане и трябва да останем готови да си тръгнем на 31 октомври . \" \r\nПо повод предложенията на Обединеното кралство за това, че парламентът на Северна Ирландия ще има право на вето върху оставането й в единния пазар на стоки на ЕС, ирландският представител каза, че подобна ситуация „не е понятие, което е включено в Споразумението от Разпети петък“. \r\nБарние каза, че ЕС трябва да даде \"последен шанс\" на британците да намерят реалистична замяна на предпазния механизъм за ирландската граница, като той предлага преговори до навечерието на срещата на върха на ЕС в сряда. \r\nНо според източници настоящата позиция на Обединеното кралство няма да доведе до сделка в четвъртък, както се надява Даунинг стрийт. \r\nОтлагането на Брекзит, независимо дали е „техническо“, ако двете страни се доближат до сделка в края на октомври, или по-дълго, за да се проведат общи избори, беше споменато в дискусиите за първи път от месеци. \r\n„Остава много работа да се свърши“, се казва в официално изявление на Европейската  комисия след брифинга на Барние за посланиците на ЕС. \r\n \r\n  Юлиян Марков", "date": "2019.10.13", "title": "The Guardian: Сделка навреме е „почти невъзможна“"}
{"url": "http://www.focus-news.net/news/2019/10/13/2708022/sport-kori-gof-specheli-tenis-turnira-v-lints.html", "text": "Тенис: Младата американска състезателка Кори Гоф спечели първата си титла от веригата на Женската тенис асоциация в неделя на 15-годишна възраст, побеждавайки на финала в Линц латвийката Йелена Остапенко с 2:1 сета \r\nТя ще се изкачи до в топ 100, след като стана най-младата американка с трофей от WTA след Дженифър Каприати от турнира в Торонто през 1991", "date": "2019.10.13", "title": "Спорт: Кори Гоф спечели тенис турнира в Линц"}
{"url": "http://www.focus-news.net/news/2019/10/13/2708021/politico-upravlyavashtata-partiya-v-polsha-uvelichava-mnozinstvoto-si.html", "text": "Управляващата в Полша партия „Право и справедливост“ (ПиС) спечели парламентарните избори в неделя, като взе 43,6 процента от гласовете, според данните от екзитполовете, публикувани след края на гласуването в 21:00 часа местно време (22:00 часа българско време), пише европейската редакция на  Politico . \r\nТози резултат я извежда много по-напред от основната опозиционна партия - Гражданска коалиция, която взе 27.4%. Трета остана Левицата, група от леви партии с 11,9 процента,следвана от  консервативната Полска коалиция с 9,6 процента и дясната Конфедерация с 6,4 процента. \r\nСпоред предварителното разпределение на местата в долната камара на парламента с 460 членове, ПиС би заела 239 места - достатъчно за абсолютно мнозинство. Гражданската коалиция ще получи 130, Левицата - 43, Полската коалиция - 34 и Конфедерацията - 13 места. Немското малцинство има едно място. \r\nОкончателните резултати се очакват във вторник. \r\n \r\n  Юлиян Марков", "date": "2019.10.13", "title": "Politico: Управляващата партия в Полша увеличава мнозинството си"}
{"url": "http://www.focus-news.net/news/2019/10/13/2708023/rossiyskaya-gazeta-na-ankara-nyama-da-y-prostyat.html", "text": "Преди няколко години изглеждаше невероятно, че в Съвета за сигурност на ООН Русия ще защитава държава от НАТО, от заплахи на съюзниците в Алианса. Но сега това развитие вече не е изненадващо, пише руският вестник  Российская газета \r\nСпоред РИА Новости, позовавайки се на информиран източник, Москва попречи на Съвета за сигурност да приеме изявление, предложено от Вашингтон, в което се осъжда операцията на Турция \"Извор на мира\" срещу кюрдските въоръжени групировки. Освен това авторите на текста нарекоха действията на Анкара инвазия. В подкрепа на документа за незабавното прекратяване на турската операция се застъпваха Германия, Франция и Великобритания. Русия обаче не одобри направените оценки и изявлението не беше прието. \r\nИзглежда, че Анкара все повече се убеждава, че „приятелите се познават във война“. Турските власти имат по-малко илюзии за бившите си съюзници в Северноатлантическия блок. \r\n\"Получаваме заплахи и от дясно и от ляво да спрем операцията\", потвърди турският президент Реджеп Тайип Ердоган. Първо Холандия, а след това Германия и Франция обявиха прекратяването на военните доставки за Анкара, докато трае операцията. В отговор турският външен министър Мевлют Чавушоглу припомни в интервю за Deutsche Welle, че „преди 15 години страната му сама произвеждаше едва 20 процента от стоките, необходими за военни нужди, а сега 70 процента“. \r\nНе е ясно дали въпросът за въвеждането на общоевропейско ембарго върху оръжия срещу Турция ще бъде повдигнат. Недоволството от операцията в Европа се обяснява с високия риск Старият свят да бъде нападнат от джихадистите. Днес привърженици на радикалния ислям са задържани в кюрдските лагери в Северна Сирия. Но това не означава, че, чувствайки се предадени от колективния Запад, кюрдите няма да премахнат охраната на лагерите. Тогава терористите ще получат свобода и ще могат да проникнат в Европейския съюз, откъдето идват много от тях. \r\nТурция обаче има своя коз, чиито политици не се колебаят да наричат европейските институции „безмозъчен организъм“. Позицията на Ердоган беше подкрепена в Европа от българския премиер Бойко Борисов, който напълно забрави историческите обиди и призова Брюксел да спре атаките срещу Турция. \r\n\"Брюксел е далеч, а турската граница е близо и там има около четири милиона бежанци. Нито лагери, нито огради, нито други мерки не могат да ги спрат, ако стотици хиляди хора отидат\", горчиво каза ръководителят на българското правителство. \r\nПо отношение на инстинкта за самосъхранение, турската операция срещу кюрдите, която има за цел да пресели около два милиона сирийски бежанци в Северна Сирия, изглежда икономия за Европейския съюз. Той е в състояние да предотврати нова миграционна криза, но по някаква причина на тези малки неща в Брюксел не се обръща внимание. \r\n \r\nОтношението на Вашингтон към действията на Турция остава двусмислено. От една страна, Анкара не може безразлично да затвори очите на заплахите на президента Тръмп за унищожаване на турската икономика. И не по-малко противоречиви изявления на министъра на финансите на САЩ Стивън Мнучин, който предупреди, че санкциите в САЩ, ако бъдат приети, \"ще засегнат всички хора, свързани с турските власти\". \r\nВ същото време ръководителят на Белия дом пише публикации в социалната мрежа „Туитър“, които поставят под съмнение желанието му да накаже сериозно Анкара. Британският Daily Telegraph припомня думите на Тръмп, че „кюрдите не са воювали в Нормандия“ и затова Америка не трябва да ги защитава от турците. И най-лошата грешка, която САЩ направиха в историята, „беше, че се набутаха в Близкия изток“.  \r\nСпоред Daily Telegraph настоящата ситуация не е плод на безумието на Тръмп, а резултат от изборни проучвания в Съединените щати. И казват, че американските избиратели - и републиканци, и демократи - са недоволни, че страната им е загубила твърде много кръв и пари, докато безрезултатно се опитва да реши световните проблеми. Нещо повече, мнозинството американци днес смятат военните инициативи на Джордж Буш за „срамен провал“. \r\nС началото на турската операция „Извор на мира“ в международните отношения това, което се случи, постоянният представител на Великобритания при ООН Карън Пиърс печално описа следното: сега „съществува агресивна Русия, настойчив Китай и Америка, която е затворена сама в себе си“. \r\nИзглежда желанието на отделните европейски лидери предизвикателно да се утвърдят, като дават остри оценки на турската операция срещу кюрдите е рисковано и непоследователно начинание: без американска военна и финансова подкрепа Старият свят няма шанс да спре Анкара. \r\nВъпреки това европейските лидери нямат смелост публично да признаят този факт. Тръмп ясно разбира това, принуждавайки партньорите в Европейския съюз безуспешно да гадаят какво ще направи Белият дом по-нататък. Ердоган обаче е наясно с това. Достатъчно е да си припомним неговото пренебрежително изявление: „Хей, Европейски съюз, събуди се! Повтарям: ако решите да представите нашата операция като инвазия, ние ще направим точно това: ще отворим вратите и 3,6 милиона души ще дойдат при Вас.“ \r\n \r\n  Юлиян Марков", "date": "2019.10.13", "title": "„Российская газета“: На Анкара няма да й простят"}
