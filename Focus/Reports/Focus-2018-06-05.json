{"url": "http://www.focus-news.net/news/2018/06/05/2530308/aleks-aleksiev-tsentar-za-balkanski-i-chernomorski-izsledvaniya-neblagopriyatniyat-targovski-balans-na-sasht-e-prichinata-da-se-vavedat-novite-mitnicheski-tarifi-za-stomanata-i-aluminiya.html", "text": "Неблагоприятният търговски баланс на САЩ е причината да се въведат новите митнически тарифи за стоманата и алуминия. Това каза в интервю за Радио „Фокус“ Алекс Алексиев, председател на Центъра за балкански и черноморски изследвания. „Това, което трябва да се знае е, че Европа е много по-протекционистка от Щатите“, подчерта Алексиев. По думите му съществуват примери, които доказват, че евентуална търговска война между Европа и САЩ ще доведе до сериозни проблеми за Стария континент. „Защо? Защото примерно в Европа американските коли се угнетяват с 10 %, в Щатите само с 2,5 %. Общите мита в Щатите са някъде от порядъка на 3,5 %, а в Европа са близо два пъти повече – 5,6 %. Освен това, много по-важно е това, че в САЩ 46 % от европейските стоки въобще не се угнетяват, а в Европа само 26 % от американските“, коментира Алекс Алексиев. Той допълни, че проблемът с т.нар. „търговска война“ е много по-важен по отношение на Китай, отколкото на Европа. Според него Китай от много време насам краде интелектуална собственост от САЩ и ЕС, използвайки шантаж. „Всяка фирма, която иска да излезе на китайския пазар първо трябва представи технологията си на китайски партньор и едва след година-две да излезе на пазара“, обясни Алексиев.", "date": "2018.06.05", "title": "Алекс Алексиев, Център за балкански и черноморски изследвания: Неблагоприятният търговски баланс на САЩ е причината да се въведат новите митнически тарифи за стоманата и алуминия"}
{"url": "http://www.focus-news.net/news/2018/06/05/2530305/vnedryavane-na-novi-tehnologii-i-obnovyavane-na-pokolenieto-na-zemedelskiya-sektor-diskutiraha-ministrite-na-zemedelieto-ot-es-obzor.html", "text": "В НДК се проведе Неформална среща на Съвета на министрите на земеделието от Европейския съюз. В контекста на Общата селскостопанска политика след 2020 бяха обсъдени предизвикателствата, свързани със застаряването на населението, ангажирано със селскостопанска дейност и обезлюдяването на селските райони. По време на неформалното заседание, министрите за първи път имаха възможност да обсъдят първоначалните законодателни предложения на Европейската комисия за ОСП след 2020 г. Официалното представяне пред Съвета на ЕС ще бъде на последното заседание под българското председателство – 18 юни 2018 г. в Люксембург.\r\nМинистърът на земеделието, храните и горите Румен Порожанов посочи, че в момента под 6% от занимаващите се със земеделие са под 35 години, а 56% са над 55 години. По думите му инструментариумът, който идва в момента дава възможност да бъдат подпомагани младите фермери и да бъдат инвестирани средства в иновации, в техника, които да правят по-атрактивен сектор „Земеделие“. \r\nПорожанов заяви, че в  земеделския сектор е необходима смяна на поколенията и привличане на млади хора, които да поведат сектора към динамично развитие чрез внедряване на нови информационни технологии и иновации. \r\nЕврокомисарят по земеделие и развитие на селските райони Фил Хоган също изтъкна, че много важна е темата за обновяването на поколенията в земеделието. Според Хоган е много важно да се мисли за бъдещето на общата европейска политика. По думите на Хоган специфичните схеми за гаранции на европейско и национално равнище ще бъдат много полезни и ще осигурят повече ползи за земеделските стопани.\r\nПо-късно през деня срещите на високо ниво продължиха и по време на Четвъртата годишна конференция за финансовите инструменти в рамките на Европейския фонд за земеделие и развитие на селските райони (ЕФЗРСР).\r\nДеница КИТАНОВА", "date": "2018.06.05", "title": "Внедряване на нови технологии и обновяване на поколението на земеделския сектор дискутираха министрите на земеделието от ЕС (ОБЗОР)"}
{"url": "http://www.focus-news.net/news/2018/06/05/2530311/vidin-22-sa-nezaetite-lekarski-praktiki-v-oblastta.html", "text": "22 са незаетите лекарски практики във Видинска област, каза за Радио „Фокус“ – Видин д-р Владимир Вълчев, директор на РЗОК – Видин. Той посочи, че и в 11-те общини в областта в различни населени места има незаети лекарски практики. 4 са незаетите практики в община Видин, като 2 от тях са в град Дунавци, а останалите две в селата Кутово и Рупци. В община Ружинци незаетите практики за 3, свободно място за лекар има в село Дреновец и две лекарски практики в Ружинци също са незаети. В община Димово незаетите лекарски практики също са три – свободни места за семейни лекари има град Димово и в селата Арчар и Орешец. По две незаети лекарски практики има в  общините Кула, Макреш, Грамада и Ново село и по една в общините Белоградчик, Бойница, Брегово и Чупрене.\r\n49 са договорите сключени с индивидуални лекарски практики във Видинска област, 7 договора са с групови лекарски практики. Осигурява се покритие на 91,94% от предвиденото по Областна здравна карта. В по-малките населени места в областта има разкрити 23 филиала на центрове на практики на общопрактикуващи лекари.\r\nАнна ЛОЗАНОВА", "date": "2018.06.05", "title": "Видин: 22 са незаетите лекарски практики в областта"}
{"url": "http://www.focus-news.net/news/2018/06/05/2530309/ministar-valentin-radev-kam-kolegata-si-herbert-kikl-da-prodalzhim-da-rabotim-za-interesite-na-evropeyskite-grazhdani.html", "text": "В края на днешното заседание на Съвета „Правосъдие и вътрешни работи“ в Люксембург министър Валентин Радев символично предаде председателството в област „Вътрешни работи“ на австрийския си колега Херберт Кикл. Това съобщиха от пресцентъра на МВР.\r\nС пожеланието да продължи в дух на приемственост изпълнението на приоритетите на Триото, министър Радев предаде и пожарникарския шлем, който получи в началото на българското председателство от естонския вътрешен министър Андрес Анвелт. Шлемът символизира защита, сила и решителност в отстояването на общите европейски цели и актуалния дневен ред на ЕС. \r\nВътрешните министри на страните членки получиха кукли в народни носии от различни региони на страната като символ на националната самобитност и на разнообразието, което е в основата на ЕС. \r\nДнешното заседание в Люксембург е последното редовно заседание на Съвета „Правосъдие и вътрешни работи“ в област „Вътрешни работи“ в рамките на българското председателство. От 1 юли Австрия поема председателството на Съвета на ЕС.", "date": "2018.06.05", "title": "Министър Валентин Радев към колегата си Херберт Кикл: Да продължим да работим за интересите на европейските граждани"}
{"url": "http://www.focus-news.net/news/2018/06/05/2530315/nimh-zhalt-kod-za-obilni-valezhi-i-gramotevichna-aktivnost-e-v-sila-v-13-oblasti-na-stranata-za-6-yuni-2018-g.html", "text": "Жълт код за обилни валежи и гръмотевична активност е в сила в 13 области на страната за 6 юни 2018 г. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Кодовете са в сила в областите: София, София – град, Перник, Кюстендил, Благоевград, Пазарджик, Пловдив, Смолян, Кърджали, Стара Загора, Сливен, Ямбол, Хасково. В тези области на страната ще има краткотрайни, в отделни райони временно интензивни валежи и гръмотевични бури. Остават условията за градушки. Очаквани количества на валежите - между 10 и 20 л/кв.м, на места в областта до 35 л/кв.м.", "date": "2018.06.05", "title": "НИМХ: Жълт код за обилни валежи и гръмотевична активност е в сила в 13 области на страната за 6 юни 2018 г."}
{"url": "http://www.focus-news.net/news/2018/06/05/2530338/sport-real-madrid-pobedi-gran-kanariya-s-9283-v-polufinala-na-ispanskata-basketbolna-liga.html", "text": "Баскетбол: Реал Мадрид победи Гран Канария с 92:83 в полуфинал на Испанската баскетболна лига. В другия полуфинал вчера Баскония победи Барселона с 86-61. Полуфиналите се играят до две победи и победителите се срещат на финал.", "date": "2018.06.05", "title": "Спорт: Реал Мадрид победи Гран Канария с 92:83 в полуфинала на Испанската баскетболна лига"}
{"url": "http://www.focus-news.net/news/2018/06/05/2530316/tass-martin-shults-i-drugi-germanski-polititsi-poiskaha-poslanikat-na-sasht-da-bade-izgonen-ot-stranata.html", "text": "Няколко германски политици поискаха посланикът на САЩ в страната Ричард Гренел да бъде изгонен във връзка с неговите коментари в полза на засилването на позициите на консерваторите в Европа. Това съобщи във вторник агенция DPA, предава ТАСС.\r\n„Това, което прави този човек, е безпрецедентно в международната дипломация“, заяви бившият председател на Германската социалдемократическа партия (ГСДП) Мартин Шулц. Според неговото мнение, вместо да заеме неутрална позиция в приемащата го страна, Гренел действа като представител на десните политически сили. „Надявам се, че пребиваването на господин Гренел в качеството на посланик ще  е кратко“, добави Шулц.\r\nКъм подобна позиция се придържа и лидерът на парламентарната фракция на „Левите“ Сара Вагенкнехт. „Тези, които, както и посланик Гренел, смятат, че като господари могат да определят кой ще управлява в Европа, не трябва да останат в Германия в качеството на дипломати“, смята лидерът на радикално лявата партия.\r\nМинистърът на външните работи Хайко Маас анонсира предстояща среща с Гренел, на която, както се очаква, ще бъде повдигнат въпроса за изказванията на дипломата.\r\nТАСС припомня, че по-рано, в изказване пред американския портал Breitbart, Гренел заяви, че победата на Доналд Тръмп на президентските избори в САЩ през 2016 година са повлияла за засилването на позициите на консервативните партии в Европа, което трябва да бъде „вдъхновявано“ и в бъдеще. В Германия го подложиха на остра критика за подобни изказвания и го обвиниха, конкретно, че не спазва политически неутралитет. Гренел е посланик на САЩ в Германия от май т.г.\r\nПревод и редакция:", "date": "2018.06.05", "title": "ТАСС: Мартин Шулц и други германски политици поискаха посланикът на САЩ да бъде изгонен от страната"}
{"url": "http://www.focus-news.net/news/2018/06/05/2530317/plovdiv-96-ot-klasiranite-parvoklasnitsi-v-grada-sa-prieti-po-parvo-zhelanie.html", "text": "Проведе се първото електронно класиране за прием на ученици в първи клас за 2018/2019 учебна година в общинските училища в град Пловдив. Това съобщиха за Радио „Фокус“-Пловдив от Общината. Резултатите показват, че 96% от класираните 3020 деца са приети по първо желание. В класирането взеха участие 3104 деца, чиито родители имаха възможност да изберат до 5 желания от 46-те училища в града. От общия брой на обявените 3529 свободни места все още не са заети 509.\r\nСпоред последните промени на нормативната уредба водещ критерий за прием е близостта на училището до постоянния/настоящия адрес на детето и уседналост на един от адресите в прилежащия район на училището. Анализите на резултатите от първото класиране показват, че в над 70% от училищата са приети всички деца, пожелали прием, независимо от точките, които са събрали.\r\nЗа класираните деца предстои записване в училищата до 11 юни. В този срок родителите трябва да представят всички необходими документи за проверка. Не се изискват документи за удостоверяване на критериите за настоящ и постоянен адрес на децата, тъй като проверката е автоматична.\r\nВ срок до 12 юни ще бъдат обявени свободните места за следващото второ класиране, което ще се проведе на 19 юни. В него ще вземат участие както все още некласираните 84 деца и тези, които не се запишат по някаква причина от класираните, така и пропусналите първото класиране. Сроковете за подаване онлайн на заявления за участие в това класиране е 17 юни 2018 г. (вкл.). За  подаване на заявления за кандидатстване на хартиен носител срокът е 15 юни 2018 г.\r\nЗаявленията на некласираните деца се прехвърлят автоматично към второто класиране. Препоръчваме родителите да подадат нови заявления, съобразени със свободните места за новото класиране. За целта е необходимо да анулират първоначалните си заявления и да подадат нови.", "date": "2018.06.05", "title": "Пловдив: 96% от класираните първокласници в града са приети по първо желание"}
{"url": "http://www.focus-news.net/news/2018/06/05/2530318/kyustendil-nova-detska-gradina-i-fizkulturen-salon-shte-badat-izgradeni-v-zhilishten-kompleks-bistritsa-v-dupnitsa.html", "text": "Нова детска градина и физкултурен салон ще бъдат изградени в жилищен комплекс „Бистрица” в Дупница. Това съобщиха за Радио „Фокус” – Кюстендил от Община Дупница. Вече е обявена обществената поръчка за изграждането на новите сгради. 1 045 250 лева без ДДС е сумата за двата обекта. За детската градина в най-големия жилищен квартал са заделени 838 000 лева без ДДС за проектиране, строителство, авторски надзор и цялостното оборудване на забавачницата. Срокът за изпълнение на дейностите е 240 календарни дни. От бюджета на община Дупница са заделени допълнителни 28 000 лева за изграждането на външа ВиК-инсталация. Модерната детска градина ще бъде за 100 деца. Новият физкултурен салон ще бъде на мястото на стария в Основно училище „Неофит Рилски“. Прогнозната стойност за проектиране, изграждане и оборудване на стойност 207 250 лева без ДДС. От общинския бюджет са заделени 2 000 лева за външна ВиК-инсталация към съоръжението, а срокът за приключване на дейностите е също 240 дни.\r\nВенцеслав ИЛЧЕВ", "date": "2018.06.05", "title": "Кюстендил: Нова детска градина и физкултурен салон ще бъдат изградени в жилищен комплекс „Бистрица” в Дупница"}
{"url": "http://www.focus-news.net/news/2018/06/05/2530307/vidin-prezentatsiya-na-tema-da-pobedim-zamarsyavaneto-s-plastmasi-be-predstavena-v-detska-gradina-sinchets.html", "text": "Презентация на тема „Да победим замърсяването с пластмаси“ бе представена в детска градина „Синчец“ във Видин, съобщиха за Радио „Фокус“ от Регионална здравна инспекция-Видин. Презентацията бе организирана във връзка с отбелязването на Световния ден на околната среда – 5 юни. Децата от детската градина участваха в различни образователни игри, свързани с опазването на природата и оползотворяването на различни видове пластмасови изделия. \r\n„Да победим замърсяването с пластмаси“ е темата на Световния ден на околната среда през тази година. Това е призив за действие към всички заедно да се справим с едно от най-големите предизвикателства на нашето време.", "date": "2018.06.05", "title": "Видин: Презентация на тема „Да победим замърсяването с пластмаси“ бе представена в детска градина „Синчец“"}
{"url": "http://www.focus-news.net/news/2018/06/05/2530319/sport-marko-chekinato-eliminira-dzhokovich-ot-rolan-garos-i-e-na-polufinal.html", "text": "Италианецът Марко Чекинато поднесе най-голямата изненада в тазгодишното издание на Откритото първенство на Франция с победата си над бившия номер едно в световната ранглиста и носител на 12 титли от Големия шлем Новак Джокович с 3:1 сета. Италианецът, който преди Ролан Гарос нямаше победа на турнирите от най-високо ниво, елиминира в по-ранните етапи тенисисти като Пабло Кареньо-Буста и Давид Гофен и е първият представител на държавата си на полуфинал на най-престижните надпревари от 40 години. Негов противник в следващия кръг е Доминик Тийм, който по-рано днес победи с 3:0 сета Александър Зверев.", "date": "2018.06.05", "title": "Спорт: Марко Чекинато елиминира Джокович от „Ролан Гарос“ и е на полуфинал"}
{"url": "http://www.focus-news.net/news/2018/06/05/2529944/predstoyashti-sabitiya-v-stranata-za-5-yuni-agentsiya-fokus.html", "text": "***\r\nОт 10.00 часа в зала „Средец“ на София Хотел Балкан държавният глава Румен Радев ще открие  международна конференция на тема „Европейски практики и възможности за противодействие на корупцията“.  \r\n***\r\nВ НДК ще се проведе Неформална среща на министрите на земеделието от Европейския съюз. В 08.55 до 09.40 часа участниците в срещата ще направят кратки изявления на пред централния вход на НДК. От 10.00 часа ще започне работната сесия на Неформалната среща. От 13.00 часа в зала 6 министърът на земеделието, храните и горите Румен Порожанов и европейският комисар по земеделие и развитие на селските райони Фил Хоган ще дадат пресконференция.   \r\n***\r\nОт 10.00 часа в двореца „Врана” ще се проведе второто издание на международната икономическа конференция „Vrana Economic Council 2018”. Темата на конференцията тази година е „Умни решения за дигиталната икономика”. Организатори на събитието са Европейския Либерален Форум в партньорство с  Либералния институт за политически анализи – ЛИПА и Фондация „Фридрих Науман”. Конференцията ще бъде открита от вицепрезидента на Европейския Либерален Форум  Оле Шмид, Лиляна Павлова, министър на Българското председателство на Европейския съвет и бившия премиер проф. Огнян Герджиков. Специален гост е Н. В. Цар Симеон II.\r\n***\r\nОт 15.00 часа в хотел „Хилтън\" европейският комисар по земеделие и развитие на селските райони Фил Хоган ще открие Четвъртата годишна европейска конференция относно финансовите инструменти за земеделие и развитие на селските райони в ЕС подкрепени от Европейския фонд за земеделие и развитие на селските райони (ЕЗФРСР) през периода 2014-2020 г. В конференцията ще участва и министърът на земеделието, храните и горите Румен Порожанов. Поканен за участие е и министър-председателят Бойко Борисов.\r\n***\r\nОт 09.00 часа 9 състав на Специализирания наказателен съд ще гледа делото срещу Ивайло С., Вергил С., Пламен С. и др. за образуване и ръководене на организирана престъпна група. \r\n***\r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиан З., Георги Х. и др. за организиране и ръководене на организирана престъпна група. \r\n***\r\nОт 09.00 часа 12 състав на Специализирания наказателен съд ще гледа делото срещу Камен Б., Ивайло Б., Димитър З. и др. за организиране и ръководене на престъпна група. \r\n***\r\nОт 09.10 часа в Аулата на СУ „Климент Охридски“ ще се проведе дискусионен форум „Кръговата икономика – големите мечти се реализират в практически решения“. \r\n***\r\nОт 09.30 часа в заседателната зала в сградата на Висшия съдебен съвет (ул. „Екзарх Йосиф“ 12) ще се проведе заседание на Съдийската колегия на ВСС. \r\n***\r\nОт 10.00 часа в Информационния център на Министерство на отбраната, намиращ се на ул. „Г. С. Раковски” № 106, главният изпълнителен директор на „Български пощи” ЕАД Деян Дънешки ще пусне в употреба издание на тема: тема „30 години от космическия полет на Александър Александров на орбитален комплекс „Мир“ –  една пощенска марка в блок и специален пощенски печат.\r\n***\r\nОт 10.00 часа в сградата на КЕВР, ет. 4, ще се проведе открито заседание, на което ще обсъди: 1 - обсъждане на доклад относно заявление от „Енерджи Съплай Грийн“ ЕООД за промени в лицензия от 16 юли 2012 г., издадена за дейността „търговия с електрическа енергия“, с включване на права и задължения на „координатор на стандартната балансираща група“; 2 – доклад относно заявление на „ТЕЦ Варна“ ЕАД за издаване на лицензия за дейността „търговия с електрическа енергия“; 3 – доклад относно заявление от „Щаткрафт Маркетс“ ГмбХ за продължаване срока на лицензия, издадена от дейността „търговия с електрическа енергия“. \r\n***\r\nОт 10.00 часа 1 състав на СГС ще гледа делото срещу С.Г., Б.В.,И.П.,А.Х.,Е.Г.,Д.И., подсъдими за длъжностно присвояване в особено големи размери, при което е ощетено юридическо лице „Напоителни системи“ ЕАД.\r\n***\r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група с цел избягване плащане на данъчни задължения в големи размери. \r\n***\r\nОт 11.00 часа в Националния пресклуб на БТА ще се проведе първата пресконференция по Проект BG05M2OP001-1.002-0012-C01 за изграждане на Център за компетентност „Устойчиво оползотворяване на био-ресурси и отпадъци от лечебни и ароматични растения за иновативни биоактивни продукти“ към ОП НОИР.  В този проект партньори са Факултетът по химия и фармация и Биологическият факултет на Софийския университет. \r\n***\r\nОт 11.00 часа 15 състав на Специализирания наказателен съд ще гледа делото срещу Анифе А., Славка А., Мехмед А., Иван Х. и Филка Г. за организиране и ръководене на организирана престъпна група. \r\n***\r\nОт 12.00 часа зам.-кметът на София Евгени Крусев ще провери изграждането на тротоари по ул. „Гюешево“ в район „Възраждане“.\r\n***\r\nВ 12.00 часа на летище „София“ ще се състои статичен показ на самолет E-3A за далечно радиолокационно откриване и управление (AWACS). \r\n***\r\nОт 13.00 часа в централата на ПП АБВ на ул. „Врабча“ 23, ръководството на партията ще даде брифинг. На пресконференцията АБВ ще представи своята визия за стратегическия характер на отношения България – Русия.\r\n***\r\nОт 13.30 часа 7 състав на Специализирания наказателен съд ще гледа делото срещу Ивайло С., Венцислав Д., Петко С. и др. за образуване и ръководене на организирана престъпна група. \r\n***\r\nОт 14.00 часа в Аулата на Софийския университет „Св. Климент Охридски“ ще се състои пресконференция по проект BG05M2OP001-1.002-0019: „Чисти технологии за устойчива околна среда – води, отпадъци, енергия за кръгова икономика“ за изграждане на Център за компетентност.\r\n***\r\nКоалицията от неправителствени организации и граждански групи „За да остане природа в България“ и коалиция „Да спасим Кресненското дефиле“ организират протести във връзка с изграждането на магистрала „Струма“ и  измененията в действащия план за управление на Национален парк Пирин без екологична оценка (ЕО). От 17.30 часа пред представителството на Европейската комисия на ул. „Раковски“ в София; от 17.30 часа пред хотел „Санкт-Петербург“ в Пловдив, от 18.00 часа пред Община Варна. \r\n***\r\nОт 18.00 часа в Конферентна зала ще бъде представена книгата „Погледи към книгоиздаването”. С издаването на тази книга Факултетът по журналистика и масова комуникация отбелязва и 20-годишнината от откриването на специалността „Книгоиздаване”.\r\n***\r\nОт 18.30 часа в УниКредит Студио ще бъде открита изложбата „Точка на баланс“, в която две млади български художнички, Магдалена Николова и Сандра Стойчева, ще покажат своите творби.\r\n***\r\nОт 19.00 часа в зала „Джон Атанасов“ в „София Тех парк“ ще се проведе Четвъртият годишен бал на индустрията и работодателите, по време на който ще бъдат връчени Годишните награди за 2018 г. на Конфедерацията на работодателите и индустриалците в България „КРИБ  –Качество, Растеж, Иновации от България”. \r\n***\r\nОт 13.00 часа в Правно-историческия факултет на Югозападния университет „Неофит Рилски” – Благоевград  (Зала 301, Учебен корпус № 6),  ще се проведе обществено обсъждане на тема: „Нови правила за движение по пътищата – предизвикателства и решения”, организирано съвместно от Правно-историческия факултет и Техническия факултет на Югозападния университет „Неофит Рилски”. \r\n***\r\nВ 16.30 часа в зала „Яворов“ ще се проведе фестивалът „Дни на детското творчество”.\r\n***\r\n19. 00 часа в експо център „Флора“ композиторът и пианист Михаил Големинов ще представи концерт-пърформънсът „Музикална графика – графична музика“.\r\n***\r\nОт 10.30 часа в сградата на ОДМВР-Варна ще се проведе брифинг, на който ще бъдат оповестени мерките за сигурност и опазване на обществения ред в града и курортите през летните месеци, както и пътната безопасност по време на ваканционния сезон. По време на брифинга ще бъде направено и кратко обобщение на изминалите от началото на 2018 година месеци.\r\n***\r\nОт 17.00 часа на входа на Морската градина официално ще бъде открит Петия международен турнир „Одесос“ и 46-ят републикански преглед по пожаро-приложен спорт. Състезанията ще се състоят на стадион „Локомотив“. \r\n*** \r\nОт 17.30 часа в РБ „П. Р. Славейков“ ще се проведе представяне на новата книга на проф. Пламен Павлов „Асеневци“. Модератор на срещата ще е доц. д-р Иван Лазаров. \r\n*** \r\nОт 19.00 часа в театралния салон на НЧ „Надежда 1869“ Драматичен театър \"Стефан Киров\" – Сливен представя „Случайната смърт на един анархист”. \r\n***\r\nОт 18.30 часа в Драматичен театър „Йордан Йовков“ ще се състои концерт „Представи си…“ на Веселин Маринов. \r\n***\r\nВ Регионална библиотека „Дора Габе“ ще се състои информационен ден по повод 5 юни – Международен ден за опазване на околната среда – презентация.\r\n***\r\nОт 13.00 часа в залата на общински драматичен театър ще се проведе образователно-патриотичната кампания „Моят град е моята крепост”.  \r\n***\r\nОт 17.30 часа в Малкия салон на Двореца на културата ще се състои концерт на ученици от Обединената школа по изкуства към ОК Дворец на културата от класовете на В. Милотинова, Ю. Манолова и А. Тодорова.\r\n***\r\nОт 09.30 часа на Учебно-опитното поле а Аграрния университет официално ще бъде открито Първото издание на Международни дни на полето – България 2018. \r\n***\r\nОт 10.30 часа в Пресцентъра на БСП (ул. „Кръстю Пастухов”18), ППГОС на БСП ще даде пресконференция. \r\n***\r\nОт 11.00 ч. в къща „Клианти“ ще се представят резултати от обучението по програма „Твоят час“ на учениците от ОУ „Александър“ I, проведено съвместно с ОИ „Старинен Пловдив“. Пак там от 17.30 часа деца и родители са поканени на концерт на ФАФ „Куклици“ под надслов „Да се завърнеш в бащината къща“. \r\n***\r\nОт 16.00 до 18.00 часа в офиса на ПП ГЕРБ в район „Тракия” в блок 91, общинският съветник Иван Вичков ще има приемен ден.\r\n***\r\nОт 17.30 часа пред трибуните на Гребната база, известни български изпълнители ще подкрепят проекта „Готови за работа”, насочен към икономически неактивните младежи от 15 до 29 години.\r\n***\r\nОт 18.00 часа, в Галерия „ Занаяти”, гр. Пловдив, ул. „Д-р Вълкович” №3 /1 етаж/ ще бъде открита самостоятелна изложба - кукли и пана от плъст на майстор Румяна Герчева, Регионална занаятчийска камара Шумен. От 17.00 часа за тънкостите и техниките при изработване на своеобразните кукли ще разкаже и демонстрира самата авторка. \r\n***\r\nОт 11.00 часа в Драматичния театър ще се играе спектакълът „Жива вода“.\r\n***\r\nОт 13.00 часа в Информационния център на РИОСВ-Шумен ще се състои церемония, на която ще бъдат наградени победителите в конкурса за най-голямо количество предадена хартия за рециклиране „Гората за децата“. \r\n***\r\nОт 20.30 часа в Спортна зала „Диана“ ще се състои концерт-спектакъл на Танцова школа „All Steps - Всички стъпки” със специалното участие на Павел и Венци Венц.", "date": "2018.06.05", "title": "Предстоящи събития в страната за 5 юни (Агенция „Фокус“)"}
{"url": "http://www.focus-news.net/news/2018/06/05/2530312/sport-kazahstan-na-stanimir-stoilov-pobedi-azerbaydzhan-s-30.html", "text": "Казахстан, воден от най-успешния български треньор през последните години Станимир Стоилов, победи Азербайджан с 3:0 в приятелска среща, играна в Астана. Това е втора победа от три мача на Стоилов начело на средноазиатската страна. В предишните срещи казахите победиха Унгария и загубиха от България отново в приятелски срещи.", "date": "2018.06.05", "title": "Спорт: Казахстан на Станимир Стоилов победи Азербайджан с 3:0"}
{"url": "http://www.focus-news.net/news/2018/06/05/2530313/abv-prizova-kabineta-da-provede-bitka-za-pryaka-dostavka-na-ruski-gaz-za-balgariya-i-za-evropa-obzor.html", "text": "АБВ определи посещението на правителствената делегация в Русия като недобре подготвено и призова кабинета да проведе битката за пряка доставка на руски газ за България и Европа. По думите му противниците на „Южен поток“ са първооснователи на идеята България да си купува руски газ от Турция. Той се ангажира да направи всичко възможно да бъдат изкарани поименно физическите лица и политическите партии, които са били срещу „Южен поток\". „Износът за България за Русия бележи спад с 13%, а от Русия към България спадът е 27%“, коментира Петков. Според него е съвършено естествено да се търси развитие в икономиката. Какво правят другите страни? При посещението си в Петербург президентът на Франция Макрон води делегация, която подписва серия от споразумения“, поясни председателят на АБВ. Той заяви, че имат споразумение в икономиката и се ангажират за партньорство в използването на атомната енергия, както и такива, свързани с културата. Петков даде пример и с Австрия, която бележи ръст на руски инвестиции за 2017 г. По думите му Унгария отчита ръст на стокоомбена с Русия през 2017 г. 30 %. „Драматичният спад, който отчитаме ние, не се нуждае от коментар. Защо при посещението на министър-председател не е коментирана работата на междуправителствената комисия. При посещението на президента Радев се поставя въпроса“, каза лидерът на АБВ.\r\nДеница КИТАНОВА", "date": "2018.06.05", "title": "АБВ призова кабинета да проведе битка за пряка доставка на руски газ за България и за Европа (ОБЗОР)"}
{"url": "http://www.focus-news.net/news/2018/06/05/2530306/nikos-kotsiyas-imeto-na-makedoniya-i-pregovorite-ne-sa-rabota-na-gpts.html", "text": "Името не е работа на Светия синод на Гръцката православна църква и би било добре той да не се меси, заяви министърът на външните работи на Гърция Никос Коцияс в интервю пред гръцката телевизия ЕРТ, докато говореше за църковния аспект на въпроса и позицията на ГПЦ, предава скопският телевизионен канал „Сител“.\r\n„Като граждани ги засяга, но като институция не е техен въпрос“, заяви Коцияс.\r\nТой обясни, че когато ГПЦ е решила да подкрепи протестите за името, „Светия синод знаеше, че текат преговори между църквата на Скопие и Вселенската патриаршия и трябваше да отчете това“.\r\n„Дали ще се признае автокефалност или каквото и да е друго на една църква е въпрос на Вселенската патриаршия, не е тема на Светия синод на гръцката църква, не е техен предмет на разговор. Щом въпросът е започнал да се решава добре е да не се месят и да оставят да се реши, а би било още по-добре да подкрепят това решение“, заяви външният министър и разкри, че преговорите между МПЦ и Вселенската патриаршия текат вече от една година.\r\nКоцияс, съобщи кореспондентът на МИА от Атина, обясни, че Вселенската патриаршия разговаря за признаване на Македонската православна църква под името Охридска архиепископия.\r\n„Преименуването на МПЦ в Охридска архиепископия трябва да се приветства. Хората от Скопие трябва да получат награда за това, че размислиха, за смелостта им да се върнат отново към своето традиционно и непровокативно име“, подчерта външният министър на Гърция.\r\nПревод и редакция:", "date": "2018.06.05", "title": "Никос Коцияс: Името на Македония и преговорите не са работа на ГПЦ"}
{"url": "http://www.focus-news.net/news/2018/06/05/2529943/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Телефонен разговор между президентите на САЩ и Франция Доналд Тръмп и Еманюел Макрон по въпросите на търговията и миграцията е преминал „ужасяващо“, след като френският държавен глава е отправил директни критики към политиката на Вашингтон, пише Politico, като се позовава на информация от CNN, появила се в понеделник.\r\nДвамата са говорили миналия четвъртък, в същия ден, в който САЩ обявиха решението си да вдигнат вносните мита за стомана и алуминий, включително и от Европейския съюз, Мексико и Канада.\r\n„Много зле. Беше ужасно“, е заявил неназован източник пред американския телевизионен канал. „Макрон си мислеше, че може да говори откровено заради добрите им отношения. Но Тръмп не може да понася да го критикуват така“.\r\nВъпреки усложненията напоследък, коментира Politico, двамата изградиха близко приятелство. По-рано, в интервю пред BBC, Макрон заяви, че има „много директни“ отношения с Тръмп, а хора от неговия екип са споделили, че се чувства като „човека на Тръмп в Европа“.\r\nВ изявление от Елисейския дворец преди разговора, Макрон посочи, че „съжалява“ за решението на САЩ за митата, което „не само, че е незаконно, но е грешка и по много други въпроси. Грешка е, защото отговаря на създалия се световен дисбаланс по най-лошия възможен начин – с фрагментаризация и икономически национализъм“.\r\nВ съобщение от Белия Дом за разговора се отбелязва единствено, че държавните глави са обсъдили търговията и миграцията.\r\n„Двамата лидери обсъдиха миграционните проблеми в Либия и график за решаването му. Президентът Тръмп подчерта нуждата да се ребалансира търговията с Европа“, гласи текстът на изявлението.\r\n*** Саудитска Арабия издаде шофьорски книжки на десет жени в понеделник, което се случва 20 дена преди планираното премахване на забраната за шофиране на жени, пише американският вестник The New York Times.\r\nПремахването на забраната за шофиране беше инициирано и изпълнено от престолонаследника на Саудитска Арабия Принц Мохамед бин Салман.\r\nМного жители на страната посрещнаха добре промяната, както и усилията за подобряване на живота в страната и модернизирането му.  Но критиците на Мохамед бин Салман твърдят, че промените идват с тежка доза авторитаризъм, който допълнително ограничава свободното изразяване на саудитците.\r\nЗаедно с отварянето на киносалони и насърчаването на наемане на работа на жени, Принц Мохамед арестува редица свещеници, бизнесмени и няколко от собствените си роднини. Много от тях бяха обвинени и съдени за корупция.\r\nВсе още не е ясно защо десетте жени са получили своите шофьорски книжки в понеделник, 20 дена преди официалното премахване на забраната, или дали това значи че забраната вече е премахната.\r\nПравителствената пресслужба обяви новината и предостави цитати от жените, заедно с техни снимки и такива на новите им книжки.\r\nПозволяването на жените да шофират е голяма социална промяна в Саудитска Арабия, където жените дълго време бяха държани далеч от публичния живот и бяха ограничени до няколко професии.\r\n***Решаващата среща по въпроса за контрола над сирийския град Манбидж между външните министри на Турция и САЩ Мевлют Чавушоглу и Майк Помпео във Вашингтон е завършила „много успешно“, както съобщи турският дипломат на своята страница в „Туитър“, цитиран от електронното издание на турския ежедневник Yeni Safak.\r\nЧавушоглу разкри, че той и Помпео са обсъдили детайлите на „пътната карта“ за сирийския район и сега Анкара очаква практически прогрес по отношение на изтеглянето на сирийските кюрдски „Отряди за народна самоотбрана“ (ОНС), които Турция смята за терористи издънка на Работническата партия на Кюрдистан (ПКК).\r\nТурският дипломат е оценил срещата, продължила около един час, като „много успешна“ и е заявил, че скоро ще даде изявление пред пресата.\r\nВ навечерието на срещата Чавушоглу заяви, че очаква прилагането на „пътната карта“ за Манбидж да започне след срещата му с Помпео.\r\n„След като се съгласихме по въпроса за Манбидж и района на изток от река Ефрат, утре, като двама министри, ние започнем да я прилагаме, което може да е повратна точка в двустранните отношения“, заяви дипломатът от Вашингтон.\r\nОчаква се детайли от въпросната „пътна карта“ да бъдат разкрити по-късно, но това, което се знае е, че тя предполага изтеглянето на ОНС от северния сирийския регион под контрола на Турция. Според думите на Чавушоглу, подкрепата на САЩ за сирийските кюрди е един от най-важните спорни въпроси между Анкара и Вашингтон.\r\n„Борим се за политическо решение в Сирия. Отхвърляме всички усилия за разцепване на страната. Ние сме един от основните играчи, които се стремят към политическо решение в Сирия и участваме в мирните процеси в Астана, Сочи и Женева“, посочи дипломатът.Агенция „Фокус“ припомня:\r\n***Правителството на Германия осъди в понеделник опитите на съпредседателя на „Алтернатива за Германия“ (АзГ) Александър Гауланд да омаловажи ролята на нацистите в германската история и подчерта уникалния характер на Холокоста, пише израелското електронно издание The Jerusalem Post.\r\nВ неделя политиците нападнаха Гауланд, който е и един от съоснователите на АзГ и бивш член на Християндемократическия съюз (ХДС), след като по време на партийна сбирка той заяви, че „Хитлер и националсоциалистите са само птиче лайно през хилядата успешни години на германската история“.\r\nВ понеделник десният политик отрече да е имал намерение да тривиализира нацистите и техните престъпления, но Щефан Зайберт, говорителят на канцлера Ангела Меркел, заяви, че е срамно член на германския парламент да прави такива коментари.\r\n„Нацисткият режим и престъпленията на Холокоста, извършени от нацисткия режим, са уникално, истинско престъпление срещу човечеството, в резултат от което са причинени неописуеми страдания на много страни, включително Германия“, заяви Зайберт.\r\n„Само, защото ние германците поехме вечна отговорност за случилото се – и всички германски правителства след първото на Федерална република Германия са съгласни – включително и сегашното – Германия отново успя да стане уважавана страна и добър партньор за другите държави и народи по света“, подчерта политикът.\r\nНацисткият диктатор, коментира JPpost, продължава да е много чувствителна тема в Германия повече от седем десетилетия след смъртта му. Страната изгради своята следвоенна идентичност на принципа на запазването на паметта за шестте милиона евреи, убити от нацистите и ангажимент към съществуването на Израел.\r\nГауланд обясни, че коментарите му не са разбрани и са изтълкувани грешно, като добави, че е изразил „пълното си отрицание“ към националсоциализма по време на речта, която е изнесъл пред младежката организация на АзГ на 2 юни.\r\n„За мен ‚птичето лайно‘ е и остава най-мръсното нещо – животински екскремент, с който сравних националсоциализма“, заяви той чрез съобщение.\r\n„Никога не съм имал намерение да тривиализирам или още по-малко да оправдавам престъпленията на криминалната система“, продължи Гауланд.\r\nИзраелското издание припомня, че ръководството на „Алтернатива за Германия“ е изразило разочарование от действията на младежката организация на партията, чиито членове са пели строфи, които вече не присъстват в химна на Германия.\r\nПървата строфа, която гласи „Германия, Германия над всичко” (Deutschland, Deutschland über alles, über alles in der Welt) бе извадена от националния химн след обединението на ФРГ и ГДР през 1991 година.\r\nГауланд предизвика критики и когато по време на предизборната си кампания заяви, че германците трябва да се гордеят с постиженията на войниците си по време на двете световни войни.\r\n***", "date": "2018.06.05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/06/05/2529947/reuters-sasht-zayaviha-che-tvardite-sanktsii-kam-severna-koreya-shte-ostanat.html", "text": "От Белия дом заявиха в понеделник, че политиката им за твърди санкции към Северна Корея не се е променила, дни след като президентът на САЩ Доналд Тръмп заяви, че вече не желае да използва израза „максимален натиск“, за да опише кампанията към Северна Корея за отказ от ядреното ѝ въоръжаване, предава Reuters.\r\nСлед среща с висш представител на Пхенян в Белия дом в петък, 1 юни, Тръмп заяви че Северна Корея е по-отзивчива и, въпреки че санкциите ще останат, той ще спре налагането на нови такива.\r\nТръмп заяви, че не желае повече да използва израза „максимален натиск“, защото двете страни „се разбират“.\r\nПопитана по време на пресконференция в понеделник за това дали кампанията за „максимален натиск“ ще продължи, говорителката на Белия дом Сара Сандърс заяви пред репортерите: „Нашите санкции са активни, те са много силни и ние няма да ги свалим, докато Северна Корея не премахне ядреното си въоръжение“. Йонислав Дочев", "date": "2018.06.05", "title": "Reuters: САЩ заявиха, че „твърдите“ санкции към Северна Корея ще останат"}
{"url": "http://www.focus-news.net/news/2018/06/05/2529948/anadolu-agency-spored-yens-stoltenberg-nato-ne-se-opitva-da-izolira-rusiya.html", "text": "Генералният секретар на НАТО Йенс Столтенберг заяви в понеделник, че изолирането на Русия не е цел, която Алиансът преследва, предава Anadolu Agency.\r\nТой добави, че НАТО ще продължи „да се бори за по-добри отношения“ с Москва.\r\nГоворейки на съвместна пресконференция с президента на Черна гора Мило Джуканович в централата на НАТО в Брюксел, Столтенберг заяви че е нужен „обединен“ и „твърд“ подход към Русия.\r\n„С президента Джуканович подчертахме значението на това, което наричаме двурелсов подход към Русия“, заяви той.\r\n„Трябва да бъдем силни, обединени, твърди и трябва да реагираме, когато Русия нарушава международните закони, например нарушавайки суверенитета и териториалната цялост на съсед като Украйна или когато Русия е отговорна за кибер-атака, както и опитите за намеса във вътрешните демократични процеси, които видяхме да се случват в няколко съюзни държави на НАТО“, заяви Столтенберг. Йонислав Дочев", "date": "2018.06.05", "title": "Anadolu Agency: Според Йенс Столтенберг, НАТО не се опитва да изолира Русия"}
{"url": "http://www.focus-news.net/news/2018/06/05/2530314/predstoyashti-mezhdunarodni-sabitiya-za-6-yuni-agentsiya-fokus.html", "text": "***В 21 гръцки града ще се проведат демонстрации под името „Македония значи Гърция“ в протест срещу възможността правителството на страната да се съгласи на име, съдържащо термина „Македония“ в спора между Атина и Скопие\r\n***Ежегодните военни учения на НАТО „Саблен удар“ в Естония, Латвия, Литва и Полша ще се проведе с участието на 18 хиляди военнослужещи от 19 страни\r\n***Германският канцлер Ангела Меркел ще отговаря на въпроси в Бундестага преди срещата на върха на Г-7 в Канада\r\n***Президентът на Чешката република Милош Земан ще назначи Андрей Бабиш за премиер\r\n***Председателят на Европейската комисия Жан-Клод Юнкер ще даде съвместна пресконференция с австрийския канцлер Себастиян Курц\r\n***", "date": "2018.06.05", "title": "Предстоящи международни събития за 6 юни ( Агенция „Фокус“ )"}
{"url": "http://www.focus-news.net/news/2018/06/05/2529945/afp-namereni-sa-oshte-zaginali-v-gvatemala-broykata-narasna-do-62.html", "text": "Бройката на загиналите от изригналия „Вулкан на огъня“ в Гватемала достигна 62 души в понеделник, след като спасителни екипи са намерили още тела в разрушените села, предава AFP.\r\nФануел Гарсия, началник на държавния Институт за съдебни науки, който е натоварен с идентифицирането на останките, е заявил пред репортери, че „досега институтът работи върху 62 тела“.\r\nВ неделя, 3 юни, „Вулканът на огъня“ изригна в Гватемала удряйки редица села и блокирайки международното летище в страната. Йонислав Дочев", "date": "2018.06.05", "title": "AFP: Намерени са още загинали в Гватемала, бройката нарасна до 62"}
{"url": "http://www.focus-news.net/news/2018/06/05/2529951/sport-sarbiya-zagubi-ot-chili-s-01-v-kontrola.html", "text": "Сърбия загуби от Чили с 0:1 в контрола играна в Австрия. В 88-та минута защитникът Гилермо Марипан отбеляза победния гол. Това е първата от двете проверки за сръбския отбор преди Световното първенство. Следващата е с Боливия на 9 юни.", "date": "2018.06.05", "title": "Спорт: Сърбия загуби от Чили с 0:1 в контрола"}
{"url": "http://www.focus-news.net/news/2018/06/05/2530310/protothema-demonstratsiite-makedoniya-znachi-gartsiya-shte-se-provedat-v-21-grada-na-6-yuni.html", "text": "„Фейсбук“ групата „Комитет за борба за гръцката Македония“ съобщи, че е готова с организацията на демонстрации в 21 гръцки града, на които хората ще изразят несъгласието си с възможността правителството да капитулира в преговорите по спора за името на Бивша югославска република Македония и да допусне наименование, в което се съдържа термина „Македония“ под каквато и да е форма и комбинация, пише електронното издание на гръцкия вестник Protothema.\r\nДо сега желание да участват в националните протести, които са предвидени за сряда, 6 юни от 19:30 часа, са изразили  темата са изразили: Пела, Кавала, Драма, Серес, Килкис, Поликастро, Лагадас, Неа Мудания, Едеса, Флорина, Кастория, Птолемаида, Катерини, Верия, Лариса, Тива, Янина, Родос, Хания, Корфу и Халкида. Както Михалис Пацикас, един от членовете на организационния комитет, заяви, че хората ще участват масово на демонстрациите, съдейки по позитивния им отклик в социалните мрежи.\r\nМеждувременно, няколко кмета на градове в провинция Македония изразиха категоричната си подкрепа за протестите „Македония значи Гърция“. Няколко общински съвета също са взели решение да подкрепят инициативата.\r\nМитрополитите от областта също са изразили подкрепата си за Македонския комитет.\r\nВече са резервирани десетки автобуси за транспортирането на участници от селата и по-малките градове до по-големите населени места, където ще има митинг.\r\nПревод и редакция:", "date": "2018.06.05", "title": "Protothema: Демонстрациите „Македония значи Гърция“ ще се проведат в 21 града на 6 юни"}
{"url": "http://www.focus-news.net/news/2018/06/05/2529955/the-guardian-donald-tramp-zayavi-che-ima-absolyutnoto-pravo-da-se-amnistira.html", "text": "В последните си нападки срещу разследването за връзки с Русия, президентът на САЩ Доналд Тръмп заяви в понеделник, че има „абсолютното право да се амнистира“, пише британският вестник The Guardian.\r\nТой допълни: „Но защо да го правя, след като не съм направил нищо грешно?“\r\nГоворителката на Белия дом Сара Сандърс, обаче, по-късно заяви пред репортери, че „никой не е над закона“.\r\nКоментарите на Тръмп бяха направени в социалната мрежа „Туитър“, където той заяви че правото му да се амнистира е било „посочено от редица юристи“.\r\nВъпросът никога не е бил решаван от съда, но в необвързващо мнение написано през 1974 година, Службата за правен съвет на Министерството на правосъдието определя, че президентът на страната не може да се амнистира, според принципа че „никой не може да бъде съдия в собственото си дело“.\r\nПо време на брифинга в понеделник, Сандърс избегна въпросите за това дали Тръмп има право да се амнистира.\r\n„За наш късмет, президентът не е направил нищо грешно и не би имал нужда от амнистия“, заяви тя.\r\nЗапитана дали Тръмп вярва, че бaщите-основатели са предвидили президентът да има властта да се амнистира и по този начин да е „над закона“, Сандърс заяви: „Със сигурност конституцията много ясно излага законите и президентът не е направил нищо грешно, така че се чувстваме много комфортно“. Йонислав Дочев", "date": "2018.06.05", "title": "The Guardian: Доналд Тръмп заяви, че има „абсолютното право да се амнистира“"}
{"url": "http://www.focus-news.net/news/2018/06/05/2529950/vladimir-putin-rusiya-sazdade-dobri-usloviya-za-sledvashtite-stapki-v-ikonomicheskoto-si-razvitie.html", "text": "Русия е създала добри условия за следващите стъпки за развитие на икономиката, заяви президентът Владимир Путин в интервю за най-голямата обществена медия в Австрия „ORF“, цитиран от ТАСС.\r\n„Създадохме много добри условия за следващите стъпки за развиване на икономиката и със сигурност ще го направим“, заяви Путин.\r\nОтговаряйки на въпрос за настоящето състояние на руската икономика в сравнение с 2012 година, Путин отбеляза: „От 2012 година насам Русия премина през няколко много трудни икономически предизвикателства и това не беше само заради така наречените санкции и ограничения. Това е най-вече, заради сериозния спад на цените в нашия традиционен износ. Това оказа влияние върху бюджетните приходи, което в основната си означава приходите на гражданите“.\r\nВ същото време, според него в тези условия властите са „направили най-важното нещо – запазване и засилване на макроикономическата стабилност в страната“.\r\nПутин се съгласи, че от 2012 година насам „нивото на доходите е паднало малко“, но заяви че „ако погледнем в началото на нашия път, от 2000 година насам, ние намалихме до половина хората живеещи под линията на бедност. От 2012 до 2016-2017 година тази картина леко се е изменила в неблагоприятна за нас посока, но в момента всичко отново се нарежда“.\r\nРуският президент също така припомни, че към края на 2015 година инфлацията е била близо 13 процента, а „сега инфлацията е рекордно ниска за цялата модерна история на Русия – 2.5 процента“. Йонислав Дочев", "date": "2018.06.05", "title": "Владимир Путин: Русия създаде добри условия за следващите стъпки в икономическото си развитие"}
{"url": "http://www.focus-news.net/news/2018/06/05/2529956/the-independent-tereza-mey-e-tvarde-slaba-za-da-se-izpravi-sreshtu-donald-tramp-za-vnosnite-mita-spored-dzheremi-korbin.html", "text": "Лидерът на Лейбъристката партия Джереми Корбин обвини Тереза Мей, че е „твърде слаба“ за да се изправи срещу президента на САЩ Доналд Тръмп, заради решението му да наложи мита върху европейските стомана и алуминий, пише британският вестник The Independent.\r\nКорбин критикува това, което той нарича „плах отговор“ на правителството към решението, заявявайки че това е доказателство че Консервативната партия „е просто твърде слаба, за да се изправи срещу силните“.\r\nГоворейки по време на конференцията на профсъюза „GMB“ в Брайтън, Джереми Корби обвини Тереза Мей в опит да „угоди на Доналд Тръмп с надеждата да сключи изгодна търговска сделка със САЩ“.\r\n„Едностранните мита на Доналд Тръмп върху стоманата са грешни. Те рискуват да наранят работниците в САЩ и около света като предизвикат търговска война“, продължи Корбин.\r\nСпоред Корбин „плахият отговор на консервативното правителство е срамен провал да се застане срещу Тръмп“.\r\n„Консерваторите са твърде слаби, за да се изправят срещу силните и твърде паднали в краката им, дори ако искаха да го направят. Тереза Мей угажда на Доналд Тръмп с надеждата да сключи изгодна търговска сделка със САЩ, след като напуснем Европейския съюз. Търговските мита на САЩ показват, че това е безнадеждна мечта.“ Йонислав Дочев", "date": "2018.06.05", "title": "The Independent: Тереза Мей е „твърде слаба“, за да се изправи срещу Доналд Тръмп за вносните мита, според Джереми Корбин"}
{"url": "http://www.focus-news.net/news/2018/06/05/2529958/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В навечерието на визитата си в Австрия държавният глава на Руската федерация Владимир Путин увери, че Москва няма за цел да внася разкол в Европа, а тъкмо обратното – Москва е заинтересована от единен и благоденстващ ЕС, отбелязва вестник „Российская газета“.\r\n„Нямаме за цел да разединяваме някой или нещо в ЕС. Точно обратното – заинтересовани сме от единен и процъфтяващ ЕС, защото той е наш важен търговски и икономически партньор“, подчерта Путин в интервю за австрийски телевизионен канал, който не е уточнен от редакцията.\r\nПутин пристига във Виена на 5 юни, припомня вестникът.\r\nПо-рано канцлерът на Австрия Себастиан Курц заяви, че Виена би искала да допринесе за подобряването на диалога с Москва. На свой ред вицеканцлерът Хайнц-Кристиан Щрахе призова за отмяна на западните санкции срещу Русия.\r\n*** Черна гора разследва канали на финансиране на опозицията, пише кореспондентът на руския вестник \"Коммерсант\" на Балканите Генадий Съйсоев. Властите в Подгорица признаха, че заедно с финансовото разузнаване на Латвия проучват възможното използване на банките в балтийската страна за финансиране на опита за държавен преврат от ноември 2016 г. В създаването на престъпна групировка заради прането на постъпващите зад граница средства и тяхното използване за политически цели в Черна гора обвиняват босненски бизнесмен и един от лидерите на проруския \"Демократичен фронт\". \r\nЗа участието на Подгорица в международно разследване на \"финансиране на отделни лица и политически партии в Черна гора\" бе съобщено в края на миналата седмица от правителствената служба по предотвратяване на прането на пари и финансирането на тероризма. Бе пояснено, че разследването се провежда съвместно с финансовото разузнаване на Латвия. Проверява се, в частност, информацията за това, че \"пари от една латвийска банка, руска собственост, може да са използвани за незаконни политически цели в Черна гора през 2016 г.\". Други детайли източниците отказват да разкрият пред изданието заради опасения да не бъде повлияно на следствието. \r\nТемата за финансирането зад граница на опита за държавен преврат в Черна гора в хода на парламентарните избори от 16 ноември 2016 г., насрочени с цел предотвратяването на влизането на балканската страна в НАТО, бе актуализирана миналата седмица от агенция . Съгласно съобщенията, публикувани от нея на 30 май, властите на Латвия разследват възможно участие на свои банки в качеството им на канали на финансиране на предполагаеми операции на Русия за намеса в политиката на други страни. В съобщението се твърдеше, че разследването е започнало, след като Рига е получила съответният сигнал от страна на САЩ. Информацията бе потвърдена от латвийския министър на външните работи Едгар Ринкевич и от министъра на икономиката Дана Рейзниеце-Озола. Двамата политици не поясниха какви точно случаи разследват, но въпреки това трима високопоставени политици на Рига, пожелали анонимност, поясниха, че става въпрос за движение на средства от Русия чрез латвийски банки за поддържане на опита за държавен преврат в Черна гора. Говорителят на Кремъл Дмитрий Песков опроверга информацията, разпространена от .\r\nСъщевременно в Черна гора вече бяха повдигнати обвинения срещу група лица, уличени в създаването на престъпна групировка с цел пране на пари, постъпили зад граница. По версията на следствието, начело на групировката стои босненският бизнесмен Момир Николич и един от лидерите на опозиционния проруски \"Демократичен фронт\" - Небойша Медоевич. Съдебният процес срещу тях в Подгорица започна неотдавна.\r\n***", "date": "2018.06.05", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/06/05/2529952/kommersant-cherna-gora-razsledva-kanali-na-finansirane-na-opita-za-darzhaven-prevrat-ot-noemvri-2016-godina.html", "text": "Черна гора разследва канали на финансиране на опозицията, пише кореспондентът на руския вестник \"Коммерсант\" на Балканите Генадий Съйсоев. Властите в Подгорица признаха, че заедно с финансовото разузнаване на Латвия проучват възможното използване на банките в балтийската страна за финансиране на опита за държавен преврат от ноември 2016 г. В създаването на престъпна групировка заради прането на постъпващите зад граница средства и тяхното използване за политически цели в Черна гора обвиняват босненски бизнесмен и един от лидерите на проруския \"Демократичен фронт\". \r\nЗа участието на Подгорица в международно разследване на \"финансиране на отделни лица и политически партии в Черна гора\" бе съобщено в края на миналата седмица от правителствената служба по предотвратяване на прането на пари и финансирането на тероризма. Бе пояснено, че разследването се провежда съвместно с финансовото разузнаване на Латвия. Проверява се, в частност, информацията за това, че \"пари от една латвийска банка, руска собственост, може да са използвани за незаконни политически цели в Черна гора през 2016 г.\". Други детайли източниците отказват да разкрият пред изданието заради опасения да не бъде повлияно на следствието. \r\nТемата за финансирането зад граница на опита за държавен преврат в Черна гора в хода на парламентарните избори от 16 ноември 2016 г., насрочени с цел предотвратяването на влизането на балканската страна в НАТО, бе актуализирана миналата седмица от агенция . Съгласно съобщенията, публикувани от нея на 30 май, властите на Латвия разследват възможно участие на свои банки в качеството им на канали на финансиране на предполагаеми операции на Русия за намеса в политиката на други страни. В съобщението се твърдеше, че разследването е започнало, след като Рига е получила съответният сигнал от страна на САЩ. Информацията бе потвърдена от латвийския министър на външните работи Едгар Ринкевич и от министъра на икономиката Дана Рейзниеце-Озола. Двамата политици не поясниха какви точно случаи разследват, но въпреки това трима високопоставени политици на Рига, пожелали анонимност, поясниха, че става въпрос за движение на средства от Русия чрез латвийски банки за поддържане на опита за държавен преврат в Черна гора. Говорителят на Кремъл Дмитрий Песков опроверга информацията, разпространена от .\r\nСъщевременно в Черна гора вече бяха повдигнати обвинения срещу група лица, уличени в създаването на престъпна групировка с цел пране на пари, постъпили зад граница. По версията на следствието, начело на групировката стои босненският бизнесмен Момир Николич и един от лидерите на опозиционния проруски \"Демократичен фронт\" - Небойша Медоевич. Съдебният процес срещу тях в Подгорица започна неотдавна.  Тереза Герова", "date": "2018.06.05", "title": "\"Коммерсант\": Черна гора разследва канали на финансиране на опита за държавен преврат от ноември 2016 година"}
{"url": "http://www.focus-news.net/news/2018/06/05/2529959/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Великобритания Тереза Мей има една седмица, за да изкове компромис с бунтовниците в Консервативната партия заради Брекзит, след като насрочи гласуването за митническия съюз за 12 юни, пише британският вестник The Times.\r\n12 депутата заплашват да гласуват против на вота за бъдещето на митническите разпореждания. Те вярват, че правителството ще представи свое собствено компромисно споразумение в рамките на дни, но твърдят че това е малко вероятно да промени мнението им.\r\nКонсерваторите може да се обединят с опозиционните депутати, за да решат гласуването през следващата седмица.\r\nПравителството все още не е успяло да излезе със собствен митнически план, заради различия в Кабинета.\r\nНякои от министрите в Кабинета на Тереза Мей са разочаровани от отказа ѝ да изведе митническия въпрос на преден план.\r\nТе са озадачени от това, което те наричат очевидна липса на спешност от Тереза Мей. „Нищо не изглежда да се случва само три седмици преди срещата (на ЕС). Всичко е в затишие“, заяви един от министрите.\r\n*** В последните си нападки срещу разследването за връзки с Русия, президентът на САЩ Доналд Тръмп заяви в понеделник, че има „абсолютното право да се амнистира“, пише британският вестник The Guardian.\r\nТой допълни: „Но защо да го правя, след като не съм направил нищо грешно?“\r\nГоворителката на Белия дом Сара Сандърс, обаче, по-късно заяви пред репортери, че „никой не е над закона“.\r\nКоментарите на Тръмп бяха направени в социалната мрежа „Туитър“, където той заяви че правото му да се амнистира е било „посочено от редица юристи“.\r\nВъпросът никога не е бил решаван от съда, но в необвързващо мнение написано през 1974 година, Службата за правен съвет на Министерството на правосъдието определя, че президентът на страната не може да се амнистира, според принципа че „никой не може да бъде съдия в собственото си дело“.\r\nПо време на брифинга в понеделник, Сандърс избегна въпросите за това дали Тръмп има право да се амнистира.\r\n„За наш късмет, президентът не е направил нищо грешно и не би имал нужда от амнистия“, заяви тя.\r\nЗапитана дали Тръмп вярва, че бaщите-основатели са предвидили президентът да има властта да се амнистира и по този начин да е „над закона“, Сандърс заяви: „Със сигурност конституцията много ясно излага законите и президентът не е направил нищо грешно, така че се чувстваме много комфортно“.\r\n*** Лидерът на Лейбъристката партия Джереми Корбин обвини Тереза Мей, че е „твърде слаба“ за да се изправи срещу президента на САЩ Доналд Тръмп, заради решението му да наложи мита върху европейските стомана и алуминий, пише британският вестник The Independent.\r\nКорбин критикува това, което той нарича „плах отговор“ на правителството към решението, заявявайки че това е доказателство че Консервативната партия „е просто твърде слаба, за да се изправи срещу силните“.\r\nГоворейки по време на конференцията на профсъюза „GMB“ в Брайтън, Джереми Корби обвини Тереза Мей в опит да „угоди на Доналд Тръмп с надеждата да сключи изгодна търговска сделка със САЩ“.\r\n„Едностранните мита на Доналд Тръмп върху стоманата са грешни. Те рискуват да наранят работниците в САЩ и около света като предизвикат търговска война“, продължи Корбин.\r\nСпоред Корбин „плахият отговор на консервативното правителство е срамен провал да се застане срещу Тръмп“.\r\n„Консерваторите са твърде слаби, за да се изправят срещу силните и твърде паднали в краката им, дори ако искаха да го направят. Тереза Мей угажда на Доналд Тръмп с надеждата да сключи изгодна търговска сделка със САЩ, след като напуснем Европейския съюз. Търговските мита на САЩ показват, че това е безнадеждна мечта.“\r\n***", "date": "2018.06.05", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/06/05/2529946/sputnik-frantsiya-i-velikobritaniya-izprashtat-korabi-za-da-osporyat-pretentsiite-na-kitay-v-yuzhnokitaysko-more.html", "text": "Френският и британският флот планират да последват стъпките на американския флот със собствени мисии в Южнокитайско море, по-специално в райони, които Лондон и Париж твърдят, че са незаконно присвоени от Китай, предава Sputnik.\r\nОтряд включващ френски и британски кораби и военноморска авиация ще си проправи път към Южнокитайско море през следващата седмица, заяви министърът на въоръжените сили на Франция Флоранс Парли в неделя. Отрядът ще навлезе „в определени райони“, където се очаква да бъде и флотът на Китай.\r\n„В един момент строг глас се намесва в предавателя и ни казва да отплаваме далеч от предполагаемите „териториални води“. Но нашият командир спокойно отговаря, че ще продължи да плава напред, защото според международното право, тези води са международни“, заяви Парли.\r\nФранция няма никакви териториални искания в това море, но възнамерява да допринесе до законово-базиран ред в Южнокитайско море „с помощта на съюзници и приятели“, отбеляза френският министър.\r\n„Упражнявайки правото си на свобода на навигацията, ние също така се поставяме в позицията на постоянен възразител на създаването на каквато и да е претенция към суверенитета на островите“, заяви тя, допълвайки че вярва, че френският флот „трябва да разшири тези усилия дори повече“. Йонислав Дочев", "date": "2018.06.05", "title": "Sputnik: Франция и Великобритания изпращат кораби, за да оспорят претенциите на Китай в Южнокитайско море"}
{"url": "http://www.focus-news.net/news/2018/06/05/2529961/tass-vladimir-putin-zayavi-che-rusiya-nyama-da-predade-krim-pri-nikakvi-obstoyatelstva.html", "text": "Президентът на Русия Владимир Путин заяви, че страната му не би предала Крим на Украйна при никакви обстоятелства, предава ТАСС.\r\n„Когато противоконституционен военен преврат се извърши в Украйна и властта бе взета чрез сила, нашата армия се намираше легално в Крим, нашата военна база беше там по силата на сключени споразумения“, заяви Путин. Той обърна внимание на факта, че „руската армия винаги е присъствала в Крим“.\r\n„Първото нещо, което направихме, бе да увеличим контингента си, за да предпазим нашите въоръжени сили там, нашите военни съоръжения, където, както видяхме, редица нападения и посегателства се подготвяха. Така започна всичко. Нашите служители винаги са били там. Както вече казах – те бяха там, не са участвали в нищо“, допълни Путин.\r\n„Когато, обаче, спиралата на противоконституционните действия на Украйна започна да се завърта, когато хората в Крим си мислеха, че са в опасност, когато националисти бяха изпращани там с влакове, започнаха да блокират автобуси и наземен транспорт, хората искаха да се защитят. Така започна всичко. Процесът започна в парламента на Крим, за да се потвърди независимостта му от Украйна“, заяви руският президент.\r\n„Към онзи момент нашите въоръжени сили, които не надхвърляха бройката на базата, която е по споразумение, осигуриха независимите свободни избори – волята на народа живеещ в Крим. Решението за провеждането на този референдум беше направено от парламента на Крим, който беше избран в пълно съгласие с конституцията и законите на Украйна. При такива обстоятелства няма нищо нелегално“, поясни Путин.\r\nТой повтори: „Крим придоби независимост, не като резултат от навлизането на руски военнослужещи, а чрез волята на народа на Крим изразена в отворен референдум“.\r\nПутин отговори недвусмислено на въпроса за евентуалните условия, при които Русия може да върне Крим: „Няма такива условия и не може да има“. Йонислав Дочев", "date": "2018.06.05", "title": "ТАСС: Владимир Путин заяви, че Русия няма да предаде Крим при никакви обстоятелства"}
{"url": "http://www.focus-news.net/news/2018/06/05/2529949/nikos-kotsiyas-sega-doyde-vremeto-da-kazhem-golyamoto-da-ili-golyamoto-ne.html", "text": "Министърът на външните работи на Гърция Никос Коцияс, в интервю за гръцката държавна телевизия „ERT“, изрази убеденост и надежда, че следващите дни може да бъде взето решение на спора за името, пише македонският „Независен вестник“.\r\nНа въпроса защо е отложен телефонният разговор между премиерите на Македония и Гърция Зоран Заев и Алексис Ципрас, Коцияс заяви че рамката на договора е била утвърдена по време на неговите срещи с македонския му колега Никола Димитров в Ню Йорк и Брюксел и че „сега дойде времето да се каже голямото „да“ или голямото „не““.\r\n„Очевидно правителството на съседката ни е изправено пред някои трудности и обмисля някои промени на договора, но вярвам и се надявам, че за няколко дена всичко ще бъде преодоляно“, заяви Коцияс.\r\nТой допълни, че докато няма сложени подписи върху договора, никой не може да каже, че всичко е готово.\r\nПомолен да коментира информациите в медиите, че договореното име е „Северна Македония“, Коцияс не пожела да отговори, добавяйки че името ще бъде обявено от премиерите на двете страни, когато то бъде договорено.\r\nГръцкият външен министър поясни, че македонското правителство не приема името „Вардарска Македония“, защото според него то се отнася до епохата на фашизма и окупацията. Йонислав Дочев", "date": "2018.06.05", "title": "Никос Коцияс: Сега дойде времето да кажем голямото „да“ или голямото „не“"}
{"url": "http://www.focus-news.net/news/2018/06/05/2529953/the-times-tereza-mey-ima-edna-sedmitsa-za-da-uspokoi-buntat-v-partiyata-si-zaradi-mitnicheskiya-sayuz-s-es.html", "text": "Министър-председателят на Великобритания Тереза Мей има една седмица, за да изкове компромис с бунтовниците в Консервативната партия заради Брекзит, след като насрочи гласуването за митническия съюз за 12 юни, пише британският вестник The Times.\r\n12 депутата заплашват да гласуват против на вота за бъдещето на митническите разпореждания. Те вярват, че правителството ще представи свое собствено компромисно споразумение в рамките на дни, но твърдят че това е малко вероятно да промени мнението им.\r\nКонсерваторите може да се обединят с опозиционните депутати, за да решат гласуването през следващата седмица.\r\nПравителството все още не е успяло да излезе със собствен митнически план, заради различия в Кабинета.\r\nНякои от министрите в Кабинета на Тереза Мей са разочаровани от отказа ѝ да изведе митническия въпрос на преден план.\r\nТе са озадачени от това, което те наричат очевидна липса на спешност от Тереза Мей. „Нищо не изглежда да се случва само три седмици преди срещата (на ЕС). Всичко е в затишие“, заяви един от министрите. Йонислав Дочев", "date": "2018.06.05", "title": "The Times: Тереза Мей има една седмица, за да успокои бунтът в партията си заради митническия съюз с ЕС"}
{"url": "http://www.focus-news.net/news/2018/06/05/2529964/sport-italiya-i-holandiya-zavarshiha-11-v-priyatelski-mach.html", "text": "Отборите на Италия и Холандия завършиха 1:1 в приятелски мач игран на „Алианц Стейдиъм“ в Торино. Попаденията отбелязаха Симоне Дзадза за Италия и Нейтън Ейк за Холандия. И двата състава не се класираха за Световното първенство по футбол в Русия.", "date": "2018.06.05", "title": "Спорт: Италия и Холандия завършиха 1:1 в приятелски мач"}
{"url": "http://www.focus-news.net/news/2018/06/05/2529965/pregled-na-mezhdunarodnite-novini-do-6-chasa-agentsiya-fokus.html", "text": "Телефонен разговор между президентите на САЩ и Франция Доналд Тръмп и Еманюел Макрон по въпросите на търговията и миграцията е преминал „ужасяващо“, след като френският държавен глава е отправил директни критики към политиката на Вашингтон.\r\nДвамата са говорили миналия четвъртък, в същия ден, в който САЩ обявиха решението си да вдигнат вносните мита за стомана и алуминий, включително и от Европейския съюз, Мексико и Канада.\r\n„Много зле. Беше ужасно“, е заявил неназован източник пред американския телевизионен канал. „Макрон си мислеше, че може да говори откровено заради добрите им отношения. Но Тръмп не може да понася да го критикуват така“.\r\nВъпреки усложненията напоследък, коментира Politico, двамата изградиха близко приятелство. По-рано, в интервю пред BBC, Макрон заяви, че има „много директни“ отношения с Тръмп, а хора от неговия екип са споделили, че се чувства като „човека на Тръмп в Европа“.\r\nВ изявление от Елисейския дворец преди разговора, Макрон посочи, че „съжалява“ за решението на САЩ за митата, което „не само, че е незаконно, но е грешка и по много други въпроси. Грешка е, защото отговаря на създалия се световен дисбаланс по най-лошия възможен начин – с фрагментаризация и икономически национализъм“.\r\nВ съобщение от Белия Дом за разговора се отбелязва единствено, че държавните глави са обсъдили търговията и миграцията.\r\n„Двамата лидери обсъдиха миграционните проблеми в Либия и график за решаването му. Президентът Тръмп подчерта нуждата да се ребалансира търговията с Европа“, гласи текстът на изявлението.\r\n*** От Белия дом заявиха в понеделник, че първата среща в Сингапур между президента Доналд Тръмп и севернокорейския лидер Ким Чен-ун ще се проведе в 9:00 часа местно време на 12 юни.\r\n„Екипът ни в Сингапур завършва приготовленията и ще остане на място, докато срещата започне“, заяви прессекретарката на Белия дом Сара Сандърс.\r\nТя допълни, че Тръмп ще получава ежедневни брифинги върху Северна Корея до началото на срещата.\r\n*** Договорът за името с Гърция ще бъде подписан в следващите няколко дни, заяви Артан Груби, депутат и шеф на кабинета на лидера на „Демкратичен съюз за интеграция“ (ДСИ) Али Ахмети.\r\nГоворейки за процеса на преговори за името, Груби заяви че е въпрос на дни да се подпише Договора за решаване на спора за името. Той поясни, че както партията му, така и част от правителството са били напълно ангажирани и дори са помогнали за намиране на решение за името в частта с преводите на националността в пътните документи на останалите етнически общности в Македония.\r\nАртан Груби заяви, че решението напълно гарантира македонския език и идентичност и че това трябва да се очаква да е в едно от предложенията на Матю Нимиц, което не е отхвърлено.\r\nВъв връзка със Закона за употреба на езиците, Груби не изключи възможността той да бъде оставен за новия президент на Македония догодина, като допълни че има и други опции на масата.\r\n*** Бройката на загиналите от изригналия „Вулкан на огъня“ в Гватемала достигна 62 души в понеделник, след като спасителни екипи са намерили още тела в разрушените села.\r\nФануел Гарсия, началник на държавния Институт за съдебни науки, който е натоварен с идентифицирането на останките, е заявил пред репортери, че „досега институтът работи върху 62 тела“.\r\nВ неделя, 3 юни, „Вулканът на огъня“ изригна в Гватемала удряйки редица села и блокирайки международното летище в страната.\r\n*** Министърът на външните работи на Гърция Никос Коцияс, в интервю за гръцката държавна телевизия „ERT“, изрази убеденост и надежда, че следващите дни може да бъде взето решение на спора за името.\r\nНа въпроса защо е отложен телефонният разговор между премиерите на Македония и Гърция Зоран Заев и Алексис Ципрас, Коцияс заяви че рамката на договора е била утвърдена по време на неговите срещи с македонския му колега Никола Димитров в Ню Йорк и Брюксел и че „сега дойде времето да се каже голямото „да“ или голямото „не““.\r\n„Очевидно правителството на съседката ни е изправено пред някои трудности и обмисля някои промени на договора, но вярвам и се надявам, че за няколко дена всичко ще бъде преодоляно“, заяви Коцияс.\r\nТой допълни, че докато няма сложени подписи върху договора, никой не може да каже, че всичко е готово.\r\nПомолен да коментира информациите в медиите, че договореното име е „Северна Македония“, Коцияс не пожела да отговори, добавяйки че името ще бъде обявено от премиерите на двете страни, когато то бъде договорено.\r\nГръцкият външен министър поясни, че македонското правителство не приема името „Вардарска Македония“, защото според него то се отнася до епохата на фашизма и окупацията.\r\n*** Черна гора разследва канали на финансиране на опозицията. Властите в Подгорица признаха, че заедно с финансовото разузнаване на Латвия проучват възможното използване на банките в балтийската страна за финансиране на опита за държавен преврат от ноември 2016 г. В създаването на престъпна групировка заради прането на постъпващите зад граница средства и тяхното използване за политически цели в Черна гора обвиняват босненски бизнесмен и един от лидерите на проруския \"Демократичен фронт\". \r\nЗа участието на Подгорица в международно разследване на \"финансиране на отделни лица и политически партии в Черна гора\" бе съобщено в края на миналата седмица от правителствената служба по предотвратяване на прането на пари и финансирането на тероризма. Бе пояснено, че разследването се провежда съвместно с финансовото разузнаване на Латвия. Проверява се, в частност, информацията за това, че \"пари от една латвийска банка, руска собственост, може да са използвани за незаконни политически цели в Черна гора през 2016 г.\". Други детайли източниците отказват да разкрият пред изданието заради опасения да не бъде повлияно на следствието. \r\nТемата за финансирането зад граница на опита за държавен преврат в Черна гора в хода на парламентарните избори от 16 ноември 2016 г., насрочени с цел предотвратяването на влизането на балканската страна в НАТО, бе актуализирана миналата седмица от агенция . Съгласно съобщенията, публикувани от нея на 30 май, властите на Латвия разследват възможно участие на свои банки в качеството им на канали на финансиране на предполагаеми операции на Русия за намеса в политиката на други страни. В съобщението се твърдеше, че разследването е започнало, след като Рига е получила съответният сигнал от страна на САЩ. Информацията бе потвърдена от латвийския министър на външните работи Едгар Ринкевич и от министъра на икономиката Дана Рейзниеце-Озола. Двамата политици не поясниха какви точно случаи разследват, но въпреки това трима високопоставени политици на Рига, пожелали анонимност, поясниха, че става въпрос за движение на средства от Русия чрез латвийски банки за поддържане на опита за държавен преврат в Черна гора. Говорителят на Кремъл Дмитрий Песков опроверга информацията, разпространена от .\r\nСъщевременно в Черна гора вече бяха повдигнати обвинения срещу група лица, уличени в създаването на престъпна групировка с цел пране на пари, постъпили зад граница. По версията на следствието, начело на групировката стои босненският бизнесмен Момир Николич и един от лидерите на опозиционния проруски \"Демократичен фронт\" - Небойша Медоевич. Съдебният процес срещу тях в Подгорица започна неотдавна.\r\n*** Президентът на Русия Владимир Путин заяви, че страната му не би предала Крим на Украйна при никакви обстоятелства.\r\n„Когато противоконституционен военен преврат се извърши в Украйна и властта бе взета чрез сила, нашата армия се намираше легално в Крим, нашата военна база беше там по силата на сключени споразумения“, заяви Путин. Той обърна внимание на факта, че „руската армия винаги е присъствала в Крим“.\r\n„Първото нещо, което направихме, бе да увеличим контингента си, за да предпазим нашите въоръжени сили там, нашите военни съоръжения, където, както видяхме, редица нападения и посегателства се подготвяха. Така започна всичко. Нашите служители винаги са били там. Както вече казах – те бяха там, не са участвали в нищо“, допълни Путин.\r\n„Когато, обаче, спиралата на противоконституционните действия на Украйна започна да се завърта, когато хората в Крим си мислеха, че са в опасност, когато националисти бяха изпращани там с влакове, започнаха да блокират автобуси и наземен транспорт, хората искаха да се защитят. Така започна всичко. Процесът започна в парламента на Крим, за да се потвърди независимостта му от Украйна“, заяви руският президент.\r\n„Към онзи момент нашите въоръжени сили, които не надхвърляха бройката на базата, която е по споразумение, осигуриха независимите свободни избори – волята на народа живеещ в Крим. Решението за провеждането на този референдум беше направено от парламента на Крим, който беше избран в пълно съгласие с конституцията и законите на Украйна. При такива обстоятелства няма нищо нелегално“, поясни Путин.\r\nТой повтори: „Крим придоби независимост, не като резултат от навлизането на руски военнослужещи, а чрез волята на народа на Крим изразена в отворен референдум“.\r\nПутин отговори недвусмислено на въпроса за евентуалните условия, при които Русия може да върне Крим: „Няма такива условия и не може да има“.\r\n***Правителството на Германия осъди в понеделник опитите на съпредседателя на „Алтернатива за Германия“ (АзГ) Александър Гауланд да омаловажи ролята на нацистите в германската история и подчерта уникалния характер на Холокоста.\r\nВ неделя политиците нападнаха Гауланд, който е и един от съоснователите на АзГ и бивш член на Християндемократическия съюз (ХДС), след като по време на партийна сбирка той заяви, че „Хитлер и националсоциалистите са само птиче лайно през хилядата успешни години на германската история“.\r\nВ понеделник десният политик отрече да е имал намерение да тривиализира нацистите и техните престъпления, но Щефан Зайберт, говорителят на канцлера Ангела Меркел, заяви, че е срамно член на германския парламент да прави такива коментари.\r\n„Нацисткият режим и престъпленията на Холокоста, извършени от нацисткия режим, са уникално, истинско престъпление срещу човечеството, в резултат от което са причинени неописуеми страдания на много страни, включително Германия“, заяви Зайберт.\r\n„Само, защото ние германците поехме вечна отговорност за случилото се – и всички германски правителства след първото на Федерална република Германия са съгласни – включително и сегашното – Германия отново успя да стане уважавана страна и добър партньор за другите държави и народи по света“, подчерта политикът.\r\nНацисткият диктатор, коментира JPpost, продължава да е много чувствителна тема в Германия повече от седем десетилетия след смъртта му. Страната изгради своята следвоенна идентичност на принципа на запазването на паметта за шестте милиона евреи, убити от нацистите и ангажимент към съществуването на Израел.\r\nГауланд обясни, че коментарите му не са разбрани и са изтълкувани грешно, като добави, че е изразил „пълното си отрицание“ към националсоциализма по време на речта, която е изнесъл пред младежката организация на АзГ на 2 юни.\r\n„За мен ‚птичето лайно‘ е и остава най-мръсното нещо – животински екскремент, с който сравних националсоциализма“, заяви той чрез съобщение.\r\n„Никога не съм имал намерение да тривиализирам или още по-малко да оправдавам престъпленията на криминалната система“, продължи Гауланд.\r\nИзраелското издание припомня, че ръководството на „Алтернатива за Германия“ е изразило разочарование от действията на младежката организация на партията, чиито членове са пели строфи, които вече не присъстват в химна на Германия.\r\nПървата строфа, която гласи „Германия, Германия над всичко” (Deutschland, Deutschland über alles, über alles in der Welt) бе извадена от националния химн след обединението на ФРГ и ГДР през 1991 година.\r\nГауланд предизвика критики и когато по време на предизборната си кампания заяви, че германците трябва да се гордеят с постиженията на войниците си по време на двете световни войни.\r\n***Френският автомобилен концерн PSA (производител на Пежо и Ситроен) се отказа от две сделки за продажба на коли в Иран, за да избегне американските санкции, след като Вашингтон реши да излезе от ядрената сделка с Техеран и да възобнови ограничителните мерки срещу Ислямската република.\r\n„Групата започна процедура по прекратяването на дейността си, за да се съобрази със закона на САЩ, който влиза в сила на 6 август“, съобщиха от концерна.\r\n*** Френският и британският флот планират да последват стъпките на американския флот със собствени мисии в Южнокитайско море, по-специално в райони, които Лондон и Париж твърдят, че са незаконно присвоени от Китай.\r\nОтряд включващ френски и британски кораби и военноморска авиация ще си проправи път към Южнокитайско море през следващата седмица, заяви министърът на въоръжените сили на Франция Флоранс Парли в неделя. Отрядът ще навлезе „в определени райони“, където се очаква да бъде и флотът на Китай.\r\n„В един момент строг глас се намесва в предавателя и ни казва да отплаваме далеч от предполагаемите „териториални води“. Но нашият командир спокойно отговаря, че ще продължи да плава напред, защото според международното право, тези води са международни“, заяви Парли.\r\nФранция няма никакви териториални искания в това море, но възнамерява да допринесе до законово-базиран ред в Южнокитайско море „с помощта на съюзници и приятели“, отбеляза френският министър.\r\n„Упражнявайки правото си на свобода на навигацията, ние също така се поставяме в позицията на постоянен възразител на създаването на каквато и да е претенция към суверенитета на островите“, заяви тя, допълвайки че вярва, че френският флот „трябва да разшири тези усилия дори повече“.\r\n***Решаващата среща по въпроса за контрола над сирийския град Манбидж между външните министри на Турция и САЩ Мевлют Чавушоглу и Майк Помпео във Вашингтон е завършила „много успешно“, както съобщи турският дипломат на своята страница в „Туитър“.\r\nЧавушоглу разкри, че той и Помпео са обсъдили детайлите на „пътната карта“ за сирийския район и сега Анкара очаква практически прогрес по отношение на изтеглянето на сирийските кюрдски „Отряди за народна самоотбрана“ (ОНС), които Турция смята за терористи издънка на Работническата партия на Кюрдистан (ПКК).\r\nТурският дипломат е оценил срещата, продължила около един час, като „много успешна“ и е заявил, че скоро ще даде изявление пред пресата.\r\nВ навечерието на срещата Чавушоглу заяви, че очаква прилагането на „пътната карта“ за Манбидж да започне след срещата му с Помпео.\r\n„След като се съгласихме по въпроса за Манбидж и района на изток от река Ефрат, утре, като двама министри, ние започнем да я прилагаме, което може да е повратна точка в двустранните отношения“, заяви дипломатът от Вашингтон.\r\nОчаква се детайли от въпросната „пътна карта“ да бъдат разкрити по-късно, но това, което се знае е, че тя предполага изтеглянето на ОНС от северния сирийския регион под контрола на Турция. Според думите на Чавушоглу, подкрепата на САЩ за сирийските кюрди е един от най-важните спорни въпроси между Анкара и Вашингтон.\r\n„Борим се за политическо решение в Сирия. Отхвърляме всички усилия за разцепване на страната. Ние сме един от основните играчи, които се стремят към политическо решение в Сирия и участваме в мирните процеси в Астана, Сочи и Женева“, посочи дипломатът.Агенция „Фокус“ припомня:\r\n***", "date": "2018.06.05", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/06/05/2529963/darzhavata-shte-otpusne-20-mln-lv-finansova-pomosht-na-bdzh-za-da-ne-se-stigne-do-prodazhba-na-sgradata-na-druzhestvoto-v-sofiya-obzor.html", "text": "Държавата ще отпусне 20 млн. лв. като временна възмездна финансова помощ на БДЖ, за да не се наложи продажба на сградата на дружеството в София. До тези мерки се стигна, след като на 2 юни вечерта 1800 кв. м. от сградата в центъра на София бе обявена за продажба от частен съдебен изпълнител. Исканата цена е малко над 7,3 млн. лв.\r\nФинансовият директор на „Холдинг БДЖ“ Филип Алексиев обясни, че преди седмица в БДЖ е постъпило писмо от облигационерите с няколко условия. „Едното е до края на юни да се платят парите, по които „БДЖ - Пътнически превози“ е осъдена във връзка с втория облигационен заем - 20 млн. евро. Второто е „БДЖ – Пътнически превози“ да стъпи като доброволен съдлажник, за да се избегнат разходи по следващи дела. Ако се изпълнят тези условия, те са съгласни незабавно да дойдат на преговори при нас за разсрочване и евентуално намаляване на част от лихвената тежест, разноските по делото и др.“, коментира той.\r\nАлексиев посочи, че се водят разговори и за възможностите за цялостно решение на проблема с облигационния заем. „Така че считаме, че има всички основания да вървим в посока постигане на някакво взаимно приемливо споразумение. Оптимист съм, че ще запазим сградата, защото досега винаги сме поддържали добър диалог с облигационерите“, каза още той и обясни, че основните облигационери са няколко големи западноевропейски финансови институции.\r\nПо думите му първоначалните уверения от държавата са, че ще бъдат отпуснати поетапно всичките 20 млн. евро, които са минималните изисквания на облигационерите. „Те знаят, че няма как да погасим целия заем наведнъж, така че са готови на компромиси. Всяка една съвременна държава, ако иска да има съвременна железница, която да е гръбнакът на транспорта, следва да отделя съответните ресурси, така че тя да бъде конкурентоспособна“, коментира Алексиев и обясни, че очаква, че в рамките на месеца, който предстои, с помощта на държавата дружеството да съумее да отговори на минималните искания на облигационерите, така че да започнат преговори за подписване на споразумение за разсрочване на задълженията.\r\nФилип Алексиев коментира още, че в момента финансовото състояние на БДЖ, ако се изключат задълженията към облигационерите, е стабилно и дава възможност на дружеството да предлага услугите си, но без модернизация на наличния състав или възможности за купуване на нов.\r\nЦветилена СИМЕОНОВА", "date": "2018.06.05", "title": "Държавата ще отпусне 20 млн. лв. финансова помощ на БДЖ, за да не се стигне до продажба на сградата на дружеството в София (ОБЗОР)"}
{"url": "http://www.focus-news.net/news/2018/06/05/2529960/reuters-meksiko-shte-nalozhi-20-protsenta-vnosni-mita-na-svinski-produkti-ot-sasht.html", "text": "Мексико ще наложи 20 процента мита на вноса на свински продукти от САЩ, заявиха представители на индустрията пред Reuters.\r\nПрез миналата седмица Мексико заяви, че ответните мита ще бъдат наложени за свински крака и плешки от доставчици в САЩ.\r\n„Говорим за 20 процента мита върху крака и плешки, пресни и замразени, с кокали и без“, заяви Ериберто Ернандес, президент на водещата асоциация на производителите на свинско в Мексико, след брифинг в понеделник с министъра на икономиката Илдефонсо Гуаярдо и неговия екип. Йонислав Дочев", "date": "2018.06.05", "title": "Reuters: Мексико ще наложи 20 процента вносни мита на свински продукти от САЩ"}
{"url": "http://www.focus-news.net/news/2018/06/05/2529968/a1-on-makedoniya-milo-dzhukanovich-othvarli-obvineniyata-che-se-sblizhava-s-rusiya.html", "text": "Президентът на Черна гора заяви, по време на първата си официална визита в централата на НАТО в Брюксел, че позицията на Подгорица към Русия е ясна и недвусмислена, предава македонското електронно издание A1 On.\r\n„Няма завъртане към Русия. Това е тенденциозна спекулация по отношение на държавната политика“, заяви Джуканович по време на пресконференция с генералния секретар на НАТО Йенс Столтенберг.\r\n„Нарушаването на териториалната цялост на Украйна и други постъпки, които видяхме в Черна гора по време на изборния процес през 2016 година, са неприемливи и трябва да се осъдят. Ние се придържаме към европейската ценностна система и ще я браним.“ Йонислав Дочев", "date": "2018.06.05", "title": "A1 On (Македония): Мило Джуканович отхвърли обвиненията, че се сближава с Русия"}
{"url": "http://www.focus-news.net/news/2018/06/05/2529954/sputnik-mevlyut-chavushoglu-razkri-datata-na-koyato-shte-badat-dostaveni-parvite-iztrebiteli-f-35-v-ankara.html", "text": "Турция очаква първата доставка на американски изтребители Ф-35 на 21 юни тази година, заяви министърът на външните работи на Турция Мевлют Чавушоглу в понеделник, цитиран от Sputnik.\r\n„Ние казахме на САЩ, че не отговаряме добре на заплахи. Колкото до изтребителите Ф-35, вече сме подписали сделката. За 21 юни ще има доставка на изтребителите. Няма негативно развитие“, заяви Чавушоглу пред репортери, след срещата си с държавния секретар на САЩ Майк Помпео във Вашингтон. Йонислав Дочев", "date": "2018.06.05", "title": "Sputnik: Мевлют Чавушоглу разкри датата, на която ще бъдат доставени първите изтребители Ф-35 в Анкара"}
{"url": "http://www.focus-news.net/news/2018/06/05/2529962/sputnik-nikolas-maduro-potvardi-izlizaneto-na-venetsuela-ot-oad.html", "text": "Президентът на Венецуела Николас Мадуро заяви, че протичащата сесия на общото събрание на Организацията на американските държави (ОАД) ще бъде последната за страната му, тъй като Каракас се изтегля от организацията, предава Sputnik.\r\n„Това е последното общо събрание на ОАД, в което венецуелският външен министър участва. Ние критикуваме ОАД и се оттегляме“, заяви Мадуро.\r\nТой отбеляза, че правителството на САЩ е започнало кампания срещу Венецуела в рамките на ОАД. Йонислав Дочев", "date": "2018.06.05", "title": "Sputnik: Николас Мадуро потвърди излизането на Венецуела от ОАД"}
{"url": "http://www.focus-news.net/news/2018/06/05/2529972/nimh-dnes-shte-se-zadarzhi-neustoychivo-s-poveche-slanchevi-chasove-predi-obyad-na-mesta-shte-ima-kratkotrayni-vremenno-intenzivni-valezhi-i-gramotevichna-deynost.html", "text": "Атмосферното налягане остава малко по-ниско от средното за месеца, още малко ще се понижи. Днес ще се задържи неустойчиво с повече слънчеви часове преди обяд. Около и след пладне ще се развива мощна купеста и купесто-дъждовна облачност и до вечерта на места ще има краткотрайни, временно интензивни валежи и гръмотевична дейност. Ще има и градушки, на повече места в източните райони. Ще духа слаб до умерен вятър от запад-северозапад. Максималните температури ще са между 29° и 34°. Това съобщи за Агенция „Фокус“ дежурният синоптик от НИМХ Мартин Славчев.\r\nНад Черноморието облачността ще е променлива, около и след обяд – купесто-дъждовна. Ще има краткотрайни валежи, придружени с гръмотевици. В отделни райони ще има обилни локални извалявания, възможни са и градушки. Ще духа слаб до умерен запад-северозападен вятър, усилващ се и променящ посоката си по време на гръмотевична дейност. Максималните температури на въздуха ще са 25-29°. Температурата на морската вода е  21-22°. Вълнението на морето ще бъде 1-2 бала.\r\nНад планините преди обяд ще е предимно слънчево. Около и след обяд ще се развива купесто-дъждовна облачност и до края на деня на много места ще превали и прегърми. Ще духа до умерен запад-северозападен вятър. Максималната температура на височина 1200 метра ще е около 22°, на 2000 метра – около 15°.", "date": "2018.06.05", "title": "НИМХ: Днес ще се задържи неустойчиво с повече слънчеви часове преди обяд, на места ще има краткотрайни, временно интензивни валежи и гръмотевична дейност"}
{"url": "http://www.focus-news.net/news/2018/06/05/2529967/alsat-m-makedoniya-dsk-ne-podkrepya-pravitelstvenata-programa-na-kosovo-za-dialog-sas-sarbiya.html", "text": "Косовската опозиционна партия Демократически съюз на Косово (ДСК) се обяви против правителствената програма за диалог между Косово и Сърбия, съобщава „Алсат-М“.\r\n„Програмата за диалог, представена в народното събрание на Косово от правителството е документ, който е слабо подготвен, несериозен и с противоконституционни претенции. Като резултат от това, парламентарната група на ДСК няма да гласува за посочената програма“, се казва в съобщение, разпространено до медиите.\r\nПрограмата, която чака своето приемане в парламента, поверява на президента на страната основната функция за диалог със Сърбия. Президентът също така е задължен редовно да информира Народното събрание на Косово за преговорите, които се водят с Брюксел. Йонислав Дочев", "date": "2018.06.05", "title": "„Алсат-М“ (Македония): ДСК не подкрепя правителствената програма на Косово за диалог със Сърбия"}
{"url": "http://www.focus-news.net/news/2018/06/05/2529971/predstoyashti-sabitiya-v-stranata-za-5-yuni-agentsiya-fokus.html", "text": "***\r\nОт 10.00 часа в зала „Средец“ на София Хотел Балкан държавният глава Румен Радев ще открие  международна конференция на тема „Европейски практики и възможности за противодействие на корупцията“.  \r\n***\r\nВ НДК ще се проведе Неформална среща на министрите на земеделието от Европейския съюз. В 08.55 до 09.40 часа участниците в срещата ще направят кратки изявления на пред централния вход на НДК. От 10.00 часа ще започне работната сесия на Неформалната среща. От 13.00 часа в зала 6 министърът на земеделието, храните и горите Румен Порожанов и европейският комисар по земеделие и развитие на селските райони Фил Хоган ще дадат пресконференция.   (Цецо, Цвети, Деница - баджове от 16 до 19 ч на 4 юни (понеделник) 2018 г. на вход Б2 на НДК.)\r\n***\r\nОт 10.00 часа в двореца „Врана” ще се проведе второто издание на международната икономическа конференция „Vrana Economic Council 2018”. Темата на конференцията тази година е „Умни решения за дигиталната икономика”. Организатори на събитието са Европейския Либерален Форум в партньорство с  Либералния институт за политически анализи – ЛИПА и Фондация „Фридрих Науман”. Конференцията ще бъде открита от вицепрезидента на Европейския Либерален Форум  Оле Шмид, Лиляна Павлова, министър на Българското председателство на Европейския съвет и бившия премиер проф. Огнян Герджиков. Специален гост е Н. В. Цар Симеон II.\r\n***\r\nОт 15.00 часа в хотел „Хилтън\" европейският комисар по земеделие и развитие на селските райони Фил Хоган ще открие Четвъртата годишна европейска конференция относно финансовите инструменти за земеделие и развитие на селските райони в ЕС подкрепени от Европейския фонд за земеделие и развитие на селските райони (ЕЗФРСР) през периода 2014-2020 г. В конференцията ще участва и министърът на земеделието, храните и горите Румен Порожанов. Поканен за участие е и министър-председателят Бойко Борисов.\r\n***\r\nОт 09.00 часа 9 състав на Специализирания наказателен съд ще гледа делото срещу Ивайло С., Вергил С., Пламен С. и др. за образуване и ръководене на организирана престъпна група. \r\n***\r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиан З., Георги Х. и др. за организиране и ръководене на организирана престъпна група. \r\n***\r\nОт 09.00 часа 12 състав на Специализирания наказателен съд ще гледа делото срещу Камен Б., Ивайло Б., Димитър З. и др. за организиране и ръководене на престъпна група. \r\n***\r\nОт 09.10 часа в Аулата на СУ „Климент Охридски“ ще се проведе дискусионен форум „Кръговата икономика – големите мечти се реализират в практически решения“. Във форума ще вземе участие заместник-министърът на регионалното развитие и благоустройството Малина Крумова.\r\n***\r\nОт 09.30 часа в заседателната зала в сградата на Висшия съдебен съвет (ул. „Екзарх Йосиф“ 12) ще се проведе заседание на Съдийската колегия на ВСС. \r\n***\r\nОт 10.00 часа в Информационния център на Министерство на отбраната, намиращ се на ул. „Г. С. Раковски” № 106, главният изпълнителен директор на „Български пощи” ЕАД Деян Дънешки ще пусне в употреба издание на тема: тема „30 години от космическия полет на Александър Александров на орбитален комплекс „Мир“ –  една пощенска марка в блок и специален пощенски печат.\r\n***\r\nОт 10.00 часа в сградата на КЕВР, ет. 4, ще се проведе открито заседание, на което ще обсъди: 1 - обсъждане на доклад относно заявление от „Енерджи Съплай Грийн“ ЕООД за промени в лицензия от 16 юли 2012 г., издадена за дейността „търговия с електрическа енергия“, с включване на права и задължения на „координатор на стандартната балансираща група“; 2 – доклад относно заявление на „ТЕЦ Варна“ ЕАД за издаване на лицензия за дейността „търговия с електрическа енергия“; 3 – доклад относно заявление от „Щаткрафт Маркетс“ ГмбХ за продължаване срока на лицензия, издадена от дейността „търговия с електрическа енергия“. \r\n***\r\nОт 10.00 часа 1 състав на СГС ще гледа делото срещу С.Г., Б.В.,И.П.,А.Х.,Е.Г.,Д.И., подсъдими за длъжностно присвояване в особено големи размери, при което е ощетено юридическо лице „Напоителни системи“ ЕАД.\r\n***\r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група с цел избягване плащане на данъчни задължения в големи размери. \r\n***\r\nОт 11.00 часа в Националния пресклуб на БТА ще се проведе първата пресконференция по Проект BG05M2OP001-1.002-0012-C01 за изграждане на Център за компетентност „Устойчиво оползотворяване на био-ресурси и отпадъци от лечебни и ароматични растения за иновативни биоактивни продукти“ към ОП НОИР.  В този проект партньори са Факултетът по химия и фармация и Биологическият факултет на Софийския университет. \r\n***\r\nОт 11.00 часа 15 състав на Специализирания наказателен съд ще гледа делото срещу Анифе А., Славка А., Мехмед А., Иван Х. и Филка Г. за организиране и ръководене на организирана престъпна група. \r\n***\r\nОт 12.00 часа зам.-кметът на София Евгени Крусев ще провери изграждането на тротоари по ул. „Гюешево“ в район „Възраждане“.\r\n***\r\nВ 12.00 часа на летище „София“ ще се състои статичен показ на самолет E-3A за далечно радиолокационно откриване и управление (AWACS). \r\n***\r\nОт 13.00 часа в централата на ПП АБВ на ул. „Врабча“ 23, ръководството на партията ще даде брифинг. На пресконференцията АБВ ще представи своята визия за стратегическия характер на отношения България – Русия.\r\n***\r\nОт 13.30 часа 7 състав на Специализирания наказателен съд ще гледа делото срещу Ивайло С., Венцислав Д., Петко С. и др. за образуване и ръководене на организирана престъпна група. \r\n***\r\nОт 14.00 часа в Аулата на Софийския университет „Св. Климент Охридски“ ще се състои пресконференция по проект BG05M2OP001-1.002-0019: „Чисти технологии за устойчива околна среда – води, отпадъци, енергия за кръгова икономика“ за изграждане на Център за компетентност.\r\n***\r\nКоалицията от неправителствени организации и граждански групи „За да остане природа в България“ и коалиция „Да спасим Кресненското дефиле“ организират протести във връзка с изграждането на магистрала „Струма“ и  измененията в действащия план за управление на Национален парк Пирин без екологична оценка (ЕО). От 17.30 часа пред представителството на Европейската комисия на ул. „Раковски“ в София; от 17.30 часа пред хотел „Санкт-Петербург“ в Пловдив, от 18.00 часа пред Община Варна. \r\n***\r\nОт 18.00 часа в Конферентна зала ще бъде представена книгата „Погледи към книгоиздаването”. С издаването на тази книга Факултетът по журналистика и масова комуникация отбелязва и 20-годишнината от откриването на специалността „Книгоиздаване”.\r\n***\r\nОт 18.30 часа в УниКредит Студио ще бъде открита изложбата „Точка на баланс“, в която две млади български художнички, Магдалена Николова и Сандра Стойчева, ще покажат своите творби.\r\n***\r\nОт 19.00 часа в зала „Джон Атанасов“ в „София Тех парк“ ще се проведе Четвъртият годишен бал на индустрията и работодателите, по време на който ще бъдат връчени Годишните награди за 2018 г. на Конфедерацията на работодателите и индустриалците в България „КРИБ  –Качество, Растеж, Иновации от България”. \r\n***\r\nОт 13.00 часа в Правно-историческия факултет на Югозападния университет „Неофит Рилски” – Благоевград  (Зала 301, Учебен корпус № 6),  ще се проведе обществено обсъждане на тема: „Нови правила за движение по пътищата – предизвикателства и решения”, организирано съвместно от Правно-историческия факултет и Техническия факултет на Югозападния университет „Неофит Рилски”. \r\n***\r\nВ 16.30 часа в зала „Яворов“ ще се проведе фестивалът „Дни на детското творчество”.\r\n***\r\n19. 00 часа в експо център „Флора“ композиторът и пианист Михаил Големинов ще представи концерт-пърформънсът „Музикална графика – графична музика“.\r\n***\r\nОт 10.30 часа в сградата на ОДМВР-Варна ще се проведе брифинг, на който ще бъдат оповестени мерките за сигурност и опазване на обществения ред в града и курортите през летните месеци, както и пътната безопасност по време на ваканционния сезон. По време на брифинга ще бъде направено и кратко обобщение на изминалите от началото на 2018 година месеци.\r\n***\r\nОт 17.00 часа на входа на Морската градина официално ще бъде открит Петия международен турнир „Одесос“ и 46-ят републикански преглед по пожаро-приложен спорт. Състезанията ще се състоят на стадион „Локомотив“. \r\n*** \r\nОт 17.30 часа в РБ „П. Р. Славейков“ ще се проведе представяне на новата книга на проф. Пламен Павлов „Асеневци“. Модератор на срещата ще е доц. д-р Иван Лазаров. \r\n*** \r\nОт 19.00 часа в театралния салон на НЧ „Надежда 1869“ Драматичен театър \"Стефан Киров\" – Сливен представя „Случайната смърт на един анархист”. \r\n***\r\nОт 18.30 часа в Драматичен театър „Йордан Йовков“ ще се състои концерт „Представи си…“ на Веселин Маринов. \r\n***\r\nВ Регионална библиотека „Дора Габе“ ще се състои информационен ден по повод 5 юни – Международен ден за опазване на околната среда – презентация.\r\n***\r\nОт 13.00 часа в залата на общински драматичен театър ще се проведе образователно-патриотичната кампания „Моят град е моята крепост”.  \r\n***\r\nОт 17.30 часа в Малкия салон на Двореца на културата ще се състои концерт на ученици от Обединената школа по изкуства към ОК Дворец на културата от класовете на В. Милотинова, Ю. Манолова и А. Тодорова.\r\n***\r\nОт 09.30 часа на Учебно-опитното поле а Аграрния университет официално ще бъде открито Първото издание на Международни дни на полето – България 2018. \r\n***\r\nОт 10.30 часа в Пресцентъра на БСП (ул. „Кръстю Пастухов”18), ППГОС на БСП ще даде пресконференция. \r\n***\r\nОт 11.00 ч. в къща „Клианти“ ще се представят резултати от обучението по програма „Твоят час“ на учениците от ОУ „Александър“ I, проведено съвместно с ОИ „Старинен Пловдив“. Пак там от 17.30 часа деца и родители са поканени на концерт на ФАФ „Куклици“ под надслов „Да се завърнеш в бащината къща“. \r\n***\r\nОт 16.00 до 18.00 часа в офиса на ПП ГЕРБ в район „Тракия” в блок 91, общинският съветник Иван Вичков ще има приемен ден.\r\n***\r\nОт 17.30 часа пред трибуните на Гребната база, известни български изпълнители ще подкрепят проекта „Готови за работа”, насочен към икономически неактивните младежи от 15 до 29 години.\r\n***\r\nОт 18.00 часа, в Галерия „ Занаяти”, гр. Пловдив, ул. „Д-р Вълкович” №3 /1 етаж/ ще бъде открита самостоятелна изложба - кукли и пана от плъст на майстор Румяна Герчева, Регионална занаятчийска камара Шумен. От 17.00 часа за тънкостите и техниките при изработване на своеобразните кукли ще разкаже и демонстрира самата авторка. \r\n***\r\nОт 11.00 часа в Драматичния театър ще се играе спектакълът „Жива вода“.\r\n***\r\nОт 13.00 часа в Информационния център на РИОСВ-Шумен ще се състои церемония, на която ще бъдат наградени победителите в конкурса за най-голямо количество предадена хартия за рециклиране „Гората за децата“. \r\n***\r\nОт 20.30 часа в Спортна зала „Диана“ ще се състои концерт-спектакъл на Танцова школа „All Steps - Всички стъпки” със специалното участие на Павел и Венци Венц.", "date": "2018.06.05", "title": "Предстоящи събития в страната за 5 юни (Агенция „Фокус“)"}
{"url": "http://www.focus-news.net/news/2018/06/05/2529966/aleksandar-vuchich-nikoy-nyama-da-reshava-kade-shte-se-dvizhi-armiyata.html", "text": "Президентът на Сърбия Александър Вучич заяви в понеделник, че няма намерение да разказва на никого къде ще се движат екипите на военните части на Сърбия и че такова решение няма да бъде взето от никого отвън, предава „МКД“.\r\n„Неслучайно войската и полицията не бяха там, където съобщиха албанските медии, но няма им се обяснявам, нито къде ще бъдат, нито се интересувам какво ще пишат и какво ще мислят“, заяви Вучич отговаряйки на въпрос на журналист в град Земун.\r\nТой посочи, че Върховният военен командир има право според Конституцията да разпределя войската и полицията където и както реши и че никой не може да решава какво ще бъде тяхното движение.\r\n„Никой няма да управлява тази страна, нито сръбските, нито албанските медии. Ние знаем, че ще изпълняваме задълженията си в съответствие с интересите на нашите граждани“, заяви Вучич. Йонислав Дочев", "date": "2018.06.05", "title": "Александър Вучич: Никой няма да решава къде ще се движи армията"}
{"url": "http://www.focus-news.net/news/2018/06/05/2529969/aktualna-patna-obstanovka.html", "text": "През нощта на отделни места, главно в Източна България, все още ще има превалявания и гръмотевична дейност в процес на затихване. Над останалите райони ще е предимно ясно. На 05.06.2018 г. ще се задържи неустойчиво с повече слънчеви часове преди обяд. Около и след пладне отново ще се развива мощна купеста и купесто-дъждовна облачност и до вечерта на места ще превали и прегърми. Вероятността за градушки е по-голяма в източните райони. Ще духа слаб до умерен вятър от запад-северозапад. Максималните температури ще са между 29° и 34°, малко по-ниски по морския бряг. Това съобщиха от пресцентъра на Агенция „Пътна инфраструктура” (АПИ).\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1.за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2.целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: \r\nВ участъка от км 10 до км 11 до 05.06.2018 г. движението в двете посоки се осъществява в една лента поради ремонтни дейности на ограничителните системи в изпреварващата лента. \r\nОграничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности до 20.12.2018 г.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: до 30.06.2018 г. движението на МПС до 12 тона по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч двупосочно в платното за Бургас поради ремонтни дейности на платното за София. \r\nДвижението на МПС над 12 тона по АМ „Тракия“ в участъка от км 134 до км 156 в двете посоки е ограничено поради ремонтни дейности до 30.06.2018 г. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. \r\nОбласт Бургас: до 22.06.2018 г. от км 308+107 до км 359+475 се извършва косене на тревни площи. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Хемус“: \r\nОбласт София: \r\nДвижението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ до 20.12.2018 г.\r\nДвижението от км 36+170 до км 36+710 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 до 20.12.2018 г.\r\nДвижението от км 36+770 до км 38+150 се осъществява двупосочно в платното посока София поради аварийно-възстановителни дейности на виадукт при км 37+920 до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград до 20.12.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности до 30.06.2018 г.\r\nДо 30.06.2018 г. движението в участъка п.в. Ветрино – п.в. Неофит Рилски от км 389+717  до км 393+600 се осъществява двупосочно в платното за София поради ремонтни дейности. Затваря се п. в. Неофит Рилски, като МПС се пренасочват по път I-2 Русе - Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе - Варна, като качването на AM “Хемус“ е при  п.в. Девня. \r\nАМ „Струма“: \r\nОбласт Кюстендил: Движение с повишено внимание в участъка Долна Диканя - тунел „Блатино“ поради косене на тревни площи до 08.06.2018 г. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ на км 133 до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява двупосочно в платното в посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София и област Перник: \r\nДвижението по АМ \"Люлин\" София-Перник е ограничено за леки МПС от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа на 05.06.2018 г. и 06.06.2018 г.\r\nНа 5.06.2018 г. и 06.06.2018 г. от 10 ч. до 18 ч. ще се спира движението на леките автомобили по АМ „Люлин“, в участъка от пътен възел „Даскалово“ до пътен възел „Мало Бучино“, за обрушването на скатове при 9-ти км. За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. \r\n\tКамионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10 ч. до 12 ч. Движението на тежкотоварния трафик ще бъде пуснато за един час от 12 ч. до 13 ч и от 15 ч до 16 ч. След това преминаването на МПС над 12 т отново ще бъде спряно за два часа – от 13 до 15 ч. След 18:00 движението на всички автомобили се възстановява.\r\nДо 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението по АМ „Люлин“ в тунел „Мало Бучино“ посока София се осъществява в изпреварващата лента до 30.06.2018 г. поради активизирало се свлачище в аварийната лента след тунела. \r\nДвижението по АМ \"Люлин\" при км 16+460 в платно в посока Благоевград е ограничено в аварийната лента поради аварийно-възстановителни дейности на свлекли се земни маси до 31.07.2018 г. Движението се осъществява в активната и изпреварваща лента в посока Благоевград. Участъкът е сигнализиран с пътни знаци. Водачите да се движат с повишено внимание. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 30.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\nОбласт Благоевград: Движението по път I-1 /E-79/ Благоевград – ГКПП Кулата в участъка от с. Железница до гр. Симитли от км 373+000 до км 374+000, се осъществява в една лента за движение, поради изсичане на храсти и дървета. Водачите да се движат с повишено внимание и съобразена скорост, съобразно създадената организация на движение. Срок до 05.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Габрово: \r\nДвижението по път I-4/E-772 Севлиево -  Велико Търново в участъка от км 81+000 до км 101+565  се осъществява с повишено внимание поради косене на тревни площи. Срок до 05.06.2018 г.\r\nОбласт Ловеч:\r\nДвижението по път I-4 п. в. Коритна – о. п. Севлиево от км 0+000 до км 69+832 се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 10.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас: Движението по път I-6 от км 491+860 до км 496+000 в първи етап се затваря дясното пътно платно движението се пренасочва в лявото платно. В лявото платно движението се осъществява двупосочно при скорост на 70км/час. Втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище по обходен маршрут по ул.,,Професор Якимов” при намалена скорост на 40км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 15.06.2018г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.06.2018 г.;\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 05.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.06.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-101: Движението по път III-101 Михайлово –Хайредин- Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 08.06.2018 г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nПът ІІІ-6204: Движение с повишено внимание в участъка Дупница – Сапарево от км 0+000 до км 15+000 поради полагане на напречна хоризонтална маркировка. Сигнализирано с пътни знаци. Срок до 05.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-801: Движението по път III-801 Белица – Поибрене /Граница Софийска област – с. Поибрене/, от км 25+500 до км 35+680 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок 05.06.2018г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-118: Движението по път ІІІ-118 Гулянци – Долна Митрополия в района Гулянци - Подем от км 0+000 до км 14+000 се осъществява с повишено внимание поради частични ремонтни дейности на асфалтовата настилка. Срок до 05.06.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Оряховица в района на Ясен-Беглеж от км 1+900 до км 30+000 се осъществява с повишено внимание поради частични ремонтни дейности на асфалтовата настилка. Срок до 07.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла - Ценово  от км 0+000 до км 13+100 – се осъществява с повишено внимание поради рязане на храсти, профилиране на пътни банкети, почистване на канавки и ремонтни дейности по асфалтовата настилка. Срок до 15.06.2018 г.\r\nПът III-2001: Движението по път III-2001 Писанец – Ветово от км 0+000 до км 10+000 се осъществява с повишено внимание поради частични ремонтни дейности на асфалтовата настилка. Движението се регулира от сигналисти. Срок до 08.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 05.06.2018 г.;\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 08.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 05.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът II-53: Движението по път II-53 в участъка Калчево – Зорница от км 161+500 до км 184+800 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Срок: до 08.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7902: Движението по път III-7902 в участъка Маломирово – Голям дервент от км 0+000 до км 10+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 08.06.2018 г.\r\n2. Опасност от падащи камъни: Искърско дефиле; Кресненско дефиле;; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.06.05", "title": "Актуална пътна обстановка"}
{"url": "http://www.focus-news.net/news/2018/06/05/2529973/predstoyashti-mezhdunarodni-sabitiya-za-5-yuni-agentsiya-fokus.html", "text": "***Вот на доверие за новото италианско правителство в парламента. Сената ще гласува във вторник, а Камарата на представителите в сряда\r\n***Президентът на Франция Еманюел Макрон приема премиера на Израел Бенямин Нетаняху в Париж\r\n***Президентът на Германия Франк-Валтер Щайнмайер ще говори с полския си колега Анджей Дуда на фона на напрежението около „Северен поток 2“\r\n***Вътрешните министри от ЕС трябва да обсъдят предложения за реформи в политиката на предоставяне на убежище на бежанците, които да бъдат разгледани на срещата на върха на ЕС през юни\r\n***", "date": "2018.06.05", "title": "Предстоящи международни събития за 5 юни ( Агенция „Фокус“ )"}
{"url": "http://www.focus-news.net/news/2018/06/05/2529975/sport-kristiano-ronaldo-zapochna-podgotovkata-si-s-portugaliya.html", "text": "Кристиано Роналдо започна подготовката си за Световното първенство по футбол с националния отбор на Португалия. Нападателят на Реал Мадрид имаше 1 седмица почивка, заради финала на Шампионска лига, който се състоя на 26 май. Португалия ще изиграе контрола с Алжир на 7 юни.", "date": "2018.06.05", "title": "Спорт: Кристиано Роналдо започна подготовката си с Португалия"}
{"url": "http://www.focus-news.net/news/2018/06/05/2529974/mezhdunarodna-konferentsiya-za-predstavyaneto-na-evropeyskiya-opit-v-borbata-s-koruptsiyata-shte-se-provede-pod-patronazha-na-prezidenta-rumen-radev.html", "text": "Държавният глава Румен Радев ще открие от 10.00 часа в зала „Средец“ на столичния София Хотел Балкан международна конференция на тема „Европейски практики и възможности за противодействие на корупцията“. Това съобщиха от прессекретариата на държавния глава.\r\nНа форума, който се провежда под патронажа на българския държавен глава, ще бъдат представени практиките на различни европейски държави в борбата с корупцията. На конференцията ще бъдат сравнени и антикорупционните модели в Европа, както и законодателствата, регламентиращи взаимодействието между органите за борба с корупцията и прокуратурата. \r\nУчастие в събитието ще вземат утвърдени експерти от различни европейски държави, както и представители на български институции, ангажирани в противодействието на корупцията - председателят на Комисията за противодействие на корупцията и за отнемане на незаконно придобитото имущество Пламен Георгиев, председателят на Държавна агенция „Електронно управление“ Атанас Темелков, доц. Диана Ковачева д-р по международно право и международни отношения.", "date": "2018.06.05", "title": "Международна конференция за представянето на европейския опит в борбата с корупцията ще се проведе под патронажа на президента Румен Радев"}
{"url": "http://www.focus-news.net/news/2018/06/05/2529976/ministar-rumen-porozhanov-shte-vodi-neformalnata-sreshta-na-saveta-na-ministrite-na-zemedelieto-i-ribarstvoto-na-es.html", "text": "Министър Румен Порожанов ще води Неформалната среща на Съвета на министрите на земеделието и рибарството на ЕС. Това съобщиха от пресцентъра на Министерството на земеделието, храните и горите. В Съвета на министрите на земеделието и рибарството на ЕС ще участва Еврокомисарят по земеделие и развитие на селските райони Фил Хоган. Неформално заседание на министрите ще се проведе в зала 3 на НДК от 10.00 часа. Заседанието ще се води от министъра на земеделието, храните и горите Румен Порожанов. \r\nНа 5 юни след обед и на 6 юни срещите на високо ниво продължават и по време на 4-тата годишна конференция за финансовите инструменти в рамките на Европейския фонд за земеделие и развитие на селските райони (ЕФЗРСР). Срещата ще се проведе в хотел „Хилтън” в град София и на нея участие ще вземе еврокомисар Фил Хоган, както и министърът на земеделието, храните и горите Румен Порожанов. Поканен за участие е и Премиерът на Република България г-н Бойко Борисов.\r\nВ програма са включени и изказвания на вицепрезидента на Европейската инвестиционна банка и на Главния изпълнителен директор на Европейския инвестиционен фонд.\r\nНа 6 и 7 юни в Хотел „Балкан” (бивш „Шератон”) в град София ще се проведе Конференция на високо равнище за Риболова и аквакултурите в Черно море. Съорганизатори на срещата са Генералната комисия по рибарство за Средиземно море в рамките на Световната организация по храни и земеделие ФАО към ООН, която има правомощия и по отношение на Черно море и Министерство на земеделието, храните и горите на Република България. Участие ще вземе и Еврокомисарят по околна среда, морско дело и рибарство Кармену Вела. Поканени за участие са и министри и заместник-министри на земеделието от страните в Черноморския района, в това число и на страни извън ЕС.\r\nНа 6 юни ще се проведе Техническа среща на експертно ниво, а на 7 юни от 12.00 часа е предвидено подписване на съвместна декларация за нелегалния, недеклариран и нерегламентиран улов (ННН). С нея страните от черноморския район, които ще подпишат декларацията, ще потвърдят своята готовност за съвместни усилия за подобряване на контрола в Черно море и по-надеждно запазване на неговите природни ресурси. \r\nНа 6 и 7 юни в хотел „Маринела” от 9.00 ще се проведе и заседание на Консултативния съвет на Европейския орган по безопасност на храните EFSA. Участие във форума ще вземе заместник-министърът на земеделието, храните и горите д-р Цветан Димитров.", "date": "2018.06.05", "title": "Министър Румен Порожанов ще води Неформалната среща на Съвета на министрите на земеделието и рибарството на ЕС"}
{"url": "http://www.focus-news.net/news/2018/06/05/2529981/sofiya-v-dvoretsa-vrana-shte-se-provede-vtoroto-izdanie-na-mezhdunarodnata-ikonomicheska-konferentsiya-vrana-economic-council-2018.html", "text": "Oт 10.00 часа в двореца „Врана” ще се проведе второто издание на международната икономическа конференция „Vrana Economic Council 2018”. Това съобщиха от пресофиса на Н. В. Цар Симеон II. Темата на конференцията тази година е „Умни решения за дигиталната икономика”. Организатори на събитието са Европейския Либерален Форум в партньорство с  Либералния институт за политически анализи – ЛИПА и Фондация „Фридрих Науман”.\r\nПо време на дискусията участниците в отделните панели ще разискват темите за частните и публични инвестиции в дигиталната ера, нови стойности за дигиталните бизнес модели, регулации на дигиталното бъдеще и други. Конференцията ще бъде открита от вицепрезидента на Европейския Либерален Форум г-н Оле Шмид, г-жа Лиляна Павлова, министър на Българското председателство на Европейския съвет и бившия премиер проф. Огнян Герджиков. Специален гост е Н. В. Цар Симеон II.\r\nСред лекторите са: г-н Кале Палинг, член на Парламента на Естония, г-жа Сузана Солис, член на Парламента на регион Мадрид от Испания, Даниел Кадик, директор за Югоизточна Европа на фондация “Фридрих Науман”, депутати от Словения, Хърватия и Румъния, г-н Любомир Минчев, създател и управител на „Телелинк”, проф. Мария Славова и доц. Тодор Ялъмов от СУ „Св. Климент Охридски” и др.\r\nИкономическият форум „Vrana Economic Council” беше учреден през 2013 г. във „Врана” и специални гости тогава бяха Цар Симеон II и бившият премиер на Кралство Белгия г-н Ги Ферховстад.", "date": "2018.06.05", "title": "София: В двореца „Врана” ще се проведе второто издание на международната икономическа конференция „Vrana Economic Council 2018”"}
{"url": "http://www.focus-news.net/news/2018/06/05/2529980/moldpress-sasht-prepotvardiha-podkrepata-si-za-modernizatsiyata-na-moldova.html", "text": "Перспективата на стратегическия диалог между Молдова и САЩ и развитието на сътрудничеството между двете страни беше дискутирано в понеделник между министър-председателя на Молдова Павел Филип и посланика на САЩ в Кишинев Джеймс Петит, предава Moldpress.\r\nДвамата изразиха убеждението си, че обмяната на срещи на високо ниво и поддържането на постоянна комуникация разкрива възходяща тенденция в молдовско-американските отношения.\r\nВ разговорите, премиерът Павел Филип акцентира върху действията на изпълнителната власт в прилагането на планираните реформи, включително чрез изпълнението на условията за получаване на макро-финансово подпомагане от Европейския съюз.\r\nТой отбеляза и решителността на властите да вървят напред по пътя на европейска интеграция, наблягайки на значението на американската подкрепа, особено в областите на сигурността, справедливостта и икономиката.\r\nОт своята страна посланикът на САЩ благодари за усилията на правителството в прилагането на реформите, ползите от които ще се усетят директно от гражданите. Джеймс Петит препотвърди подкрепата на САЩ за модернизиращите програми на Молдова. Йонислав Дочев", "date": "2018.06.05", "title": "Moldpress: САЩ препотвърдиха подкрепата си за модернизацията на Молдова"}
{"url": "http://www.focus-news.net/news/2018/06/05/2529979/ministar-krasen-kralev-shte-proiznese-klyuchova-rech-sreshtu-sportnite-manipulatsii-v-evropeyskiya-parlament.html", "text": "Министърът на младежта и спорта Красен Кралев ще бъде сред ключовите оратори в панела на високо равнище „Време е да действаме за Европа срещу спортни манипулации“. Това съобщиха от пресцентъра на Министерството. Събитието ще се в Европейския парламент (ЕП) в Брюксел. Красен Кралев, еврокомисарят по спорта, младежта, културата и образованието Тибор Наврачич и заместник-генералният секретар на Съвета на Европа Габриела Батани-Драгони ще открият форума.\r\nОсновният фокус на конференцията ще бъде т.нар. Конвенция на Маколин, която се отнася за манипулиране на спортни състезания. Документът беше приет през септември 2014 г. с цел да се създаде международна система от мерки срещу уреждането на мачове. За да бъде приета на равнище ЕС, е необходимо единодушие в Съвета. Досега Конвенцията е спечелила подкрепата на всички държави-членки на ЕС, с изключение на Малта, което спира процеса.\r\nМинистър Кралев бе поканен да изнесе основната встъпителна реч на събитието от евродепутата Богдан Вента, който през 2017 г. бе назначен от Комисията по култура и образование на ЕП за докладчик по законодателното предложение на ЕС относно сключването на Конвенцията на Маколин от Съюза.\r\nПо време на форума ще бъде проведена дискусия между представители на букмейкърите, регулаторните органи за залагания, Интерпол, съдебните органи, спортните организации и спортистите.", "date": "2018.06.05", "title": "Министър Красен Кралев ще произнесе ключова реч срещу спортните манипулации в Европейския парламент"}
{"url": "http://www.focus-news.net/news/2018/06/05/2529970/sputnik-iran-shte-uvedomi-mezhdunarodnata-agentsiya-za-atomna-energiya-che-shte-zasili-obogatyavaneto-si-na-uran.html", "text": "Заместник-директорът на Организацията за атомна енергия на Иран Бехруз Камалванди заяви, че тя ще информира Международната агенция за атомна енергия (МААЕ) за увеличения капацитет на страната за обогатяване на уран, предава Sputnik.\r\n„Писмо, което ще бъде предадено на МААЕ, съобщава че процесът на увеличаване на капацитета за произвеждане на УФ-6 (уранов хексафлуорид) и УФ-4 (уранов тетрафлуорид) ще започне във вторник“, заяви Камалванди в интервю за агенция „ISNA“.\r\nКамавалди е допълнил, че Иран има капацитета да ускори производството на центрофуги за обогатяването на уран. Йонислав Дочев", "date": "2018.06.05", "title": "Sputnik: Иран ще уведоми Международната агенция за атомна енергия, че ще засили обогатяването си на уран"}
{"url": "http://www.focus-news.net/news/2018/06/05/2529982/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Това съобщиха от пресцентъра на партията. Събитието ще се проведе от 13.00 часа в централата на партията на ул. “Врабча“ 23 в София. На пресконференцията АБВ ще представи своята визия за стратегическия характер на отношения България – Русия. Ръководството на пратията ще направи и анализ на резултатите от срещите между президента Румен Радев, премиера Бойко Борисов и руския президент Владимир Путин и руския премиер Дмитрий Медведев. На събитието ще бъде обсъдено и бъдещето на големите енергийни проекти на България.", "date": "2018.06.05", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/06/05/2529984/sofiya-ot-1000-do-1800-chasa-shte-se-spira-dvizhenieto-na-lekite-avtomobili-po-am-lyulin-za-obrushvane-na-skatove-pri-9-ti-km.html", "text": "На 5 и 6 юни от 10.00 до 18.00 часа ще се спира движението на леките автомобили по АМ „Люлин“, в участъка от пътен възел „Даскалово“ до пътен възел „Мало Бучино“, за обрушването на скатове при 9-ти км. За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. Това съобщиха от пресцентъра на Агенция „Пътна инфраструктура“.\r\nКамионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10.00 до 12.00 часа. Движението на тежкотоварния трафик ще бъде пуснато за един час от 12.00 до 13.00 часа След това преминаването на МПС над 12 т отново ще бъде спряно за два часа. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.05", "title": "София: От 10.00 до 18.00 часа ще се спира движението на леките автомобили по АМ „Люлин“ за обрушване на скатове при 9-ти км"}
{"url": "http://www.focus-news.net/news/2018/06/05/2529977/ramush-haradinay-kosovo-doprinasya-za-regionalnata-i-globalnata-stabilnost.html", "text": "По време на Глобалната конференция за сигурност в Тирана, със специално ударение върху борбата срещу тероризма, крайния екстремизъм и радикализма, министър-председателят на Косово Рамуш Харадинай заяви, че страната му играе конструктивна роля за регионалното сътрудничество, за да създава мир и стабилност, пише Gazeta Express.\r\nПо този повод Харадинай заяви, че религиозните общности и религиозните лидери ще продължат да бъдат едни от най-важните партньори в борбата срещу посланията на екстремизма и крайния радикализъм, като допълни че ще продължи да работи тясно с религиозните лидери за заздравяване на отношенията на различните религиозни общности.\r\nГоворейки по въпросите на глобалните предизвикателства и следващите стъпки в преодоляването им, премиерът заяви че Косово е усвоило Стратегията за превенция на крайния екстремизъм и радикализацията водеща до тероризъм, както и Планът за действие, бидейки част от глобалните ангажименти на демократичните световни сили водени от САЩ, в борбата срещу всички заплахи и форми на екстремизъм и тероризъм. Рамуш Харадинай заяви, че институциите на Косово са решени да предотвратят всякакво разпространяване на екстремистки идеологии, които имат потенциала да преминат в тероризъм и също така са приели закон, забраняващ на гражданите да участват в чуждестранни войни.\r\nХарадинай допълни, че крайният екстремизъм и радикализъм са феномен, който няма родина, няма конкретно местонахождение, но представлява опасност за съвременния свят, за човечеството, за мира и най-вече за невинните хора.\r\nВ края на своята реч, премиерът преповтори желанието си Косово да се присъедини към международните институции за сигурност, особено Интерпол, както и желанието за сътрудничество с Европол, за да може Косово даде своя принос. Йонислав Дочев", "date": "2018.06.05", "title": "Рамуш Харадинай: Косово допринася за регионалната и глобалната стабилност"}
{"url": "http://www.focus-news.net/news/2018/06/05/2529987/blagoevgrad-v-edna-lenta-se-izvarshva-dvizhenieto-po-glaven-pat-e-79-mezhdu-zheleznitsa-i-simitli-zaradi-izsichane-na-hrasti.html", "text": "До 17.00 часа шофьорите да се движат с повишено внимание по главен път Е-79 Железница – Симитли, тъй като се извършва изсичане на храсти.  Това съобщиха за Радио „Фокус“ – Пирин от Областно пътно управление – Благоевград. Преминаването в участъка се извършва в една лента. От пътното управление апелират към водачите на моторни превозни средства да карат с повишено внимание, съобразявайки се с пътната обстановка, за да бъдат избегнати инциденти. В региона няма други въведени ограничения за движението на леки и товарни автомобили. Трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През нощта няма регистрирани тежки пътни инциденти. Повишена опасност от падащи камъни има в Кресненското дефиле и в района на Предел.\r\nЛивия НИНОВА", "date": "2018.06.05", "title": "Благоевград: В една лента се извършва движението по главен път Е-79 между Железница и Симитли заради изсичане на храсти"}
{"url": "http://www.focus-news.net/news/2018/06/05/2529988/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-vidin.html", "text": "Интензивен е трафикът за товарни автомобили на изход на ГКПП Дунав мост – Видин. Това съобщиха от пресцентър на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2018.06.05", "title": "ГД „Гранична полиция“: Интензивен е трафикът за товарни автомобили на изход на ГКПП Дунав мост - Видин"}
{"url": "http://www.focus-news.net/news/2018/06/05/2529985/denyat-5-yuni-v-balgarskata-istoriya.html", "text": "2013 г.\r\nПрезидентът на Република България връчва Орден „Стара планина“ – първа степен на Чън Би-Хо „за изключително големите му заслуги за развитието и укрепването на българо-корейските отношения и по повод окончателното му отпътуване от страната“.2012 г.\r\nСирия изгонва посланиците на 17 страни, включително българския шарже д'афер. Посланиците на САЩ, Франция, Великобритания, Швейцария, Турция, Италия и Испания, както и временните ръководители на мисиите на България, Белгия, Германия и Канада са обявени за персона нон-грата.2006 г.\r\nМакрорамката на бюджета за 2007 година е обсъдена на заседанието на Политическия съвет на управляващата коалиция. Ръстът на Брутния вътрешен продукт (БВП) се предвижда да бъде 5,8 %, при 5,5 % през 2006 година. Предвижданата инфлация за периода е 4,4 %. \r\nМинистър-председателят Сергей Станишев обявява още, че за първите три месеца на 2006 г. размерът на чуждите инвестиции в България е 755 милиона евро. В това число не се броят постъпленията от приватизацията. За сравнение чуждестранните инвестиции за първите три месеца на 2005 г. са 392 милиона евро. Очаква се разходите за 2007 г. да бъдат в размер на 40,9 % от Брутния вътрешен продукт.\r\nПо думите на Станишев – първият бюджет на страната, изготвен изцяло от тройната коалиция, отразява политиката на страната ни като пълноправен член на Европейския съюз от началото на 2007 г. Станишев отбелязва, че страната ни в качеството си на член на Европейския съюз трябва да направи и вноска в общия европейски бюджет в размер на 1,2 % от БВП, което в цифри е 624 млн. лв. Станишев заявява, че се очакват постъпления от предприсъединителните програми и от структурните и аграрните фондове на Европейския съюз. Дефицитът по текущата сметка се очаква да бъде 11,8 %.2001 г.\r\nСимеон Сакскобургготски представя в хотел \"Шератон\" в София предизборната програма на НДСВ.\r\nЗавършва първото официално посещение в България на македонския президент Борис Трайковски. Основните теми обсъждани между президентите Стоянов и Трайковски, са свързани с обстановката на Балканите. Отделено е внимание на перспективите за разширяване на двустранното сътрудничество във всички области от взаимен интерес, както и на изпълнението на регионалните инфраструктурни проекти. Отдадено е приоритетно значение на изграждането на проектите по основното трасе на коридор № 8 и на координацията на усилията си за осигуряване на необходимото външно финансиране за тези проекти. Подписани са Спогодба за обратно приемане на незаконно пребиваващи лица и Спогодба за взаимно признаване на документите за образование, научните степени и научните звания.1994 г.\r\nЗавършва 41-вият конгрес на БСП. На него Жан Виденов е преизбиран за председател, приема проект за програма на БСП и устав. Конгресът обявява курс към предсрочни парламентарни избори.1993 г.\r\nВ периода 5–6 юни българска делегация, водена от министър-председателя проф. Любен Беров, е на първо официално посещение в Македония.\r\nЛюбен Беров е икономист, държавен деец. Роден е на 6 октомври 1925 г. в София. Завършва икономика в Софийския университет \"Св. Климент Охридски\", след което постъпва на работа във Висшия икономически институт в София. От 1971 г. е професор. През 1976 г. получава научната титла доктор на икономическите науки. Професор е в Института по балканистика и хоноруван професор в Икономическия институт в София от 1985 г. В периода 1900-1992 г. е съветник на президента на Република България по икономическите въпроси. В периода 1992-1994 г. е председател на Министерския съвет. Автор е на повече от 200 труда - монографии, студии и статии по икономическа история на България и Балканите.1991 г.\r\nВъв ВНС президентът Ж. Желев се договаря с ръководителите на политическите сили конституцията да се приеме в началото на лятото и да се подпише във Велико Търново, а изборите за ОНС да се проведат през септември.\r\nЖелю Желев е политически и държавен деец. Роден е на 3 март 1935 г. в с. Веселиново, Шуменско. Завършва философия в Софийския университет \"Св. Климент Охридски\". Редовен аспирант във Философския факултет на Софийския университет (1961-1964 г.). По политически и идеологически причини остава без работа до 1972 г. Защитава кандидатска дисертация през 1974 г. От 1975 г. постъпва в Научноизследователския институт по културознание. От 1977 до 1985 г. е завеждащ секция \"Култура и личност\". През 1988 г. получава научната степен доктор на философските науки. След 10 ноември 1989 г. се включва активно в обществено-политическия живот на страната. Един от основателите на Съюза на демократичните сили (СДС) и пръв председател на неговия Координационен съвет. Депутат е в VII Велико народно събрание. В периода 1990-1997 г. е президент на Република България. Индивидуален член на Либералния интернационал. Член на Висшия съвет на Международната академия \"Медичи\". Автор е на редица трудове: \"Самодейното изкуство в условията на научно-техническата революция\" (1976 г.), \"Моралните категории\" (1979 г.), \"Фашизмът\" (1982 г.), преведен на няколко езика, \"Човекът и неговите личности\" (1992 г.) и др.1975 г.\r\nЗавършва официалното посещение на корейския партиен и държавен лидер Ким Ир Сен в България.1974 г.\r\nСъздава се Съюзът на преводачите в България. Той е културна, творческо-професионална организация. Участва в Националния комплекс “Художествено творчество, културна дейност и средства за масова информация”. Членува в Интернационалната федерация на преводачите (ФИТ) под егидата на ЮНЕСКО.1967 г.\r\nВ периода 5 - 6 юни Тодор Живков е на официално посещение в Югославия. В разговорите с Тито се отбелязва разширяването на търговските и културните връзки и активизирането на сътрудничеството между БКП и СЮК. Двамата ръководители отново подчертават, че македонският въпрос не трябва да се поставя на преден план в двустранните отношения.1957 г.\r\nВ периода 5 - 11 юни българска правителствена делегация посещава Унгария и констатира пълно единодушие по международните проблеми, включително и при оценката на унгарските събития от 1956 г. и съветското участие в тях. Подчертава се нуждата от общоевропейска система за колективна безопасност. Двете страни се споразумяват да сключат дългосрочна спогодба за взаимни доставки за 1958–1960 г.\r\nВъзстановен е Българският туристически съюз. Той е доброволна масова обществена организация с идеална цел за популяризиране, развитие и ръководство на туризма, алпинизма, пещерното дело и туристическото ориентиране.\r\nПървият български туристически клуб е създаден през 1895 г. от Алеко Константинов. По този начин се поставя начало на организирания туризъм у нас.1955 г.\r\nВлиза в сила Варшавският договор. Той е подписан на 14 май 1955 г. на Варшавското съвещание. Варшавският договор представлява договор за сътрудничество и взаимна помощ, сключен между Албания, България, ГДР, Полша, Румъния, СССР, Унгария и Чехословакия. Той е военнополитически отбранителен съюз на европейските социалистически страни. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат.\r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г. \r\nСлед 1962 г. Албания не участва в работата на органите на договора, шест години по-късно обявява и неговата денонсация. \r\nНезависимо от високоотговорните декларации в документите на съюза, неговите въоръжени сили неведнъж постигат целите си с насилствени методи. През 1956 г. Съветския съюз, с въоръжена намеса във вътрешните работи на Унгария, ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен.1947 г.\r\nВеликото Народно събрание отнема депутатския имунитет на Никола Петков. Той е арестуван в сградата на парламента с обвинение, че, заедно с военни организации, е \"готвил да извърши държавен преврат срещу народната власт с въоръжена сила\".\r\nНикола Петков е политически и държавен деец. Роден е на 21 юли 1893 г. в София. Завършва право в Париж. Член e на БЗНС, през 1932–1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земеделско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война 1939–1945 г. възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител в VI ВНС (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност.1946 г.\r\nВ периода 5-8 юни българска партийна делегация, начело с Георги Димитров, посещава Москва. Сталин настоява България да отложи сключването на съюзен договор с Югославия за след подписването на мирните договори, но дотогава на Пиринския край да се даде \"културна автономия\", за да се развие в населението там \"македонско национално съзнание\" като първа крачка към присъединяването му по-късно към НР Македония.1942 г.\r\nВ разгара на Втората световна война (1939-1945 г.) правителството на САЩ обявява война на България.1911 г.\r\nПровеждат се избори за V ВНС. Те са спечелени от управляващата коалиция (народняци и прогресивнолиберали) - 336 места, БЗНС - 58, либерали - 6, БРСДП (ш. с.) - 5, народнолиберали - 4, радикалдемократи - 4, демократи - 2 и БРСДП (т. с.) - 1. Гласуват 54 % от избирателите.1900 г.\r\nПравителството въвежда военно положение в Шуменски и Варненски окръг. Това е следствие от селските вълнения и бунтове против десятъка. Те са стихийно масово движение на селяните срещу връщането на натуралния десятък в селското стопанство. Правителството на Т. Иванчов (1899–1901 г.) решава да заздрави финансовото състояние на държавата чрез замяната на въведения през 1894 г. поземлен данък с натурален десятък. Още по времето на обсъждането на законопроекта в Х ОНС започва неорганизирано селско движение срещу възстановяването на натуралния данък. В периода 1899 г. -1900 г. са организирани над 190 протестни митинги и събрания. След приемането на Закона за данъка на земните произведения за 1900–1901 г. селското недоволство прераства в открити бунтове. Те се преплитат с движението за изграждане на самостоятелна земеделска партия. Първият сблъсък става във Варна. Организираният на 5 март от Варненския околийски земеделски комитет митинг завършва с въоръжена намеса на полицията и войската. Във Варна е въведен полицейски час. В Русенски окръг сражения между селяните и войската стават в с. Тръстеник, където се събират 4–5 хил. души от съседните села. Правителството е принудено на 21 април да обяви военно положение в Русенска, Разградска, Търновска, Горнооряховска и Свищовска околия, за да се справи със селските бунтове. Движението против десятъка придобива масов характер и в Балчишка околия. Най-големи са сблъскванията в с. Дуранкулак, където след намесата на войската са ранени десетки селяни и убити около 90 души. На 5 юни 1900 г. правителството въвежда военно положение в Шуменски и Варненски окръг. В селата, където селяните продължават да се съпротивляват, са изпратени войскови части. Всичко това довежда до прекратяване на движението срещу десятъка.1878 г.\r\nПо нареждане на видинския вицегубернатор Петко Каравелов руските войски заемат окупираните от сърбите части на Кулско и Видинско. \r\nПетко Каравелов е политически и държавен деец, редовен член на Българското книжовно дружество (дн. БАН). Роден е на 24 март 1843 г. в Копривщица. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Взема участие в работата на Учредителното събрание 1879 г., където застава на либерални позиции. Избран е за председател на I ОНС. Дълги години участва активно в политическия живот на страната и заема отговорни държавни постове: министър на финансите (24 март–28 ноември 1880 г.), министър-председател, министър на финансите и управляващ Министерството на правосъдието (28 ноември 1880–27 април 1881 г.). След извършването на държавния преврат през 1881 г. от княз Александър I Батенберг емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884–9 август 1886 г.), министър на обществените строежи, пътищата и съобщенията (29 юни 1884–1 януари 1885 г.) и управляващ Министерството на вътрешните работи (21 март 1885–9 август 1886 г.) полага много усилия за международното признаване на Съединението на Източна Румелия с Княжество България през 1885 г.1876 г.\r\nВ Браила е отпечатан първият брой на редактирания от Светослав Миларов, Тодор Пеев и Иван Драсов в. \"Възраждане\". \"Ние - се отбелязва в програмната статия на вестника, ще приносяме на своите читатели верни сведения и точни оценения върху движенията на въстанията на Балканския полуостров, а особено върху българското въстание... Ще следваме с бодро око групирането на разните европейски сили в отношение на Източния въпрос и ще бележим всичките стъпки, които те предприемат по тая работа...\"\r\nСлед смъртта на Христо Ботев командваната от Никола Войновски група достига до Орхание (дн. Ботевград). \r\nНикола Войновски е деец на националнореволюционното движение. Роден е в Габрово през 1849 г. Отначало учи в родния си град, а през 1862 г. се прехвърля в Румъния и завършва търговско училище в Галац. След това продължава образованието си в Николаевската военна гимназия в Одеса. През май 1876 г. изоставя учението си и се озовава в Румъния, където се включва в организирането на четата на Христо Ботев. Като неин военен ръководител се отличава в овладяването на кораба \"Радецки\", както и в боевете с турските потери от дунавския бряг до Врачанския балкан. След убийството на войводата застава начело на по-голямата част от четата и я повежда на изток в Стара планина. През 1876 г. загива в сражение с преследващите го потери край с. Чифлик, Ловешко.1861 г.\r\nПод влияние на Петко Р. Славейков Йосиф Соколски приема да се укрие в руското посолство в Цариград, след което тръгва с кораб за Одеса. По такъв начин ръководителите на църковното движение нанасят сериозен удар върху униатската пропаганда, която, оставена без своя духовен лидер, бързо изгубва влияние сред българското население. “Изчезването” на Йосиф Соколски предизвиква различни слухове, включително, че той е насилствено отвлечен от руската агентура в Цариград.\r\nЙосиф Соколски е висш духовник, архиепископ униат, един от радетелите за разрешаване на българския църковен въпрос чрез признаване върховенството на римския папа. Роден е около 1876 г. в Нова махала (дн. Априлово, присъединено към Габрово). Приема монашество в Троянския манастир. През 1832 г. основава Соколския манастир. На 18 декември 1860 г. заедно с Др. Цанков и други българи в Цариград Йосиф Соколски подписва акт за уния с Римокатолическата църква и на 2 април 1861 г. е ръкоположен от римския папа Пий IX за архиепископ на българите униати със седалище столицата на Османската империя. Скоро след това, под въздействие на Н. Геров, П. Р. Славейков и други видни българи, той се отказва от унията и през юни същата година е тайно отведен в Одеса. От там отправя послание до българите униати, с което ги призовава да се откажат от унията и да приемат отново православието. След известно време е преместен в Киев, където остава до края на живота си. Йосиф Соколски прави неколкократни постъпки пред руското правителство да мине към православието, но му е отказано поради острото противодействие на Вселенската патриаршия. Със съдействието на Йосиф Соколски са отпуснати стипендии за българчета да учат в Русия. Дава нееднократно средства за подпомагане на черкви и училища в родния си край.На тази дата са родени:1912 г.\r\nРоден е Георги Шишков - немски философ от български произход. Завършва математика и физика в Софийския Университет “Св. Климент Охридски”. Специализира философия в Мюнхен, Германия (от 1940 г.). През 1942 г. защитава докторска дисертация “Категориално-логически анализ на математическите осн. понятия” и получава степен “доктор по философия”. Хабилитира се с научния труд по философия на математиката. След Втората световна война остава в Германия. Създава “Списание за философско изследване” - първото философско списание в Германия след войната. Инициатор и основен организатор на 1-ви философски конгрес в следвоенна Германия в Гармиш-Партенкирхен през септември 1947 г. Съосновател на Всеобщото немско философско дружество. Основател е на реферативното сп. “Указател на философска литература”. В продължение на 30 години е главен редактор на двете списания. Издава поредицата “Монографии за философско изследване” в Майзенхайм на Глан. Основава Академично дружество “Доктор Петър Берон”, Хайделберг, и издава първи том на годишника му. Като професор в Залцбург и Мюнхен чете лекции по философия на математиката и научно знание, социална философия и социология, история на философската култ. Световноизвестен е издаденият от него “Философски речник”. Удостояван с високи държавни отличия на Германия за заслуги по възраждане на немската философска култура. Умира през 1991 г. в Германия.\r\nАвтор е на съчиненията “Петър Берон (1798-1871)” (на немски през 1971 г.), “Отец Паисий Хилендарски и неговата “История славянобългарска”” (на немски през 1963 г.), “Направляваното масифициране” (на немски, испански и други езици през 1964 г.). Редактор и издател на “Принос върху проучванията върху Лайбниц” (1946 г.) и др.1904 г. \r\nРоден е Бойко Георгиев Димитров, български дипломат и политик от Българската комунистическа партия (БКП) и наследилата я Българска социалистическа партия.\r\nРоден е Васил Минков Радославов – обществен и държавен деец. Завършва минно инженерство във Фрайбург, Германия. Работи като стажант-инженер, завеждащ рудник „Бели бряг\" (1924-1933 г.). Той е технически директор на Мина Перник (1933-1941 г.) и главен директор на Мина Перник (1941-1944 г.). През 1934 г. осъществява брикетирането на ситните въглища на мината. От 11 април 1942 г. до 13 септември 1943 г. е министър на железниците, пощите и телеграфите. На 9 септември 1944 г. се самоубива в полицейското управление в Перник. На 1 февруари 1945 г. Народният съд го признава за виновен като министър (1942-1943 г.) и присъжда в полза на държавното съкровище целия му имот. С решение на Върховния съд присъдата на Народния съд е отменена на от 26 август 1996 г. Той е автор на „Брикетиране на каменните въглища\" (1925 г.), „Пернишки каменовъглен басейн\" (1929 г.), „Геодезична карта на Пернишкия басейн\" (1929 г.), „Машинизиране на подкопаването на забоите при каменовъглените мини „Перник\" (1930 г.), „Брикетните фабрики при държавните каменовъглени басейни\" (1931 г.).\r\nУмира Илия Петков – Парорийски, един от най-известните краеведи на Малко Търново и Странджа. Автор е на много книги за Странджа и региона. Бивш секретар на БКП в Малко Търново. През целия си живот Илия Петков е събирал материали и документи за историята на малкотърновския край и за личностите от региона. Петков е един от хората, които помагат на проф. Александър Фол при първите експедиции в Странджа и при археологическите разкопки в региона през `70-те и `80-те години на ХХ век\r\nУмира Бронка Алексиева Гюрова Алшех – българска художничка. Тя е родена в Шумен на 1 януари 1910 г. През 1933 г. завършва Художествената академия в София, специалност живопис при проф. Д. Гюдженов. През 1937 г. специализира живопис в Белгия. Член е на дружество \"Родно изкуство\" и на Дружество на новите художници (от 1937 г.). През 1951 г., заедно със съпруга си, художника Е. Алшех, емигрира в Италия. От 1952 г. живее в Буенос Айрес. Рисува пейзажи и портрети. Участва във всички общи художествени изложби в София (1933-1949 г.) и в изложбите на Дружеството на жените-художнички, дружеството на новите художници, в изложби в чужбина - Чехословакия, Югославия и Румъния. Известни нейни творби са \"Портрет на момиче\" (1935), \"Карамфили\" (1935), \"Рисунка\" (1940), серия пейзажи от Балчик (1942), \"Пейзаж\" (1949) и др. След 1952 работи предимно приложно изкуство, гл. текстил. Рисува и серия детски портрети (1958 г.).\r\nУмира Луиджи Салвини. Той е италиански учен, славист и българист, професор в университета в Рим. Превежда български народни песни, проза (Й. Йовков, Г. Караславов и др.), поезия (двутомна антология на българска поезия), драматургия (Ст. Л. Костов, Е. Станев). Автор на съчиненията “Българска литература от Освобождението до Първата балканска война” (1936 г.).", "date": "2018.06.05", "title": "Денят 5 юни в българската история"}
{"url": "http://www.focus-news.net/news/2018/06/05/2529983/zamestnik-ministar-malina-krumova-shte-uchastva-v-diskusionen-forum-na-tema-kragovata-ikonomika-ot-golyamata-mechta-kam-prakticheski-resheniya.html", "text": "Заместник-министърът на регионалното развитие и благоустройството Малина Крумова ще участва в дискусионен форум на тема „Кръговата икономика: От голямата мечта – към практически решения“. Това съобщиха от пресцентъра на МРРБ. Събитието се организира от „Софийска вода“ АД по случай Световния ден на околната среда и ще се проведе от 9.00 ч. в Аулата на Софийски университет „Св. Климент Охридски“.", "date": "2018.06.05", "title": "Заместник-министър Малина Крумова ще участва в дискусионен форум на тема „Кръговата икономика: От голямата мечта – към практически решения“"}
{"url": "http://www.focus-news.net/news/2018/06/05/2529990/otbelyazvame-svetovniya-den-na-okolnata-sreda.html", "text": "Световният ден на околната среда се отбелязва всяка година на 5 юни за насърчаване на осведомеността и действията за опазване на нашата околна среда.\r\nОт своето честване през 1974 г. кампанията се е превърнала в глобална платформа, посветена на опазването природата, която се популяризира в над 100 страни.\r\n„Да победим замърсяването с пластмаси“ е темата на Световния ден на околната среда 2018 г. - тема, която приканва всички ни да се замислим как можем да променим ежедневието си, за да намалим вредите от замърсяването с пластмаси върху околната среда, дивата природа и нашето здраве. Това съобщават от Министерство на околната среда и водите (МОСВ).\r\nИнициативата е възможност за всеки от нас да даде своя принос и да се включи в борбата срещу замърсяването с пластмаси по света, чрез някои от многобройните начини за това. И не е нужно да се чака до 5 юни, за да се действа!", "date": "2018.06.05", "title": "Отбелязваме Световния ден на околната среда"}
{"url": "http://www.focus-news.net/news/2018/06/05/2529989/plovdiv-povishena-opasnost-ot-padashti-kamani-ima-po-patishtata-asenovgrad-smolyan-krichim-devin-i-yugovo-laki.html", "text": "Повишена опасност от падащи камъни има по пътищата Асеновград-Смолян, Кричим-Девин и Югово-Лъки. Това каза за Радио „Фокус“ – Пловдив дежурен от Областно пътно управление. Водачите на автомобили трябва да бъдат особено внимателни по тези участъци. Пътищата в областта са сухи и нормално проходими. До 30 юни движението по АМ „Тракия“, в участъка от км 134 до км 156, се извършва с максимална скорост до 90 км/ч поради  ремонтни дейности. Движението на МПС до 12 тона в участъка се осъществява двупосочно в платното в  посока София. Движението на тежкотоварни превозни средства над 12 тона по въпросния участък от магистралата е ограничено и в двете посоки, като водачите трябва да използват обходни маршрути. Остава забранено движението на тежкотоварни моторни превозни средства над 12 тона по пътя Поповица-Болярци, заради намален габарит на пътното платно на мост. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка.\r\nДвижението на територията на град Пловдив се извършва с нормална интензивност към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Васил Априлов“, „Никола Вапцаров“ и „Пещерско шосе“.\r\nВесела КРЪСТЕВА", "date": "2018.06.05", "title": "Пловдив: Повишена опасност от падащи камъни има по пътищата Асеновград-Смолян, Кричим-Девин и Югово-Лъки"}
{"url": "http://www.focus-news.net/news/2018/06/05/2529993/die-welt-kantslerat-na-avstriya-predlozhi-sakrashtavane-na-broya-na-evropeyskite-komisari.html", "text": "Канцлерът на Австрия Себастиан Курц предложи реформи в Европейския съюз, които предвиждат съкращаване на броя на комисарите с цел икономии от административните разходи, съобщава германският национален ежедневник Die Welt.\r\nКурц призова Брюксел „да подходи с внимание към парите на данъкоплатците“. Седмици преди началото на ротационното председателство на Австрия на Съвета на ЕС, Курц подчерта: „Мисля, че ако искаме да спасим Европа, Брюксел трябва да даде пример и да съкрати административните разходи“. \r\nКонкретно той предлага преди съкращения в ЕК: „Ако броят на комисарите бъде намален от сегашните 28 до 18, на базата на справедлива ротационна система, това ще доведе не само ще доведе до спестяване, но и ще направи ЕК също така по-ефективна и по-фокусирана\". \r\nОсвен това Курц твърди, че би било добре да има само едно седалище на Европейския парламент. „Разбира се, че е безсмислено да има две седалища на един и същи парламент – Брюксел и Страсбург. Сигурен съм, че в бъдеще ЕП ще се намира само на едно място“. Същевременно австрийският канцлер се показа като реалист: „Франция никога няма доброволно да се откаже от Страсбург“. \r\nПо правило ЕП заседава веднъж месечно от понеделник до четвъртък в Страсбург, Франция, а през останалата част от месеца се събира в Брюксел. Цената на тази двойна структура възлиза на около 200 милиона евро годишно. Секретариатът на ЕП е в Люксембург. Схемата се основава на споразумения, съгласно които институциите на ЕС следва да се намират в колкото се може повече страни. Не става въпрос само за престиж, но и за реални икономически интереси.\r\nВ разгорещен дебат за нова многогодишна финансова рамка за ЕС от 2021 Австрия призовава - наред с други нетни вносители като Нидерландия, Дания, Швеция и Финландия - сегашното ниво на разходите в бюджета на ЕС да не надвишават един процент от брутния вътрешен продукт.\r\nНо в разрез с това предложение, разходите се очаква да нараснат от 1,211 до 1,279 милиарда евро до 2027 г., което е равно на около 1,11 % от икономическата продукция. За кратко това е неприемливо. Австрия ще прехвърля 970 милиона евро за Брюксел всяка година.\r\nМногогодишната финансова рамка е вид таван за годишните бюджети. Тя определя размера на всяка бюджетна позиция и колко средства се изразходват във всяка държава-членка. Курц има амбицията да започне „тежки и дълги\" преговори. Въпреки това той приветства увеличените инвестиции в защитата на външните граници на ЕС. За разлика от тях, плановете за строги икономии във Виена се разглеждат критично.Тереза Герова", "date": "2018.06.05", "title": "Die Welt: Канцлерът на Австрия предложи съкращаване на броя на европейските комисари"}
{"url": "http://www.focus-news.net/news/2018/06/05/2529992/denyat-5-yuni-v-svetovnata-istoriya.html", "text": "2016 г.\r\nШвейцарските гласоподаватели отхвърлиха предложението за въвеждане на гарантиран основен доход за всички в страната.2015 г.\r\nАгенцията за борба с корупцията в Румъния започва наказателно производство срещу министър-председателя Виктор Понта.2014 г.\r\nВ Италия са арестувани 41 членове на Коза ностра.2013 г.\r\nНаваз Шариф за четвърти път става министър-председател на Пакистан.2012 г.\r\nСирия изгонва посланиците на 17 страни, включително българския шарже д'афер. Посланиците на САЩ, Франция, Великобритания, Швейцария, Турция, Италия и Испания, както и временните ръководители на мисиите на България, Белгия, Германия и Канада са обявени за персона нон-грата.\r\nЛибийското правителство отново установява контрол над международното летище в Триполи, след като членове на въоръжена групировка блокират пистата с искане техен лидер да бъде освободен. Част от нападателите са задържани.2011 г.\r\nНа парламентарните избори в Португалия, управляващата Социалистическа партия претърпява поражение, получавайки 24,4—30 % от гласовете, като опозиционната Социал-демократическа партия начело с Педро Пасушем Коелю получава 37—42,5 % от гласовете.\r\nИзраелски военни откриват огън по протестиращи сирийци, опитващи се да преминат границата на Голанските възвишения. Убити са 23-ма човека, а ранените са над 325.\r\nВ Македония се провеждат парламентарни избори, а в Перу - втори тур на президентските избори.2006 г.\r\nЛибийска правителствена делегация пристига в столицата на САЩ Вашингтон на първата си официална визита, след възстановяването на дипломатическите отношения между Триполи и Вашингтон. \r\nПрез 2004 г. правителството във Вашингтон започва да възстановява дипломатическите си отношения със северноафриканската страна след 25-годишно прекъсване.2003 г.\r\nСерия от атентати в Чечня — 16 души загиват при взрив в град Моздок.1991 г.\r\nПрезидентът на СССР Михаил Горбачов получава Нобелова награда за мир за заслугите му в подобряването на отношенията между Изтока и Запада.\r\nМихаил Сергеевич Горбачов е руски партиен и държавен деец. Той е роден на 13 март 1931 г. в с. Приволное, Красногвардейски район на Ставрополския край. През 1955 г. завършва Юридическия факултет на Московския държавен университет, по-късно и Ставрополския селскостопански институт (1967 г.).\r\nПрез 1946-1950 г. работи като механизатор в МТС в родния си край. От 1952 г. е член на КПСС. От април 1970 г. е първи секретар на Ставрополския краеви комитет на КПСС. Член на ЦК на КПСС от 1971 г., на Политбюро на ЦК на КПСС - от 1980 г. В периода 1978-1985 г. е секретар, след което и генерален –секретар на ЦК на КПСС. В периода 1990-1991 г. е президент на СССР. Слиза доброволно от политическата сцена след потушаването на комунистическия \"пуч\" в СССР през лятото на 1991 г. Основател и ръководител на фондация \"Горбачов\" за изследване и развитие на демократичните процеси. През 1990 г. получава нобелова награда за мир. През 2002 г. посещава България. \"Доктор хонорис кауза\" на над 100 университета в света, както и на СУ” Св. Климент Охридкси” от 2002 г.1981 г.\r\nВ доклад на Здравния център на Сан Франциско за високата смъртност сред хомосексуалистите при пневмония за първи път се споменава за установеното при заболелите понижение на клетъчния имунитет, добило по-късно популярност под името СПИН.\r\nСиндромът на придобита имунна недостатъчност е вирусно заболяване, предавано по полов или кръвен път, при което имунната система загубва функционалната си способност и организмът остава без защита от каквато и да е инфекция.1975 г.\r\nСуецкият канал отваря за първи път след Шестдневната война1973 г. \r\nЗа първи път се чества 5 юни като Международен ден за опазване на околната среда. Той е обявен за Международен по решение на конференцията на ООН по проблемите на околната среда, проведена в Стокхолм през 1972 г. На този форум е приета Декларация за околната среда - първият международен договор за принципите за екологична защита на Земята. Провежда се под егидата на Програмата на ООН за околната среда (ЮНЕП). Ежегодно на този ден се присъжда основната награда на ООН в областта на околната среда и развитието - \"Глобал - 500\" на държавни, политически и обществени дейци, допринесли с дейността си за опазването на околната среда.1967 г.\r\nС нападението на Израел над Египет, Сирия, Йордания, Ирак и Ливан започва Шестдневната война в Близкия изток. Израелците завземат Източен Ерусалим и градът е обединен.\r\nШестдневната война се провежда от 5 юни до 10 юни 1967 г. Тя е превантивна военна кампания, инициирана от генерал Деян в качеството му на израелски министър на отбраната срещу Египет, Сирия и Йордания. Войната е причинена от постепенната ерозия, под египетския натиск, на мироопазващия корпус на ООН, дислоциран след Синайската кампания от 1956 г., от концентрацията на арабски армии по израелските граници (май 1967 г.) и от новата египетска военноморска блокада, която затваря залива Акаба за израелско корабоплаване. Във военно отношение войната е забележителен успех за Израел. Атаките срещу летищата в Египет, Сирия, Ирак и Йордания на практика унищожават арабските военновъздушни сили на 5 юни, като авиацията достига чак до Луксор и Ран Банас. Египетските танкови сили са разгромени в Синай, а на 7 юни е достигнат и Суетския канал, като целия западен бряг на р. Йордан е окупиран същия ден. Накрая израелците овладяват Голанските възвишения, завземат гр. Кунейтра и проникват на повече от 40 км. навътре в Сирия. В политическо отношение поражението на Египет временно отслабва позициите на Насър. Израелската победа отваря отново залива Акаба и премахва непосредствената опасност от съгласуваната арабска кампания по всички фронтове. След войната нови 600 000 араби се озовават под израелска власт в окупирания Западен бряг на река Йордан. Арабско-израелският въоръжен конфликт е подновен с Октомврийската война от 1973 г.1947 г.\r\nДържавният секретар на САЩ Джордж Маршал, в речта си в Харвардския университет, излага програмата за следвоенно възстановяване на Европа, станала известна под името “план Маршал”.\r\nПланът Маршал e свързан с оказване на помощ от страна на САЩ за 16 западноевропейски страни, която възлиза на 16,4 млрд. Долара, под формата на икономическа и военна помощ и на заеми, предоставени за периода 1948-1952 г.\r\nДжордж Кетлет Маршал е американски държавник и политик, армейски генерал (1944 г.). Той е роден на 31 декември 1880 г. в Юнионтаун, Пенсилвания. Завършва военния колеж във Вирджиния. Участва в I световна война. От 1939 г. е началник на генералния щаб на САЩ и един от авторите на стратегическите планове на САЩ и Великобритания през II световна война. В периода 1945 –1949 г. е държавен секретар. През 1950-1951 г. е министър на отбраната, един от инициаторите за създаване на отбранителния съюз НАТО. През 1953 г. получава Нобелова награда за мир за заслугите му за изграждането на следвоенна Европа. Той е първият военен деец - нобелист. Умира на 16 октомври 1959 г. във Вашингтон.1945 г.\r\nВърховните главнокомандващи на страните – победителки във Втората световна война (САЩ, Великобритания, Франция и СССР) – Айзенхауер, Монтгомъри, Де Тасини и Жуков, подписват в Берлин декларация за поражението на Германия и за съвместното управление на нейната територия от правителствата на четирите държави, като я разделят на четири окупационни зони.1944 г.\r\nПо време на Втора световна война над 1000 британски бомбардировача пускат 5000 тона бомби по германски артилерийски батареи на брега на Нормандия при подготовката за десанта от 6 юни 1944 г.1864 г.\r\nАмериканска гражданска война: Битката за Пиемонт завършва с победа на войските на генерал Дейвид Хънтър от Севера над войските на конфедератите от Юга. Битката се води при Пиемонт във Вирджиния. Близо 1 000 души са пленени.1849 г.\r\nДания става конституционна монархия с подписването на нова конституция.1455 г.\r\nПоетът Франсоа Вийон ранява смъртоносно свещеник, за което е прогонен.\r\nФрансоа Вийон е френски поет. Води скитнически живот. Автор е на поемата \"Малкото завещание\" (1456 г.) и на морално-лиричната изповед \"Голямото завещание\" (1461 г.). В своята поезия Вийон отразява възгледите на късното Средновековие.1305 г.\r\nБертран де Го е избран за папа под името Климент V.На тази дата са родени:1941 г.\r\nРодена е Барбара Брилска – полска актриса. През 1967 г. завършва Висшата театрална школа в Лодз. Дебютира в киното през 1966 г. - \"След това ще настъпи тишина\". Сред най-добрите й роли са участията й във филмите \"Фараон\" (1966 г.), \"Пан Володийовски\" (1969 г.), \"Полски албум\" (1970 г.), \"Анатомия на любовта\" (1967 г.), \"Романсът на Тереза Хенерт\" (1978 г.), \"Симфония на мълчанието\" (2001 г.). Участва и в чужди продукции - на бившите СССР и ГДР, на Чехия, България и Франция: \"Освобождение\" (1970 г.), \"Градове и години\" (1974 г.), \"Ирония на съдбата, или Честита баня\" (тв, 1975 г.); \"По следата на Сокола\" (1967 г.), \"Бели вълци\" (1969 г.), \"Пигмалион ХII\" (1970 г.), \"Бракоразводен процес\" (1972 г.), \"Архив на смъртта\" (тв, 1982 г.); \"Концерт за оставащите\" (1977 г.), \"Тихият американец в Прага\" (1978 г.); \"Умирай само в краен случай\" (тв, 1979 г.); \"Голямата любов на Балзак\" (тв, 1974 г.).1916 г.\r\nРоден е на 24 май 1850 г. в Листоуъл, Ирландия. През 1868 г. завършва Военната академия. От 1874 г. е в британските колониални войски. В периода 1886-1888 г. ген.-губернатор на Източен Судан. През 1895-1898 г. командва британските войски в Египет, ръководи потушаването на въстанието на махдистите. През 1899-1900 г. е началник-щаб, през 1900-1902 г. е командващ британските войски по време на Англо-бурската война (1899-1902 г.). През 1902-1909 г. служи в Индия. През 1911-1914 г. британски агент и генерален консул в Египет и фактически управител на страната. През 1914 г. е военен министър на Великобритания. Загива на крайцера “Хемпшир”, който попада на мина.1898 г.\r\nРоден е Федерико Гарсия Лорка. Той е испански поет. Завършва право в Гранада и се преселва в Мадрид, където се отдава на литературна, театрална и музикална дейност. През 1922 г. създава пътуващия театър \"Ла Барака\". Застава на страната на прогресивните испански среди, член на Испанското дружество на приятелите на СССР. Автор е на няколко стихосбирки, от които \"Циганско романсеро\" обхваща творчеството му от 1924 г. до 1928 г. Федерико Гарсия Лорка е автор на пиесите \"Мариана Пенида\", \"Чудесната обущарка\", \"Балаганът на дон Кристобал\", \"Любовта на дон Перлимплин с Белиза в градината\", \"Кървава сватба\", \"Нерма\", \"Дона Росита - девицата, или Езикът на цветовете\", \"Домът на Бернардо Алба\".1853 г.\r\nРоден е Владимир Владимирович Луцки – руски офицер, политически емигрант в България. Завършва морския кадетски корпус в Санкт Петербург. Владимир Луцки напуска Русия след убийството на император Александър II (1 март 1881 г.). Заминава за Франция, а през 1882 г. пристига в България. Постъпва на работа като окръжен инженер в Стара Загора, а после в Пазарджик. През 1885 г. постъпва с група народоволци в Дунавската флотилия. По време на Сръбско-българската война – 1885 г. командва парахода \"Голубчик\". В армията служи до детронацията на княз Александър I Батенберг през 1886 г. През 1890 г. в Цариград е арестуван от руската полиция. Върнат е в Русия, където е осъден на заточение.На тази дата умират:1947 г.\r\nУмира Карл Иванович Богданович – полски геолог и пътешественик. Той е роден на 29 ноември 1864 г. в Люцин, Витебска губерния. В периода 1902-1919 г. е професор в Петербургския геологичен институт. Изследва Персия, Туркестан, Тибет, Сибир, Манджурия и Камчатка. Живее в Полша (1919 г.), където е професор в Краковския геологичен институт.1916 г.\r\nУмира Хораций Хервърд Кичънър – британски фелдмаршал (1909 г.), граф Хартумски (1914 г.). 1826 г.\r\nУмира Карл Мария фон Вебер – един от най-видните представители на немската музика от първата четвърт на XIX в. \r\nРоден е през 1786 г. в Ойтин, Германия. Не успява да получи системно музикално образование и сменя много учители, между които М. Хайдн (брат на Йозеф Хайдн) и абат Фоглер. На 14 години е вече автор на няколко инструментални пиеси. На 18 години е диригент в оперния театър във Вроцлав (Бреслау) и автор на сериозни произведения (операта \"Петер Шмол и неговите съседи\", 1801 г.). През 1810 г. създава операта \"Силвана\", а през 1811 г. - \"Абу Хасан\", която е в духа на немския зигшпил. Виртуозен пианист, изнася много концерти, които му носят славата на голям изпълнител. През 1813 г. е диригент на операта в Прага, а след 3 години е в Дрезден, където създава най-значимите си творби: инструменталните произведения \"Покана за танц\" за пиано, Концертна пиеса за пиано и оркестър, Концерт за кларинет и оркестър и др.; оперите \"Вълшебният стрелец\" (1820 г.), \"Еврианта\" (1823 г.), операта с приказен сюжет \"Оберон\" (1826 г.), музиката към драмата на Волф \"Прециоза\" (1820 г.). Автор е на концертни пиеси за духови инструменти, камерна музика, кантати, хорове и др. През 1826 г. заминава за Лондон, където поставя последната си опера \"Оберон\". Тялото му е пренесено в Германия през 1844 г.За изготвянето на историческата справка на Агенция “Фокус” са използвани следните източници:", "date": "2018.06.05", "title": "Денят 5 юни в световната история"}
{"url": "http://www.focus-news.net/news/2018/06/05/2529978/ministar-nikolay-nankov-shte-bade-v-kyustendil-za-vtoriya-polufinal-na-kampaniyata-na-mrrb-moyat-grad-e-moyata-krepost.html", "text": "Mинистърът на регионалното развитие и благоустройството Николай Нанков ще бъде на посещение в Кюстендил, където от 13.00 часа в Общинския драматичен театър ще се проведе вторият полуфинал на образователно-патриотичната кампания на МРРБ „Моят град е моята крепост“. В него сили ще премерят ученици от областите София-град, София-област, Перник, Пазарджик, Благоевград и Кюстендил. Това съобщиха от пресцентъра на МРРБ. Водещи на състезанието са актьорите Димитър Рачков и Васил Василев – Зуека, които в игри ще изпитват децата какво знаят за България и за родните си места.", "date": "2018.06.05", "title": "Министър Николай Нанков ще бъде в Кюстендил за втория полуфинал на кампанията на МРРБ „Моят град е моята крепост“"}
{"url": "http://www.focus-news.net/news/2018/06/05/2529994/veliko-tarnovo-intenziven-e-trafikat-v-grada-v-nachaloto-na-denya.html", "text": "Интензивен е трафикът в старата столица в началото на работния ден. Настилките са сухи, времето – ясно и слънчево. Движението е натоварено както в централната градска част, така и в района на улица „Магистрална“, пътен възел „Качица“ и Южен пътен възел, предаде репортер на Радио „Фокус“ – Велико Търново. Интензивен е трафикът и покрай по-големите училища и детски градини. Колони от автомобили има в района на Беляковско шосе, Кооперативния пазар и съда. Две улици в старата градска част  – „Силвестър Панов“ и „Шейново“, са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. От КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.06.05", "title": "Велико Търново: Интензивен е трафикът в града в началото на деня"}
{"url": "http://www.focus-news.net/news/2018/06/05/2529957/trima-tsigani-chicho-dyado-i-vnuk-byaha-zadarzhani-sled-masovo-sbivane-v-sofiya-obzor.html", "text": "Трима цигани – чичо, дядо и внук, бяха задържани след масово сбиване в София. Инцидентът е станал на 3 юни на столичния бул. „Владимир Вазов“ и в него са участвали десетина души от цигански произход и трима българи. До сбиването се е стигнало, след като отскубнал се от каруца кон е нанесъл материални щети на лек автомобил.\r\nНачалникът на 5-то РПУ в София комисар Николай Василев обясни, че каруцата е била натоварена с доста боклуци и неща, които се връщат за вторични суровини. „И явно водачът е решил, че конят трябва малко по-бързо да свърши работа, понабил го е и животното е скъсало оста, която държи предните и задните колела. И така тръгва необезпокоявано от никого само с предницата на каруцата и задира автомобила, чакащ на светофара на бул. „Владимир Вазов“. Вследствие шофьорът излиза от колата, иска съдействие от КАТ, за да се разберат с въпросния циганин, но явно не получава подобаващ отговор от негова страна и се започва физическа саморазправа между двамата, в която се включват и още хора. След това шофьорът на автомобила постъпва в ИСУЛ с рана на главата и зашито ухо“, каза още комисар Василев и уточни, че вследствие на това трима цигани са задържани в районното с полицейска мярка за 24 часа и обвинение за нанасяне на лека телесна повреда.\r\nОсвен автомобила на потърпевшия, пострадали от свободните действия коня са и още няколко паркирани на булеварда коли и във връзка с това ще бъдат заведени още обвинения на водача на каруцата. Конят е заловен от полицейски служители, предаден е в конна база и съдбата му оттук нататък ще зависи от Столична община. \r\nЦветилена СИМЕОНОВА", "date": "2018.06.05", "title": "Трима цигани – чичо, дядо и внук, бяха задържани след масово сбиване в София (ОБЗОР)"}
{"url": "http://www.focus-news.net/news/2018/06/05/2529995/burgas-spokoyno-se-osashtestvyava-dvizhenieto-v-oblastta.html", "text": "Спокойно се осъществява движението в област Бургас, съобщи за Радио ‘‘Фокус’’ – Бургас дежурният в Областно пътно управление. По интензивно е движението  по централните градски пътища, но без образували се задръствания. Пътищата са сухи и нормално проходими. Няма ограничения на видимостта. Без затруднения се осъществява движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. По-интензивен е автомобилният трафик в района на кръговото кръстовище “Трапезица” и пред Окръжна болница. Също така  по-интензивно е придвижването на моторни превозни средства и в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”.\r\nЯнислава КРЪСТЕВА", "date": "2018.06.05", "title": "Бургас: Спокойно се осъществява движението в областта"}
{"url": "http://www.focus-news.net/news/2018/06/05/2529999/varna-paten-vazel-neofit-rilski-ostava-zatvoren-do-kraya-na-yuni.html", "text": "о данни на Агенция „Пътна инфраструктура“ се затваря пътен възел Неофит Рилски, като транспортните средства се пренасочват по път I-2 „Русе- Варна“, предаде репортер на Радио „Фокус“ – Варна. Слизането от автомагистрала “Хемус“ посока с. Габърница и с. Неофит Рилски се осъществява на пътен възел Ветрино. Затваря се връзката при пътен възел Неофит Рилски в посока Варна. Движението се пренасочва по път I-2 Русе – Варна, като качването на магистрала “Хемус“  се осъществява при  пътен възел Девня. Движението в участъка пътен възел Ветрино – Неофит Рилски от км 389+717  до км 393+600 се осъществява в ляво платно двупосочно в платното в посока София, поради ремонтни дейности на асфалтовата настилка. По данни на Агенция „Пътна инфраструктура“ движението в участъка пътен възел Невша – Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка.\r\nПътните настилки в област Варна са влажни, очакват се превалявания придружени с гръмотевици и през днешният ден. Над Черноморието ще има променлива облачност с максимални температури между 25° и 29° градуса.\r\nПо данни на Агенция „Пътна инфраструктура“ движението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”, които ще продължат до есента.\r\nОстава ограничението за тежкотоварни автомобили МПС над 10 т. по път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100. Движението се осъществява по  обходен маршрут: Кичево – Оброчище.  В участъка от км 125+000 до км 165+000 движението се осъществява с повишено внимание, поради монтаж на ограничителни системи.\r\nПо третокласната пътна мрежа по направление Старо Оряхово – Гроздьово от км 23+403 до км 41+705 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.06.05", "title": "Варна: Пътен възел Неофит Рилски остава затворен до края на юни"}
{"url": "http://www.focus-news.net/news/2018/06/05/2529998/gabrovo-kosene-na-treva-se-izvarshva-v-uchastak-ot-patya-mezhdu-sevlievo-i-veliko-tarnovo-neka-vodachite-karat-s-povisheno-vnimanie.html", "text": "Косене на трева се извършва в участък от главен път E-772 между Севлиево и  Велико Търново. Нека водачите карат с повишено внимание в отсечката от км 81+000 до км 101+565. От Областно пътно управление – Габрово уточниха, че дейностите трябва да приключат до края на работния ден. От там съобщиха за Радио „Фокус“ – Велико Търново, че условията за пътуване в региона са добри. Настилките са сухи, а времето – слънчево и ясно. Трафикът към този час е интензивен. Допълнително въведени ограничения няма. Отворен за движение е прохода Шипка, но там все още е в сила забраната за товарни автомобили над 12 тона. Строително монтажни дейности текат в участък от пътя между Севлиево и село Драгановци. Водачите трябва да карат с повишено внимание  в отсечката от  км 0+000 до км 14+600. Срокът за приключване на дейностите е 22 юни. В едната лента се пренасочва трафика в друг участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Пропаднал участък затруднява предвижването и по пътя между Габрово и село Стоманеците. Свлачището е при км 7+060. Там една от лентите за движение е стеснена, поставена е сигнализация. Ремонтът ще приключи до 30 юни.\r\nЛуиза ТРАНЧЕВА", "date": "2018.06.05", "title": "Габрово: Косене на трева се извършва в участък от пътя между Севлиево и Велико Търново, нека водачите карат с повишено внимание"}
{"url": "http://www.focus-news.net/news/2018/06/05/2530001/pregled-na-dobrudzhanskiya-pechat.html", "text": "Детски панаир ще се проведе в Добрич, съобщава на първа страница вестник „Нова добруджанска трибуна“. Панаирът е организиран от Община град Добрич в дните 9 и 10 юни. Входът е свободен. Заниманията ще се проведат в часовете от 10,00 до 18,00 часа. Тазгодишното издание на панаира включва над 40 културно-образователни събития. Местата на панаира са площад „Свобода“ и Регионален исторически музей. „Холандският ансамбъл „Чубрица“ще запее в български народни ритми на сцената в Добрич“, съобщава всекидневникът. Концертът е на 8 юни. Хоровият състав от Амстердам има вече 15-годишна творческа история. Първото вдъхновение провокира народната певица Галина Дурмушлийска, дългогодишен солист на Професионалния фолклорен ансамбъл „Добруджа“. „Биляна“, „Девойко мари хубава“, „Изгряла зора Деница“ и други обичани български народни песни достигат до холандската публика чрез изпълненията на хор „Чубрица“. До есента ще заработи в Добрич репатриращ автомобил, съобщава всекидневникът. По този начин Община град Добрич ще следи за реда при паркирането. Ще заработи и наказателен паркинг за колите в нарушение. Общинският съвет на Добрич вече е приел нови текстове, свързани с функционирането на репатратора и наказателния паркинг. „Отхвърлиха иск за над 200 000 лева срещу бившия шеф на поликлиниката“, съобщава на първа страница другият регионален вестник „Добруджанска трибуна“. Искът е отхвърлен като неоснователен и недоказан. Предявен е от „Диагностично - консултативен център – I в Добрич за сумата от 204 777лв. срещу бившия управител на дружеството д-р Велина Комарева. Лечебното заведение е претендирало да получи обезщетение за имуществена вреда в размер на 157760,52 лв., причинена от незаконосъобразни разпоредителни действия, извършени от бившия управител в периода от 1 януари 2011 г. до 31 август 2015 г., както и 47016,15 лв. обезщетение за забава върху главницата. „10 европейски държави ще участват във фестивала „Черноморски звуци“, съобщава изданието. 21 хорови състава от 10 европейски държави ще участват в тазгодишното издание на фестивала. Ще се представят артисти от България, Сърбия, Хърватска, Литва, Холандия, Естония, Полша, Финландия, Украйна и Русия. 8-то издание на фестивала ще се проведе от 6 до 10 юни в Балчик. Открит е любителският риболовен сезон в страната, съобщава всекидневникът. До 15 юни обаче остава забраната за рибностопански обекти на надморска височина от 500 до 1500 метра и за улов на калкан в Черно море.", "date": "2018.06.05", "title": "Преглед на добруджанския печат"}
{"url": "http://www.focus-news.net/news/2018/06/05/2529986/mkd-makedoniya-kosovskite-medii-otrichat-nyama-srabska-voyska-na-granitsata.html", "text": "Медиите в Прищина отричат обвиненията си само няколко часа, след като съобщиха че на граничния пункт „Ярине“ са били забелязани въоръжени сръбски военнослужещи, обобщава „МКД“.\r\n„Редовната армия на Сърбия и жандармерията бяха разположени в неделя сутринта в близост до граничния пункт Ярине с Косово в северната част на страната“, обяви в понеделник Gazeta Express.\r\nKosovapress съобщи, че има няколко въоръжени военнослужещи на границата между Косово и Сърбия, но е установено че това не е истина, съобщи същият портал, цитирайки „Газета Metro“.\r\n„Метро“ съобщи, позовавайки се на свои източници от „висшите кръгове на косовската полиция на север“, че всичко свързано със сръбската армия е „измислица и погрешна информация“ и че на Ярине няма нито един сръбски военнослужещ.\r\nПредполагаемото присъствие на сръбската армия в близост до Ярине не предизвика реакцията нито на косовската полиция, нито на представителите на косовските институции. Йонислав Дочев", "date": "2018.06.05", "title": "„МКД“ (Македония): Косовските медии отричат: няма сръбска войска на границата"}
{"url": "http://www.focus-news.net/news/2018/06/05/2529991/pregled-na-osnovnite-temi-v-starozagorskiya-pechat.html", "text": "„Изгониха общински съветник ром от заведение за хранене“ е челото на вестник „Старозагорски новини”. Общинският съвет от Стара Загора Юсни Ибрям, който през март т.г. със собствени средства ремонтира съборената от бурята къща на самотно живееща в село Кравино 83-годишна старица, вчера стана жертва на дискриминационно отношение. Инцидентът се е случил сутринта около 7:30 часа в старозагорска закусвалня на ул. \"Ген. Гурко\", където общинският съветник завел двама свои строителни работници да закусят. Той си взел пилешка супа, в която се оказало, че няма нищо друго освен вода и фиде. \"Опитах се най-вежливо да попитам защо в супата няма нито пиле, нито дори картофи, но обслужващата служителка започна да ме хока. Поисках да разговарям с управителя на заведението, но тя отказа да го повика и ме изгони. Недоумявам как един служител на заведение може да се държи така с клиентите си. Бях изгонен, защото съм с тъмна кожа, това беше проява на дискриминационно отношение към мен\", обясни случилото се Юсни Ибрям. Той уточни, че за пръв път влиза в тази закусвалня, но прибягнал до услугите й, тъй като обектът, на който работели, бил наблизо. От закусвалнята вчера заявиха пред медиите, че подобен инцидент въобще се е състоял. \"Това не е вярно. Аз си пазя работното място и всички за мен са клиенти. Аз бях сутринта на смяна, цял ден съм\", заяви служителката. Подобен отговор беше най-удобният вариант за излизане от ситуация, защото едва ли някой служител ще признае, че е изгонил ром от заведението, в което работи. А и медията ни не сметна за необходимо да уточнява, че става дума за общински съветник, човек, който е помагал на хора с безизходица. Ще припомним само, че Юсни Ибрям беше човекът, който, след като научил от медиите за трагедията, сполетяла самотната старица от опанското село Кравино, пръв предложи услугите си и в най-голямата виелица посети развалините. Ремонтът на къщата беше завършен по Великден, а колко е струвало това на Юсни, никой така и не узна. \r\n„Тръгна подписка за връщане името на връх Свети Никола“ е следващо заглавие в старозагорския ежедневник. По предложение на казанлъшки партийни кадри на БКП с указ през 1951 година връх Свети Никола е преименуван на \"Столетов връх\", а през 1977-а същият получава името връх Шипка. По този начин от 1977 г. се установяват два върха с едно и също име \"Шипка\" на разстояние само от един километър помежду им. Единият - старият Св. Никола - е с височина 1326 м, а другият, отстоящ на около 1000 м на север-северозапад от него, който винаги се е наричал Шипка, е висок 1232 м. Тогава никой не предвижда затрудненията, които ще последват от последното преименуване, въвеждащо дублиране на имената на двата исторически върха. Днес с името \"Шипка\" се свързва най-често този връх, на който се намира Паметникът на Свободата, носил до преди няколко десетилетия името \"Св. Никола\". Само малка част от посетителите на тези исторически места знаят за съседния връх Шипка, който през 1877 г. е включен в главната отбранителна позиция, на който е бил Командният пункт на ген. Н. Столетов и където са се разиграли не по-малко драматични и героични събития през лятото и есента на 1877 г. Всички тези перипетии са залегнали в основата на историческото изследване на казанлъчанина проф. д-р Петко Ст. Петков, озаглавено \"Книга за върховете Свети Никола и Шипка\". Книгата вече бе представена при голям интерес в Казанлък и Стара Загора. А на 21 юни предстои нейната премиера и в София, на която са поканени редица светила на българската историческа наука и видни общественици. Според замисъла на проф. Петков тогава в Президентството ще бъде внесено официално искане за възстановяването на историческата истина. В подкрепа на тази петиция в момента текат подписки в Кюстендил, Велико Търново, Габрово, Плевен и други градове. Желаещите да подкрепят подписката в Стара Загора и Казанлък могат да го сторят, ако отидат до някой от православните храмове до 14 юни. Глас народен, глас Божий! \r\n„И производителите на череши ще блокират АМ „Тракия“, пише още вестникът. На протест заради ниските изкупни цени излизат собственици на черешови градини в Старозагорска област, сборният пункт е от 12:00 часа във вторник край надлеза над автомагистрала \"Тракия\", по пътя от Стара Загора за Хасково. \"Ситуацията е трагична, има огромни количества плодове, които няма на кого да продаваме, защото търговците търсят единствено индустриални череши. Под различен претекст се отказва нашата продукция, цената от 0.85 лв. слезе на 0.80, с тенденция да пада още, а ние плащаме на берачите по 0.40 лв./кг, съобщи собственикът на две градини от по 80 дка в околностите на Стара Загора Стилиян Генов. По думите му в момента имало само неколцина търговци, които изкупували масово черешовата реколта, помежду им имало негласно споразумение за ниските цени. От Община Стара Загора са разрешили провеждането на протест, без да се стига до затваряне на пътя, но в аванс производителите на череши дадоха да се разбере, че най-вероятно ще изсипят част от продукцията си на асфалта. Те настояват за намеса на държавата и искат доплащане заради загубите, които търпят. Очаква се към местните земеделски производители да се присъединят техни колеги от района на Сливен. Протестът ще продължи до към 16:30 часа. Само в община Павел баня през последните 4 години са създадени около 5 000 дка черешови насаждения, в момента там беритбата е в разгара си. Информирани източници споделят, че изкупната цена е в рамките на 1 лв./кг, като черешите заминават за Румъния. \"В момента е първата една трета от кампанията, реколтата е много богата, от години сме нямали толкова много плод. В Гърция имаше обилни дъждове, износът им беше много рисков и по-голямата част от продукцията се доставя на борсите в София, Пловдив и Букурещ. Намесиха се и колеги-черешари от Сърбия и Македония, които изпращат най-едрите от плодовете си в Русия, а по-дребните - на нашия пазар\", коментира председателят на Добруджанския овощарски съюз Димитричка Търпанова. Тя напомни, че вече втора година се водят разговори с Министерствата на земеделието и финансите, както и с Парламентарната комисия по земеделие да бъде въведена обратна ставка на ДДС за плодовете и зеленчуците, като механизъм за ограничаване на печалбите на нерегламентирания внос от съседните страни.", "date": "2018.06.05", "title": "Преглед на основните теми в старозагорския печат"}
{"url": "http://www.focus-news.net/news/2018/06/05/2530004/varnatrafikat-v-grada-e-natovaren-poradi-vcherashniya-poroy.html", "text": "Трафикът във Варна е натоварен в резултат на вчерашния порой, предаде репортер на Радио „Фокус“- Варна. Движението в града постепенно се нормализира, като натоварени остават главните артерии „Цар Освободител“, „Сливница“, „Владислав Варненчик“. Продължава ремонтът на бул. „Васил Левски“. Във връзка с изпълнението на проекта за реконструкция и рехабилитация на канализационна мрежа в селищно образувание „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временна организация на движението е въведена и поради ремонтните дейности на ул. „Мара Тасева“ в кв. „Аспарухово“. Остава затворено едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“. Въведено е изменение по направленията от и към центъра на Аспарухово и движението ще се осъществява двупосочно в едното платно. Улица „Мара Тасева“ все още е затворена, като движението е  пренасочено по бул. „Народни будители“, който ще бъде отворен след строителството  на кръгово кръстовище.\r\nМилена СТОЕВА", "date": "2018.06.05", "title": "Варна:Трафикът в града е натоварен поради вчерашния порой"}
{"url": "http://www.focus-news.net/news/2018/06/05/2530006/mevlyut-chavushoglu-zabranata-za-provezhdane-na-predizborni-kampanii-v-germaniya-samo-nasarchava-nashite-poddrazhnitsi.html", "text": "Първият дипломат на Анкара Мевлют Чавушоглу е убеден, че мнозинството турци в Германия ще гласуват за Реджеп Тайип Ердоган на предстоящите на 24 юни общи избори в страната, отбелязва германският национален ежедневник Die Frankfurter Allgemeine Zeitung. Забраната за провеждане на предизборни кампании на територията на Германия единствено „насърчава нашите поддръжници\", изрази увереност министърът на външните работи на Турция. \r\nЧавушоглу сподели, че очаква резултатите от гласуването в Германия да бъдат сходни с тези, отчетени при провеждането на референдума за конституционни промени. Турците в Германия гласуват от този четвъртък, 7 юни.Тереза Герова", "date": "2018.06.05", "title": "Мевлют Чавушоглу: Забраната за провеждане на предизборни кампании в Германия само насърчава нашите поддръжници"}
{"url": "http://www.focus-news.net/news/2018/06/05/2530007/dobrich-patnite-nastilki-sa-suhi-usloviyata-za-patuvane-v-oblastta-sa-dobri.html", "text": "Пътните настилки са сухи, условията за пътуване в областта са добри, предаде кореспондентът на Радио „Фокус” – Варна. Няма въведени временни ограничения на движението на автомобили в областта. До 30 септември тази година движението по Околовръстния път на Добрич се осъществява с повишено внимание поради ремонтни дейности. Движението по път II-71 Силистра – Добрич в района на с. Коларци също се осъществява с повишено внимание поради пропадане на част от пътното тяло. Ремонтните дейности продължават до 22 юни. Движението и по двата пътни участъка е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е облачно, тихо е, възможни са превалявания от дъжд, температурата на въздуха е около 19 градуса към 8,30 часа. \r\nЖулиета НИКОЛОВА", "date": "2018.06.05", "title": "Добрич: Пътните настилки са сухи, условията за пътуване в областта са добри"}
{"url": "http://www.focus-news.net/news/2018/06/05/2529997/nova-makedoniya-makedoniya-nato-zapochva-da-ohranyava-vazdushnoto-prostranstvo-na-cherna-gora.html", "text": "От 5 юни въздушното пространство на Черна гора ще се пази от НАТО, а първите държави, които ще извършват патрули, са Гърция и Италия, отбелязва скопското електронно издание „Нова Македония“.\r\n„Тъй като Черна гора няма бойни самолети, съюзниците ще й помогнат да обезпечи въздушното си пространство“, съобщиха по-рано Алианса. Гръцките и италиански самолети няма да бъдат дислоцирани в бази в Черна гора, а ще бъдат задействани само при необходимост.\r\n„Airpolicing\", както се подчертава от НАТО, не е отговор на конкретна заплаха, а важен компонент, който НАТО предоставя като сигурност за своите членове, се казва в изявление на НАТО..Тереза Герова", "date": "2018.06.05", "title": "„Нова Македония“ (Македония): НАТО започва да охранява въздушното пространство на Черна гора"}
{"url": "http://www.focus-news.net/news/2018/06/05/2530011/pregled-na-osnovnite-temi-vav-velikotarnovskiya-pechat.html", "text": "„Търновец купи 6 т фракция, сам запълва дупките пред дома си“ е заглавие от първа страница на областния всекидневник „Янтра Днес”. 6 тона фракция закупи Николай Владимиров от Велико Търново, за да запълни огромните дупки пред дома си на ул. „Колю Гайтанджийски“, намираща се над Стара болница. „По инициатива на депутата Милен Михов комисия ще търси грешки в учебниците“ е друго заглавие от днешното издание.  Експертна комисия, сформирана от образователния министър Красимир Вълчев, ще проверява съдържанието на учебниците за грешки, неточности и скрита реклама. „Апелативен съд – В. Търново получи почетния плакет на Министерство на правосъдието“, пише още вестникът. Почетният плакет на Министерство на правосъдието получи Апелативен съд В. Търново, на официална церемония в музей „Възраждане и Учредително събрание“. Отличието бе връчено от заместник – министър Десислава Ахладова. „Повредиха камерите за скорост край Джулюница“ е новина от криминалната хроника. В изданието ще откриете и материал, посветен на новите европейски правила за защита на личните данни, за които, според експерта Симеон Димитров, „голяма част от фирмите не са готови“. \r\n„Двама млади специалисти по ушно-гърлени болести ще лекуват по немски модел във Велико Търново“  е заглавие от другия областен ежедневник „Борба“. Ръководството на МОБАЛ „Д-р Стефан Черкезов“ в края на миналата година привлече двама лекари с взета в Германия специалност по отоларингология за разкриване на сектор по ушно-гърлени болести.  „Олга от Сибир откри рая в Мусина“ е друга тема от вестника. Олга Рибакова от Русия, или както я наричат приятелите и Оля, обиколила много от най-красивите и атрактивни дестинации по света, но срещата с великотърновското село Мусина изпълнила сърцето на чужденката с любов от пръв поглед. „На 70 случая на сексуално насилие над деца са регистрирани миналата година“ е друга тема от всекидневника. Дискусия за киберпрестъпността и безопасно поведение в интернет се състоя във Велико Търново, която е част от европейска кампания. „Над 70 случая на сексуално насилие над деца са регистрирани за миналата година, а само тези дни има два ареста в Кюстендил“, каза Явор Колев, шеф на „Киберпрестъпления“ в ГДБОП. На първа страница на областния ежедневник е поместен и материал, разказващ за 120 „млади юначета“, които бяха на гости във Военния университет.", "date": "2018.06.05", "title": "Преглед на основните теми във великотърновския печат"}
{"url": "http://www.focus-news.net/news/2018/06/05/2530009/pazardzhik-dvizhenieto-se-osashtestvyava-v-edna-lenta-po-patya-belitsa-poibrene-ot-25-km-do-35-km-poradi-remontni-deynosti.html", "text": "Натоварено е движението по главните пътища на областта. Това съобщи за Радио „Фокус“ - Пазарджик дежурният в Областно пътно управление - Пазарджик .Пътните настилки са сухи. Въведено е ограничение по пътя Белица – Поибрене от  25 км до 35 км. Движението се осъществява в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.05", "title": "Пазарджик: Движението се осъществява в една лента по пътя Белица – Поибрене от 25 км до 35 км поради ремонтни дейности"}
{"url": "http://www.focus-news.net/news/2018/06/05/2530010/ministar-nikolina-angelkova-zavedeniyata-v-slanchev-bryag-otgovaryat-na-zakona-za-ustroystvoto-na-chernomorskoto-kraybrezhie.html", "text": "Заведенията в Слънчев бряг отговарят на Закона за устройството на черноморското крайбрежие. Това каза министърът на туризма на Република България Николина Ангелкова в предаването „Здравей България“ по Нова телевизия. „Вчера направихме проверка на всички плажове в Слънчев бряг, които правим всяка година преди началото на туристическия сезон, за да се уверим, че се спазват изискванията на Закона за устройството на черноморското крайбрежие. Съгласно него абсолютно всички обекти, които са разположени по-специално на територията на Слънчев бряг, както и цитираните 5 заведения, изцяло попадат в одобрената от мен схема. Те са там от повече от 10 години и не са променяли своите параметри. Мога да ви уверя, че плажовете в Слънчев бряг са едни от най-инспектираните от абсолютно всички институции. Всички заведения и обекти са в схемата, одобрена от мен и отговарят изцяло на изискванията на закона“, допълни тя. „Миналата година бяха правени много проверки на същите тези заведения. Становище от РДНСК-Бургас информира, че след направената от тях проверка, конструкциите, с които са направени заведенията, отговарят на изискванията за преместваеми обекти. Не съм органът, който да констатира дали да бъдат премахнати, или не дадени обекти. Този контрол е в ръцете на общинската администрация“, каза още Ангелкова.", "date": "2018.06.05", "title": "Министър Николина Ангелкова: Заведенията в Слънчев бряг отговарят на Закона за устройството на черноморското крайбрежие"}
{"url": "http://www.focus-news.net/news/2018/06/05/2530002/sport-mariya-sharapova-shte-igrae-sreshtu-garbine-mugurusa-za-myasto-na-polufinalite-na-rolan-garos.html", "text": "Мария Шарапова ще играе срещу Гарбине Мугуруса за място на полуфиналите на Откритото първенство по тенис. Испанката, трета поставена в основната схема, се наложи с 2:0 сета над Леся Цуренко, след като украинката се отказа заради контузия. Така стана ясно, че победителката в турнира от 2016-та година ще играе срещу Шарапова. \r\nДо този момент руската тенисистка има три победи над Мугуруса, но двете не са се срещали на корта от 2014-та година насам. През този период испанката спечели две титли от турнири от „Големия шлем“, включително „Ролан Гарос“.", "date": "2018.06.05", "title": "Спорт: Мария Шарапова ще играе срещу Гарбине Мугуруса за място на полуфиналите на „Ролан Гарос“"}
{"url": "http://www.focus-news.net/news/2018/06/05/2530013/ministar-neno-dimov-plastmasata-e-seriozno-predizvikatelstvo-pri-opazvane-na-sredata.html", "text": "Пластмасата е едно от много сериозните предизвикателства при опазването на околната среда. От една страна, това е продукт и материал, който е решил редица проблеми в исторически план, но който създава други проблеми, които е дошло времето да бъдат решавани. Това коментира в предаването \"Денят започва\" БНТ министърът на околната среда и водите Нено Димов.\r\n\"Факт е, че различните прогнози говорят за 2025 до 2050, което е сравнително малък отрязък от време, в което, ако продължи тренда в момента, същото развитие, в световния океан ще има много повече пластмаса, отколкото риба. Тази аларма е навременна.\r\nПредложението на Комисията за пластмасата е поредица от политики\", обясни той. \"Целенасочени действия от последните няколко години, които целят именно това - преодоляване на замърсяването от пластмаса\", подчерта Димов.\r\nСпоред него обаче трябва да е ясно и да се направи сериозен анализ с какво ще бъде заменена пластмасата и как ще се повлияе на икономиката. \"Има много засегнати страни и трябва да бъде намерен баланс\", обясни той.\r\n\"Всяка индустрия ще защитава своите интереси и затова не случайно казах, че трябва да се намери баланс. От една страна, ако прекратим използването на пластмаса от утре, всъщност много трудно ще стане, да не кажа, че не е възможно, от друга страна, проблемът е налице и трябва да се намери решение на този проблем. Между тези две неща трябва да се търси баланс и скорост\", коментира министър Димов.", "date": "2018.06.05", "title": "Министър Нено Димов: Пластмасата е сериозно предизвикателство при опазване на средата"}
{"url": "http://www.focus-news.net/news/2018/06/05/2530014/kyustendil-kosene-na-trevni-ploshti-se-izvarshva-v-uchastak-ot-avtomagistrala-struma-mezhdu-dolna-dikanya-i-tunel-blatino.html", "text": "Косене на тревни площи се извършва в участък от автомагистрала „Струма” между Долна Диканя и тунел „Блатино”. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание и съобразена скорост, спазвайки пътната сигнализация. Срокът за приключване на дейностите е 8 юни. Поради свличане на земна маса върху пътното платно движението в района на Рилски манастир се извършва само в едната лента. Срокът е до 8 юни. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.06.05", "title": "Кюстендил: Косене на тревни площи се извършва в участък от автомагистрала „Струма” между Долна Диканя и тунел „Блатино”"}
{"url": "http://www.focus-news.net/news/2018/06/05/2530012/burgas-dvizhenieto-se-izvarshva-v-edna-lenta-po-pat-i-6-aytos-vetren-na-razklona-za-balgarovo-poradi-patnotransportno-proizshestvie.html", "text": "Движението по път I-6 от км 427 до км 429 в участъка Айтос - Ветрен, на разклона за Българово, се извършва в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.06.05", "title": "Бургас: Движението се извършва в една лента по път I-6 Айтос - Ветрен на разклона за Българово поради пътнотранспортно произшествие"}
{"url": "http://www.focus-news.net/news/2018/06/05/2530005/evrodeputatat-angel-dzhambazki-prezhdevremennite-praznenstva-za-paketa-mobilnost-sa-izlishni-bitkata-teparva-predstoi.html", "text": "Преждевременните празненства за пакета „Мобилност“ са излишни, битката тепърва предстои. Това каза в сутрешния блок „Добро утро, България“ на Радио „Фокус“ евродепутатът от ВМРО Ангел Джамбазки по повод отхвърлените спорни точни, които и предизвикаха недоволството на родни превозвачи. По думите му въпреки добрите новини има множество нюанси, дори в приетите точки, които тепърва ще будят съмнение. „Самото предложение за плана „Макрон“ беше показателен пример за двойния стандарт, прилаган към страни от Източна Европа\", добави той. „Отпадна текстът, който задължаваше водачите да се прибират по родните си места на 21 дни, но само ако предварително уведомят къде ще почиват на 21-вия ден и то две седмици предварително. Това отново създава затруднения, защото водачът така трябва да си планира транспорта, за да каже къде ще бъде, което за транспорта е дълъг срок и ще бъде трудно. Има още една уловка - в третия документ от пакета се гласува връщането задължението на превозното средство да товари или разтоварва поне веднъж на 21 дни в държавата, в която е регистрирано. Това по същество означава връщане на камиона - дали ще е водачът или превозното средство е едно и също“, обясни той. „Вчерашното гласуване е добра новина за родния транспортен бизнес, но Западна Европа не се е отказала от прокарване на идеите си\", обясни Ангел Джамбазки. „Краят на казуса вероятно ще стане ясен през есента\", прогнозира евродепутатът.", "date": "2018.06.05", "title": "Евродепутатът Ангел Джамбазки: Преждевременните празненства за пакета „Мобилност“ са излишни, битката тепърва предстои"}
{"url": "http://www.focus-news.net/news/2018/06/05/2530008/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 5 юни. Това съобщиха от пресцентъра на дружеството.\r\nВъв връзка с подмяна на сградно водопроводно отклонение в кв. „Център“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Братя Миладинови“ от бул. „Сливница“ до ул. „Кирил и Методий“; ул. „Гривица“ от бул. „Христо Ботев“ до ул. „Братя Миладинови“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ ъгъла с ул. „Гривица“.\r\nВъв връзка с подмяна на сградно водопроводно отклонение в кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Железопътна“ от ул. „Кирил Пърличев“ до ул. „Босилеградска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на ъгъла на ул. „Железопътна„ и ул. „Босилеградска“.\r\nВъв връзка с подмяна на спирателни кранове на ул. „Гео Милев“, жк. „Христо Смирненски“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Боян Магесник“ от ул. „Слатинска река“  до бул. „Проф. Цветан Лазаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ Гео Милев № 164.\r\nВъв връзка с подмяна на сградно водопроводно отклонение на ул. „Константин Фотинов“, кв. „Васил Левски“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Константин Фотинов“ от ул. „Баба Тонка“ до ул. „Княгиня Тамара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Фотинов“ № 140.\r\nВъв връзка с монтаж на водомерен възел на ул. „Дамяница“, кв. „Карпузица“ се налага спиране на водоподаването от 09:30 до 12:00 часа на клиентите на „Софийска вода”, живеещи в района на: ул. „Средорек“ и ул. „Огнеборец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ъгъла на ул. „Средорек“ и ул. „Огнеборец“.\r\nВъв връзка с реконструкция на уличен водопровод на ул. „Хотнишки водопад“, в.з. Малинова долина се налага спиране на водоподаването от 10:00 до 21:00 часа на клиентите на „Софийска вода”, живеещи в района на: ул. „Хотнишки водопад“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хотнишки водопад“ на кръстовището с ул. „Душанци“.\r\nВъв връзка с изграждане на водомерна шахта и монтаж на водомерен възел в кв. „Факултета“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Суходолска“ №30. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ №30.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/05/2530015/germanskiyat-federalen-prokuror-d-r-peter-frank-e-na-poseshtenie-v-sofiya-po-pokana-na-glavniya-prokuror-sotir-tsatsarov.html", "text": "Д-р Петер Франк, федерален прокурор на Германия, е на официално посещение в София по покана на главния прокурор Сотир Цацаров. Това съобщиха от пресцентъра на Прокуратура на Република България. В програмата на визитата е предвидена среща с министър-председателя Бойко Борисов, както и среща в Народното събрание с председателя на Комисията по вътрешна сигурност и обществен ред Цветан Цветанов. Основна тема на разговорите в Прокуратурата на Република България е сътрудничеството в противодействието на тероризма.\r\nТова е втора среща на главните прокурори на двете страни, след посещението на главния прокурор Сотир Цацаров в Карлсруе, Германия в края на 2017 г. \r\nФедералната прокуратура в Германия е със седалище в Карлсруе, където е  Федералният Върховен съд, както и Конституционният съд. Федералната прокуратура има изключителна компетентност по отношение на наказателното преследване на тероризъм и другите престъпленията против републиката.\r\nД-р Петер Франк е германски федерален прокурор от 05.10.2015 г. Преди това е бил главен прокурор на Бавария. Работил е в Баварското държавно министерство на правосъдието, както и  като прокурор и съдия в Мюнхен.", "date": "2018.06.05", "title": "Германският федерален прокурор д-р Петер Франк е на посещение в София по покана на главния прокурор Сотир Цацаров"}
{"url": "http://www.focus-news.net/news/2018/06/05/2530017/burgas-dvama-dushi-sa-postradali-pri-katastrofata-na-patya-aytos-burgas-na-razklona-na-balgarovo.html", "text": "Двама души са пострадали при катастрофата на пътя Айтос - Бургас на разклона на Българово тази сутрин. Това съобщи за Радио „Фокус“ – Бургас Цветелина Рандева, говорител на ОДМВР - Бургас. „В 7.58 часа на главния път Айтос - Бургас, в района на разклона за град Българово е възникнал пътен инцидент между два леки автомобила. Единият е с пловдивска регистрация, а другият –  с бургаска. Единият от автомобилите не спира на пътен знак „стоп“, а директно се включва в движението, което довежда до катастрофата“, каза още Рандева. По думите ѝ точното състояние на пострадалите е в процес на изясняване. Те са приети в бургаска болница.\r\nКъм момента на мястото на инцидента продължава първоначалният оглед, като се изчакват и експерти, които да дадат повече данни за причината за инцидента и за вината на съответния водач.\r\nВеселина НИКОЛОВА", "date": "2018.06.05", "title": "Бургас: Двама души са пострадали при катастрофата на пътя Айтос - Бургас на разклона на Българово"}
{"url": "http://www.focus-news.net/news/2018/06/05/2530018/kyustendil-katastrofa-mezhdu-dva-leki-avtomobila-e-stanala-na-bulevard-rakovski-nyama-postradali.html", "text": "Катастрофа между два леки автомобила е станала на булевард „Раковски” в Кюстендил, предаде репортер на Радио „Фокус” – Кюстендил. Пътният инцидент е възникнал преди пешеходната пътека в района на Гимназията по туризъм. Сблъскали са се два леки автомобила. На място има екип на „Пътна полиция”. Водачите и пътниците са извън автомобилите, няма пострадали. Нанесени са сериозни материални щети на превозните средства. Движението се осъществява в едната лента.\r\nВенцеслав ИЛЧЕВ", "date": "2018.06.05", "title": "Кюстендил: Катастрофа между два леки автомобила е станала на булевард „Раковски”, няма пострадали"}
{"url": "http://www.focus-news.net/news/2018/06/05/2530022/api-ot-1000-chasa-do-1800-chasa-se-spira-dvizhenieto-na-lekite-avtomobili-po-avtomagistrala-lyulin-za-obrushvane-na-skatove-pri-9-ti-km.html", "text": "Днес и утре (6 юни) от 10.00 часа до 18.00 часа ще се спира движението на леките автомобили по АМ „Люлин“, в участъка от пътен възел „Даскалово“ до пътен възел „Мало Бучино“, за обрушването на скатове при 9-ти км. Това съобщиха от пресцентъра на Агенция \"Пътна инфраструктура\". За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. \r\nКамионите над 12 тона, преминаващи по АМ „Люлин“, ще бъдат спирани на интервали от два часа и ще изчакват на място. Първото спиране е от 10 ч. до 12 ч. Движението на тежкотоварния трафик ще бъде пуснато за един час от 12.00 часа до 13.00 часа. След това преминаването на МПС над 12 т отново ще бъде спряно за два часа. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.05", "title": "АПИ: От 10.00 часа до 18.00 часа се спира движението на леките автомобили по автомагистрала „Люлин“ за обрушване на скатове при 9-ти км"}
{"url": "http://www.focus-news.net/news/2018/06/05/2530000/pregled-na-osnovnite-temi-v-burgaskiya-pechat.html", "text": "„Дебнат родители на първолаци“ е водещото заглавие във всекидневника „Черноморски фар“. „За неверни адресни регистрации“ е подзаглавието на темата. Приключи първото класиране за прием в първи клас. По думите на Веселина Таралова, директор „Образование и демографски въпроси в Община Бургас, във всеки район на града има неприети по първо желание деца, но в същото време във всеки район има и свободни места в други училища. „Стрелецът от Слънчев браг призна за убийството на хазартния бос“ е другото заглавие на ежедневника. Прокуратурата е повдигнала обвинение за умишлено убийство на 37-годишен мъж, който беше задържан след показния разстрел на бизнесмен в Слънчев бряг.“Крият рекламите по чадърите с кръпки и боя“ е друго заглавие във вестника. Бургазлии показаха за пореден път , че твърдението за гения на българина е вярно, че каквито и регулации да му наложиш, той ще намери начин да ги изфинтира, се пише още в статията. „Симеонов се прецели в града на греха“, „Откри 11 незаконни обекта по Южния плаж в Сънито“, „Панайот Рейзи- кмет на Община Созопол за закона за шума“, „Не съм съгласен правилата да се сменят в последната минута на мача“, „Министърът на туризма Николина Ангелкова: „Черноморието не е санаториум, не можем да сложим вечерен час“ са другите водещи теми на ежедневника. Интервюто в днешния брой е със събеседник Павлина Градишка, директор на Професионална гимназия по туризъм „Проф. д-р Асен Златаров“. Темата е: „Училището ни има изграден през годините добър имидж“.", "date": "2018.06.05", "title": "Преглед на основните теми в бургаския печат"}
{"url": "http://www.focus-news.net/news/2018/06/05/2530016/kathimerini-osvobodeni-sa-i-poslednite-chetirima-turski-ofitseri-izbyagali-v-gartsiya-sled-opita-za-darzhaven-prevrat-sreshtu-erdogan.html", "text": "Последните четирима турски военнослужещи от осмината, които избягаха в Гърция след опита за държавен преврат срещу Реджеп Тайип Ердоган през лятото на 2016 г., напуснаха полицейското управление в Олимпийското селище след изтичането на 18-месечния максимален срок за задържането им, съобщава електронното издание на гръцкия вестник Kathimerini.\r\nИ осмината турски военнослужещите ще се установят на неназовано място, под строга полицейска защита. \r\nНа 23 май Държавният съвет даде убежище на втория пилот на военния хеликоптер, с който турските офицери пристигнаха Гърция. Очаква се неотменимото решение на висшия административен съд да повлияе на хода на делата на останалите седмина военнослужещи на Анкара.\r\nСлед като бъде публикувано решението на съда, на втория пилот ще бъдат издадени документи, които ще му позволят да пътува до друга европейска държава. Същото се очаква да се случи и с останалите седем турски военни. \r\nРешението за предоставяне на убежище на турските офицери разгневи Анкара, която обвинява осмината в участие в неуспешния преврат и многократно настоя за екстрадирането им. Върховният съд на Гърция отхвърли всички искания за екстрадиране с мотива, че в родината им няма да им бъде гарантиран справедлив процес.Тереза Герова", "date": "2018.06.05", "title": "Kathimerini: Освободени са и последните четирима турски офицери, избягали в Гърция след опита за държавен преврат срещу Ердоган"}
{"url": "http://www.focus-news.net/news/2018/06/05/2530019/ministar-nikolina-angelkova-mnogo-e-vazhno-proverkite-po-vreme-na-letniya-sezon-da-ne-narushavat-pochivkata-na-turistite-i-samata-turisticheska-deynost.html", "text": "Много е важно проверките по време на летния сезон да не нарушават почивката на туристите и самата туристическа дейност. Това каза министърът на туризма Николина Ангелкова в предаването „Здравей България“ по Нова телевизия. „За нас е изключително важно да задържим вниманието към България като туристическа дестинация. Това, което успяхме да постигнем с Министерството, местната власт, туристическия бранш с много усилия е един устойчив ръст от 5% всяко лято, което ни поставя като една устойчива дестинация“, допълни тя. „Това, за което ние работим от Министерството, е специален статут на националните курорти като промяна в Закона за туризма. За мен е важно българското Черноморие да предлага всякакъв вид туризъм. Слънчев бряг е известен като курорт за забавление и е редно да се обособят специални зони, по предложение на бранша – парти зони, за семеен туризъм и т.н. Да, проверки трябва да има, но начина на проверките е много важно как ще бъде изпълняван. Вчера при проверките установихме, че всички концесионери в Слънчев бряг и Св. Влас са спазили изискването да има специална пътека за хора в неравностойно положение, която да им осигурява достъп до плажа“, каза още министър Ангелкова.", "date": "2018.06.05", "title": "Министър Николина Ангелкова: Много е важно проверките по време на летния сезон да не нарушават почивката на туристите и самата туристическа дейност"}
{"url": "http://www.focus-news.net/news/2018/06/05/2530020/pazardzhik-okrazhniyat-sad-shte-gleda-delo-sreshtu-19-godishen-mladezh-obvinen-v-prichinyavane-katastrofa-pri-koyato-sa-zaginali-dvama-dushi.html", "text": "Окръжният съд ще гледа дело срещу 19-годишен младеж, обвинен в причиняване катастрофа, при която са загинали двама души, съобщиха за Радио „Фокус“ - Пазарджик от пресцентъра на Окръжен съд - Пазарджик. Делото е образувано по внесен от Окръжната прокуратура обвинителен акт. Срещу 19-годишния мъж е повдигнато обвинение за това, че на 29 октомври 2017 г. при управление на лек автомобил е нарушил правилата за движение по пътищата – шофирал е с превишена скорост, без свидетелство за правоуправление на МПС и след употреба на наркотично вещество. Подсъдимият е предизвикал пътно-транспортно произшествие, вследствие на което са загинали двама от спътниците му в автомобила. Делото е насрочено за разпоредително заседание. Обвиняемият е с мярка за неотклонение „Подписка“. Делото започва в 9.30 часа, съдия-докладчик е Коста Стоянов.", "date": "2018.06.05", "title": "Пазарджик: Окръжният съд ще гледа дело срещу 19-годишен младеж, обвинен в причиняване катастрофа, при която са загинали двама души"}
{"url": "http://www.focus-news.net/news/2018/06/05/2530021/tanjug-prishtina-e-blokirala-opitite-na-bryuksel-za-vazmozhno-nay-barzo-vazstanovyavane-na-dialoga-s-belgrad.html", "text": "По данни на сръбската държавна информационна агенция Tanjug Брюксел е планирал през настоящата седмица да бъде проведен нов кръг от техническия диалог за нормализиране на двустранните отношения между Белград и Прищина, но косовските власти са отказали да вземат участие.\r\nСпоред неофициални източници на агенцията в Брюксел, Европейската служба за външна дейност е поканила представители на експертните делегации на Белград и Прищина за нов кръг от техническия диалог, насрочен за  7-8 юни. Косово обаче е отхвърлило поканата, твърди сръбската агенция. Към настоящия момент не се привежда друга информация.Тереза Герова", "date": "2018.06.05", "title": "Tanjug: Прищина е блокирала опитите на Брюксел за възможно най-бързо възстановяване на диалога с Белград"}
{"url": "http://www.focus-news.net/news/2018/06/05/2530027/pss-dobri-sa-usloviyata-za-turizam-v-planinite-do-obyad.html", "text": "Добри са условията за туризъм в планините до обяд. Това съобщиха за Агенция „Фокус“ от Планинската спасителна служба (ПСС) при БЧК. Прогнозите следобед са за превалявания. В сутрешните часове температурите варират от 5 до 10-11 градуса. Облачността е висока и разкъсана. Духа слаб до умерен вятър по билата. Лифтовите съоръжения не работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.05", "title": "ПСС: Добри са условията за туризъм в планините до обяд"}
{"url": "http://www.focus-news.net/news/2018/06/05/2530028/sport-daniel-rikardo-shte-startira-s-nakazanie-v-kanada.html", "text": "Пилотът на „Ред Бул“ Даниел Рикардо ще получи наказание на старта за Гран При на Канада тази неделя. Австралиецът финишира първи в състезанието в Монако, въпреки че имаше проблем в двигателя, но сега повредените компоненти трябва да бъдат сменени, поясни техническият шеф на отбора Ейдриън Нюи.\r\nПовреденото устройство отговаря за възвръщането на енергия по време на спиране. Съгласно новите правила на Формула 1, всеки състезател има право само на два броя подобни устройства, а Рикардо вече се възползва от смяна на едно, което повреди в Бахрейн.  Наказанието за смяна е 10 места на стартовата решетка, но към настоящия момент все още не е известно с колко места назад в полпозишъна ще бъде върнат пилотът.", "date": "2018.06.05", "title": "Спорт: Даниел Рикардо ще стартира с наказание в Канада"}
{"url": "http://www.focus-news.net/news/2018/06/05/2530024/ministar-nikolina-angelkova-nadyavam-se-da-namalim-oshte-poveche-broykata-na-neohranyaemite-plazhove.html", "text": "Надявам се да намалим още повече бройката на неохраняемите плажове. Това каза министърът на туризма на Република България Николина Ангелкова в предаването „Здравей България“ по Нова телевизия. „Неохраняемите плажове за този сезон са със 17 по-малко от предходния. 86 са неохраняемите плажове – 13 в област Добрич, 23 в област Варна и 50 в област Бургас. Имаме още 3 плажа за природосъобразен туризъм\", обясни министър Ангелкова. \"По-голямата част от тях са трудно достъпни и не предлагат социализиран туристически продукт. За да можем максимално да намалим бройката на тези плажове вече финализирахме дългото обществено обсъждане по отношение на групиране на морските плажове - те да бъдат в 4 групи, съгласно техните характеристики. Надявам се ако това групиране влезе в сила да намалим още повече бройката на неохраняемите плажове“, допълни още тя.", "date": "2018.06.05", "title": "Министър Николина Ангелкова: Надявам се да намалим още повече бройката на неохраняемите плажове"}
{"url": "http://www.focus-news.net/news/2018/06/05/2530029/veliko-tarnovo-na-dva-signala-za-padnali-darveta-sa-reagirali-pozharnikari-ot-grada-prez-izminaloto-denonoshtie.html", "text": "На два сигнала за паднали дървета са реагирали пожарникари от града през изминалото денонощие. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ . Първото обаждане е получено на тел. 112 в 18.30 часа. То е за паднало дърво върху фасада на блок на улица „Плиска“ във Велико Търново. Вторият сигнал е получен 8 минути по-късно – за същия инцидент, но тук дървото е паднало върху пътното платно на улица „Арх. Георги Козаров“ в областния център. И двете произшествия са ликвидирани от местни пожарникари. Пострадали няма.„Фокус“ припомня, че за вчерашния ден в областта бе обявен жълт код за опасни валежи и силен вятър. Други регистрирани произшествия – няма.\r\nНадежда КРЪСТЕВА", "date": "2018.06.05", "title": "Велико Търново: На два сигнала за паднали дървета са реагирали пожарникари от града през изминалото денонощие"}
{"url": "http://www.focus-news.net/news/2018/06/05/2530030/zam-kmetat-na-sofiya-evgeni-krusev-shte-proveri-remonta-na-trotoarnite-nastilki-na-ul-gyueshevo-v-rayon-vazrazhdane.html", "text": "Зам.-кметът на София Евгени Крусев ще провери днес в 12 .00 часа ремонта на тротоарните настилки на ул. „Гюешево“ в район „Възраждане“. Проверката ще се състои в участъка от ул. „Иван Иванов“ до ул. „Иван Гешов“. Това съобщиха от пресцентъра на Столична община.", "date": "2018.06.05", "title": "Зам.-кметът на София Евгени Крусев ще провери ремонта на тротоарните настилки на ул. „Гюешево“ в район „Възраждане“"}
{"url": "http://www.focus-news.net/news/2018/06/05/2530026/ministar-neno-dimovdneshniyat-praznik-e-povod-da-se-zamislim-kak-zaedno-mozhem-da-namirame-resheniya-za-postigane-na-balansa-mezhdu-opazvaneto-na-prirodata-i-ikonomicheskoto-razvitie.html", "text": "Днешният празник е повод да се замислим как заедно можем да намираме решения за постигане на баланса между опазването на природата и икономическото развитие. Това се посочва в приветствие на министъра на околната среда и водите Нено Димов по случай Световният ден на околната среда, съобщават от МОСВ.", "date": "2018.06.05", "title": "Министър Нено Димов:Днешният празник е повод да се замислим как заедно можем да намираме решения за постигане на баланса между опазването на природата и икономическото развитие"}
{"url": "http://www.focus-news.net/news/2018/06/05/2530031/sliven-zatvoreni-za-tezhki-avtomobili-nad-10-t-sa-prohodite-tvardishki-i-vratnik.html", "text": "Трафикът в сливенската отсечка на АМ „Тракия“ е интензивен. В областта движението е натоварено, съобщиха от Областно пътно управление - Сливен. Натоварено е движението по пътя Сливен – Ямбол. Пътищата в Сливенско са сухи и нормално проходими. Затворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец.", "date": "2018.06.05", "title": "Сливен: Затворени за тежки автомобили над 10 т са проходите Твърдишки и Вратник"}
{"url": "http://www.focus-news.net/news/2018/06/05/2530033/dobrich-razyasnitelna-sreshta-vav-vrazka-s-obshtiya-reglament-otnosno-zashtitata-na-dannite-shte-se-provede-kavarna-na-13-yuni.html", "text": "На 13 юни от 17.00 часа в заседателната зала на община Каварна ще се проведе разяснителна среща относно\r\nРегламент (EС) 2016/679 — защита на физическите лица във връзка с обработването на лични данни и относно свободното движение на такива данни. Това съобщиха от пресцентъра на Община Каварна.", "date": "2018.06.05", "title": "Добрич: Разяснителна среща във връзка с Общия регламент относно защитата на данните ще се проведе Каварна на 13 юни"}
{"url": "http://www.focus-news.net/news/2018/06/05/2530034/yambol-sas-zapoved-na-kmeta-georgi-slavov-byaha-opredeleni-vodnite-obekti-v-obshtinata-v-koito-se-zabranyava-kapaneto-prez-letniya-sezon.html", "text": "Със заповед на кмета Георги Славов бяха определени водните обекти в общината, в които се забранява къпането през летния сезон. Това съобщиха от Община Ямбол. Разрешените за къпане места през летния период са: закрит плувен басейн в ПГ „В. Левски” и открит плувен басейн в комплекс „Вега“.\r\nЗабранява се къпането в следните водни площи: коритата на р. Тунджа, водоемите в местността Гърлата, язовир „Двата чучура” („Кринчовица“), Главен напоителен канал (ГНК) – 7 и  „Гребен канал”. Дирекция “Общинска собственост и икономически дейности“ съвместно с ОП  “Комунални и обредни дейности” се задължават да поставят табели, забраняващи къпането по основното корито на река Тунджа на територията на общината.\r\nСтопаните на разрешените за къпане места на територията на община Ямбол трябва да спазват най-строго всички изисквания на Наредбата за водноспасителната дейност и обезопасяването на водните площи, като осигурят водното спасяване, медицинска помощ и санитарно-хигиенно обезпечаване на обектите.", "date": "2018.06.05", "title": "Ямбол: Със заповед на кмета Георги Славов бяха определени водните обекти в общината, в които се забранява къпането през летния сезон"}
{"url": "http://www.focus-news.net/news/2018/06/05/2530025/sofiya-apelativniyat-sad-shte-gleda-deloto-sreshtu-nachalnika-na-patna-politsiya-blagoevgrad.html", "text": "Апелативният съд в столицата ще гледа делото срещу началника на „Пътна полиция“ - Благоевград – ст. инсп. Д. Ст. и Б.Ш. Това каза за Радио „Фокус“ - Пирин Иван Чолаков, адвокат на единият от обвиняемите. Първата насрочена дата за делото беше 31 май, но тогава то беше отложено заради болничен лист от Б.Ш. и молба за отлагане. На 25 май Окръжен съд - Благоевград взе решение след близо 6-часово дело Д. Ст. да остане в ареста. За другия обвиняем, съдът определи парична гаранция в размер на 7 000 лева.„Фокус“ припомня, че след специализираната акция на сектор „Вътрешна сигурност“ и Специализираната прокуратура в „Пътна полиция“-Благоевград, която се проведе на 22 май, бяха повдигнати обвинения на двама души. Единият е Д. Ст., началник сектор „Пътна полиция“ при ОДМВР – Благоевград, на който бе повдигнато обвинение за три престъпления. Едното от обвиненията е по чл. 339, ал.1 от НК за това, че без надлежно разрешително, което се изисква по закон е държал огнестрелно оръжие и боеприпаси. Второто обвинение, което му е повдигнато е за престъпление по служба по чл. 282 от НК. То е за това, че на 4 май тази година е превишил правата си, като е осигурил полицейски конвой от село Дамяница до село Бело поле на тежкотоварна извънгабаритна техника в нарушение с наложената за това забрана и без да има издадено разрешение от Областно пътно управление – Благоевград с цел да набави облага, която се изразява в незаплащане на пътни такси и от това е можело да настъпят немаловажни вредни последици. Третото престъпление, за което той е привлечен в качеството му на обвиняем е за подкуп, за това, че в качеството му на длъжностно лице, заемащо отговорно служебно положение, е поискал и е приел от различни лица дар и облага – пари, в размер на около 5 300 лева, вещи и услуги с имуществен характер и е нарушил службата си. Другото лице, което е привлечено като обвиняем е Б. Ш. Неговото обвинение е за подкуп, в който е участвал като помагач, улеснил е умишлено обвиняемият Д. Ст. да поиска и получи от различни лица дар и облага.\r\nНатали СТЕФАНОВА", "date": "2018.06.05", "title": "София: Апелативният съд ще гледа делото срещу началника на „Пътна полиция“-Благоевград"}
{"url": "http://www.focus-news.net/news/2018/06/05/2530032/vidin-natovaren-e-trafikat-po-glaven-pat-e-79-v-uchastaka-vidin-dunavtsi.html", "text": "Натоварен е трафикът по главен път Е-79 във Видинска област. Това каза за Радио „Фокус“ – Видин дежурният служител в Областно пътно управление. В посока граничен пункт „Дунав мост 2“ се движат предимно тежкотоварни автомобили, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.06.05", "title": "Видин: Натоварен е трафикът по главен път Е-79 в участъка Видин - Дунавци"}
{"url": "http://www.focus-news.net/news/2018/06/05/2530035/dobrich-tsentralna-gradska-chast-e-s-narusheno-vodopodavane-zaradi-deynosti-po-obnovyavane-na-vodniya-tsikal.html", "text": "Централна градска част е с нарушено водоподаване заради дейности по обновяване на водния цикъл, съобщиха от ВиК - Добрич. В Добрич с нарушено водоподаване поради отстраняване на аварии са по ул. „Хан Аспарух“ 11, в жк. „Балик“ бл. 44 и бл. 55. В областта с нарушено водоподаване в район „Добрич-селска\" са с. Драганово, с. Бранище, с. Росеново, Помпена станция (ПС) - Долина, в район „Балчик\" – Вилни зони „Сборно място и „Изгрев“, в район „Каварна\" - с. Могилище, водоем „Топола“ и с. Камен бряг, в град Тервел – улиците „Цар Иван Асен“ 2, ул. „Пирин“, ул. „Ком“ и ул. „Братя Миладинови“, в район „Генерал Тошево\" - с. Красен, с. Изворово, с. Василево -Птицефермата, в район „Шабла\" -  рибарско селище „Кария“ и в район „Крушари\" - с. Лозенец.", "date": "2018.06.05", "title": "Добрич: Централна градска част е с нарушено водоподаване заради дейности по обновяване на водния цикъл"}
{"url": "http://www.focus-news.net/news/2018/06/05/2530037/dimitar-margaritov-kzp-sega-potrebitelite-obmenyat-za-edin-den-danni-prez-internet-kolkoto-predi-za-godina.html", "text": "В момента толкова активно се обменят данни по Интернет през мобилните мрежи, че за един ден този трафик е колкото е бил преди за една година. Говорим за наистина колосални промени. Това заяви председателят на Комисията за защита на потребителите (КЗП) Димитър Маргаритов в предаването „Резонанс“ по телевизия „Евроком“, съобщиха от пресцентъра на КЗП. \r\nСпоред него многократно завишената консумация – от една страна, и все по-лесният достъп до Интернет за обмен на информация и чрез алтернативни канали, като Wi-Fi например – от друга, са сред катализиращите фактори за постепенното отпадане на таксите за роуминг и в Западните Балкани. По думите му процесът се подобрява най-вече за потребителите. „При всички случаи и операторите няма да са на загуба, дори и да се наложи да направят някакви инвестиции, които в средносрочен план с темпа, с който се развиват тези технологии, със сигурност ще им се изплатят“, добави той.  \r\n„Във време, в което можете да влезете във всяко кафене, ресторант, хотел, дори и в парк и да си пуснете безплатен интернет, в съседни държави да се плащат по 15 евро за мегабайт или по 3 евро за минута разговор не е адекватно“, коментира председателят на КЗП. Маргаритов изрази убеждението си, че всички мобилни оператори коректно ще въведат новите тарифи съгласно предложената от българския еврокомисар Мария Габриел пъртна карта за намаляване на таксите в следващите периоди. И даде пример, че са го направили при отпадането на таксите за роуминг в Европейския съюз през лятото на миналата година. Той отбеляза, че вече са факт и реални действия, а от началото на август ще започне първият етап на поевтиняването. „Целта е в рамките на следващото лято да говорим за десетократни понижения“, каза още Маргаритов.", "date": "2018.06.05", "title": "Димитър Маргаритов, КЗП: Сега потребителите обменят за един ден данни през интернет, колкото преди за година"}
{"url": "http://www.focus-news.net/news/2018/06/05/2530036/2-ma-dushi-sa-zaginali-a-39-sa-raneni-pri-katastrofi-prez-izminaloto-denonoshtie-v-stranata.html", "text": "2-ма души са загинали, а 39 са ранени при катастрофи през изминалото денонощие в страната                            \r\n39 души са ранени при катастрофи през изминалото денонощие, съобщиха от пресцентъра на МВР. В страната са станали 28 пътнотранспортни произшествия, при които има двама загинали. На територията на столицата са станали  53 леки и три тежки пътни инцидента, при които има един загинал и дтрима ранени.", "date": "2018.06.05", "title": "2-ма души са загинали, а 39 са ранени при катастрофи през изминалото денонощие в страната"}
{"url": "http://www.focus-news.net/news/2018/06/05/2530040/kyustendil-normalno-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.06.05", "title": "Кюстендил: Нормално се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/05/2530039/kyustendil-postanovkata-misteriyata-don-zhuan-shte-bade-predstavena-v-dupnitsa.html", "text": "Постановката „Мистерията Дон Жуан” ще бъде представена в Дупница. Това съобщиха за Радио „Фокус” – Кюстендил от Общински драматичен театър „Невена Коканова” – Дупница. Постановката ще бъде представена от 19.00 часа в големия салон на културната институция. Тя е най-новото заглавие в репертоара на Драматичен театър – Монтана. В основата на представлението стои пиесата от Анатолий Крим „Завещанието на целомъдрения женкар“. Ролята на Дон Жуан се играе от директора на театъра в Монтана Любомир Бояджиев. Участват още Тихомир Иванов, Асен Таков и Димитрина Проданова. Режисьор е Минчо Събев.\r\nВенцеслав ИЛЧЕВ", "date": "2018.06.05", "title": "Кюстендил: Постановката „Мистерията Дон Жуан” ще бъде представена в Дупница"}
{"url": "http://www.focus-news.net/news/2018/06/05/2530041/der-standard-vladimir-putin-zavarva-evropa-razdelena-mezhdu-straha-i-interesite.html", "text": "Държавният глава на Руската федерация Владимир Путин пристига във Виена в момент, в който Европа е разделена между страха и интересите си, коментират в редакцията на австрийския национален ежедневник Der Standard.\r\nВ столицата на Австрия обаче посрещат лидера на Кремъл с отворени обятия. Руският президент пристига на „златна сватба“: OMV празнува 50-годишнината от началото на доставките на руски газ, а на церемонията, освен главния изпълнителен директор на компанията Райнер Зееле, са поканени единствено Путин  и държавният глава на Австрия Александер Ван дер Белен.\r\nПутин обаче ще използва посещението, за да разговаря с австрийския канцлер Себастиан Курц. Това е втората двустранна среща на двамата лидери за малко по-малко от четири месеца – Курц бе в Москва в края на зимата, където представи Виена като истински мост за руснаците към Европа. \r\nМеждувременно температурите се затоплиха и в други държави: преди две седмици българският президент Румен Радев разговаря с Путин, открито поставяйки въпроса за втори шанс на газопровода „Южен поток“. В Русия обаче имаше и други височайши гости като канцлерът на ФРГ Ангела Меркел и френския президент Еманюел Макрон. \r\nКакви са причините за затоплянето? Последният кръг от американските санкции вероятно е довел до засилването на европейските симпатии към Русия. Както излизането от ядреното споразумение с Иран, така и затягането на санкциите срещу Москва от страна на САЩ не бяха обсъдени с европейските им партньори. А това доведе- съзнателно или не – до накърняване на техните интереси. \r\nНо ентусиазмът на европейците по отношение на Русия не е единодушен. Налице са сериозни резерви в балтийските страни и Полша например, чието поведение показва страха на Европа от мощния й съсед. Тереза Герова", "date": "2018.06.05", "title": "Der Standard: Владимир Путин заварва Европа разделена между страха и интересите"}
{"url": "http://www.focus-news.net/news/2018/06/05/2530044/vidin-69-godishen-mazh-e-stanal-zhertva-na-telefonna-izmama-sas-sumata-ot-1-200-leva.html", "text": "69-годишен мъж е станал жертва на телефонна измама със сумата от 1 200 лева. Това съобщиха от ОДМВР - Видин. 69-годишният жител на областния град е станал жертва на измамата вчера около 19.00 часа. Мъжът подал сигнал за случилото се на тел.112 към 21.30 часа. Изяснено било, че е оставил 1 200 лева на детска площадка до жилищен блок в к-с ”Вида”. Измамата е осъществена по познатата схема с полицейски сюжет – оказване на съдействие за залавяне на група измамници. В поредица от телефонни разговори с лице, представило се за полицай, видинчанинът бил убеден да съдейства на органите на реда. Работата на разследващите продължава, образувано е досъдебно производство. \r\nЗа пореден път видинските криминалисти напомнят да не се дават пари, под какъвто и да било предлог, поискани в телефонни разговори. Служителите на МВР не търсят финансово съдействие от гражданите при провеждане на операции за залавяне на престъпници.", "date": "2018.06.05", "title": "Видин: 69-годишен мъж е станал жертва на телефонна измама със сумата от 1 200 лева"}
{"url": "http://www.focus-news.net/news/2018/06/05/2530042/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Културните събития в календара на Свищовска община изобилстват през летните месеци. В идния уикенд ще се проведе още едно такова, което е традиционно и се радва на изключително голям посетителски интерес. В днешното издание на предаването „Добре дошли в Свищов“ на Радио „Фокус“ – Велико Търново ще Ви разкажем за предстоящото XIV издание на фестивала за антично наследство „Орел на Дунава“. Какво включва програмата, какви изненади са подготвили организаторите, кога и как ще се случи събитието ще попитаме един от основните виновници за неговото провеждане Стоян Проданов. И още в минутите на днешното предаване ще Ви представим две от носителките на наградите за развитие на културния живот, които Община Свищов присъжда ежегодно. Ще Ви запознаем с Връбка Попова, носител на приза „Цялостен принос в образованието и културата“ и Антоанета Георгиева, наградена с отличието „Достоен за Свищов“. Водещ на предаването днес е Луиза Транчева. Телефонът за връзка със студиото е 0885 303 375.", "date": "2018.06.05", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/06/05/2530043/d-r-emiliya-baeva-zam-kmet-na-dobrich-obshtinata-prodalzhava-da-osiguryava-sotsialnata-usluga-domashen-patronazh.html", "text": "Общината продължава вид социална услуга от 1 юни и това е осигуряване на социална помощ в домашни условия. Това съобщи зам.-кметът „Хуманитарни дейности“  Д-р Емилия Баева, предаде кореспондент на Радио „Фокус” – Варна. Зам.-кметът припомни, че проектът „Независим живот“, финансиран с евросредства е приключил на 31 май тази година. Със задоволство и радост д-р Баева посочи, че договорът за продължаване на социалната услуга е подписан, финансирането е от държавния бюджет и това е дало възможност грижите в домашни условия на нуждаещи се да се полагат без прекъсване. 81 потребители до края на 2018-та ще имат възможност да получават грижи в домашна среда. 42-ма са социалните работници по това направление – лични и социални асистенти и домашни помощници. „За следващата година се надяваме това да се превърне в държавно делегирана дейност и да има финансиране чрез единен разходен стандарт“, каза зам.-кметът. Д-р Баева отбеляза, че винаги има динамика както на потребители, така и на персонал и в този контекст от днес – 5 юни, до 8 юни Община град Добрич ще извърши нов подбор на потребители и доставчици на услугата от типа домашен патронаж. Допълнителните потребители и персонал ще бъдат включени само при наличие на допълнителен финансов ресурс, подчерта зам.-кметът. Община град Добрич изпълнява дейности по различни проекти със социална насоченост – „За моето бъдеще“ (продължаване на процеса на деинституционализация в Община град Добрич чрез подобряване на състоянието на социалната инфраструктурата създаване на нова услуга „Наблюдавано жилище“ и надграждане на услуги в Дневния център за деца с увреждания), „За равен шанс на децата“ (предоставяне на услуги за ранно детско развитие в Общностен център за деца и семейства за деца от 0-7 г. и техните семейства в риск) и др. \r\nЖулиета НИКОЛОВА", "date": "2018.06.05", "title": "Д-р Емилия Баева, зам.-кмет на Добрич: Общината продължава да осигурява социалната услуга домашен патронаж"}
{"url": "http://www.focus-news.net/news/2018/06/05/2530045/hurriyet-turtsiya-e-sazdala-11-regionalni-bazi-v-severen-irak-i-e-udvoila-prisastvieto-si-v-regiona.html", "text": "Турция е създала 11 регионални бази в Северен Ирак и е удвоила броя на войските си, разкри министър-председателят Бинали Йълдъръм и добави, че целта на военната операции е да „елиминира терористичната заплаха на [„Работническата партия на Кюрдистан“] ПКК преди да стигне до границата“, пише вестник Hurriyet.\r\n„Ние удвоихме нашето [военно] присъствие в Северен Ирак. Разполагаме с 11 регионални бази там. Нашата цел е да изкореним терора, преди терористите да могат да проникнат през нашата граница\", подчерта Йълдъръм пред репортери.\r\nИзявлението му бе направено на фона на засилването на турската военна дейност в региона, в който ПКК има тренировъчни лагери. Анкара иска да подготви действия срещу ПКК съвместно с иракското правителство.\r\nТурция трябва да гарантира сигурността на своите граници със Сирия и Ирак, откъдето ПКК и нейният сирийски филиал, „Народни отряди за самозащита“ (YPG) отдавна представляват заплаха, категоричен бе Йълдъръм. \r\n„Нашият проблем е на изток от Ефрат. Това означава, че все още имаме проблеми по протежение на хиляда  километра от границата ни“, допълни турският премиер.\r\nЙълдъръм също така заяви, че усилията на Турция да защити границата си чрез изграждане на стени и електронно наблюдение ще продължи, докато всичките й граници - от югоизточната провинция Хатай до източната провинция Ъгдър - бъдат защитени.Тереза Герова", "date": "2018.06.05", "title": "Hurriyet: Турция е създала 11 регионални бази в Северен Ирак и е удвоила присъствието си в региона"}
{"url": "http://www.focus-news.net/news/2018/06/05/2530038/liderat-na-bsp-korneliya-ninova-kam-evrokomisar-shefchovich-proektat-belene-e-vazhen-za-balgariya-i-es.html", "text": "Лидерите на партиите от Вишеградската четворка и председателят на БСП Корнелия Нинова се срещнаха в Братислава с Марош Шефчович, зам-председател на Европейската комисия и комисар с ресор \"Енергиен съюз\". Това съобщиха от пресцентъра на НС на БСП. Те обсъдиха енергийната сигурност на Европа. \"Запознах колегите си с проекта АЕЦ \"Белене\". Изразих позицията ни за необходимостта от изграждане на атомната централа\", заяви Нинова след срещата. Председателят на левицата обясни, че е  представила аргументи за важността  на проекта за България, за региона и за Европейския съюз. \"Заявих, че ще подкрепим българското правителство за построяването на централата. Проектът \"Белене\" е важен за България и ЕС. Г-н Шефчович изрази позиция, че българското правителство трябва да подготви и представи икономическа и финансова обосновка на проекта и да ги представи в Комисията. В тази връзка, информирах колегите, че народните представители от БСП сме внесли в парламента предложение да отпадне забраната за строителство- като първа стъпка за стартиране на целия процес по изграждане на АЕЦ Белене\", каза Нинова. По време на срещата е бил обсъден и докладът на БАН за централата.", "date": "2018.06.05", "title": "Лидерът на БСП Корнелия Нинова към еврокомисар Шефчович: Проектът \"Белене\" е важен за България и ЕС"}
{"url": "http://www.focus-news.net/news/2018/06/05/2530046/vidin-nivoto-na-reka-dunav-pri-novo-selo-se-e-ponizhilo-s-26-sm-prez-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 26 см и  водният стоеж е 235 см, съобщиха от местната Хидрометеорологична станция. Нивото на реката край Видин е 294 см, регистрираното е понижение от 8 см. Край Лом през последното денонощие повишението  в нивото на реката е 4 см и водният стоеж е 322 см. Нивото на реката край Оряхово е 206 см, там е регистрирано понижение за последното денонощие от 3 см. Температурата на водата край Ново село е 22,8 градуса, край Оряхово е 24,1 градуса.", "date": "2018.06.05", "title": "Видин: Нивото на река Дунав при Ново село се е понижило с 26 см през последното денонощие"}
{"url": "http://www.focus-news.net/news/2018/06/05/2530048/dobrich-akad-georgi-markov-predstavi-v-kavarna-knigata-si-balgarskoto-krushenie-1913.html", "text": "Aкад. Георги Марков представи в Каварна книгата си “Българското крушение 1913“. Това съобщиха от пресцентъра на Община Каварна. “Българското крушение 1913“ е поредният фундаментален труд на акад. Георги Марков. Има безброй книги, някои от които заслужават да бъдат прочетени, други дори да бъдат препрочетени, но тази книга заради изстраданите поуки в нея, трябва да стане настолна за всеки българин. Националните крушения в Историята връхлитат внезапно, но траят мъчително дълго. Втората балканска война само за един месец предопределя тежката съдба на нас, българите от първия оръдеен изстрел преди 104 години до ден днешен, за да споделяме с неизкоренима тъга, че „граничим със самите себе си“. \r\nС необикновено трудна задача се е захванал акад. Георги Марков, за да направи това свое цялостно и задълбочено изследване на Втората балканска война, той очертава и осветява ясно трите кръга на злополучния за България развой: вътрешен кръг на противоречиви взаимоотношения между монарха, правителството и Главното командване; среден кръг на съгласуваните действия на противобългарската коалиция и външен кръг на разнопосочната намеса на Великите сили. Външната политика и дипломацията са пряко зависими от военната стратегия и хода на военните действия. Българският национален въпрос не само че не се решава с максималистичната клетва „Всичко или нищо, сега или никога“, но се заплита още повече във въоръжения сблъсък „един против всички“ на Балканите. Стратегическите граници се налагат със сила над етническите, като печален израз на прословутото геополитическо явление „балканизация“. Съседите на България обаче упорстват, че жестоката несправедливост към един народ може да бъде „добре дошла“ справедливост за други народи. Историята твърде скоро и кърваво оправда техния „свещен егоизъм“ в пламъците на Първата световна война. \r\nКнигата „Българското крушение 1913“ е написана с познатия ярък и образен език на автора. Като никой друг историк акад. Георги Марков умее да казва много и с интересните и находчиви заглавия като: „Всичко или нищо, сега или никога“, „Игра на война към истинска война“, „Фронтови обръч и международно осиротяване“, „Свиване на знамената за по-добри времена“, „Българин да не остане!“ и др. И не без значение е, че авторът акцентира най-много на поуките.", "date": "2018.06.05", "title": "Добрич: Aкад. Георги Марков представи в Каварна книгата си “Българското крушение 1913“"}
{"url": "http://www.focus-news.net/news/2018/06/05/2530047/razgrad-24-godishen-mazh-e-postradal-pri-katastrofa-mezhdu-mikrobus-i-boklukchiyski-kamion-kray-s-getsovo.html", "text": "Микробус с русенска регистрация се е ударил в боклукчийски камион на входа за село Гецово. Това съобщиха от ОДМВР-Разград. Сигналът за катастрофата е подаден около 08.00 часа. Камионът на сметопочистващата фирма извършвал маневра „завой на ляво“ към сервиза в Гецово, когато бусът се блъснал в задната му част. При удара е пострадал водачът на микробуса – В.Д. на 24 години, който е откаран в МБАЛ-Разград със счупен крак. Движението в района на произшествието е възстановено.", "date": "2018.06.05", "title": "Разград: 24-годишен мъж е пострадал при катастрофа между микробус и боклукчийски камион край с. Гецово"}
{"url": "http://www.focus-news.net/news/2018/06/05/2530049/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Държавният глава на Руската федерация Владимир Путин пристига във Виена в момент, в който Европа е разделена между страха и интересите си, коментират в редакцията на австрийския национален ежедневник Der Standard.\r\nВ столицата на Австрия обаче посрещат лидера на Кремъл с отворени обятия. Руският президент пристига на „златна сватба“: OMV празнува 50-годишнината от началото на доставките на руски газ, а на церемонията, освен главния изпълнителен директор на компанията Райнер Зееле, са поканени единствено Путин  и държавният глава на Австрия Александер Ван дер Белен.\r\nПутин обаче ще използва посещението, за да разговаря с австрийския канцлер Себастиан Курц. Това е втората двустранна среща на двамата лидери за малко по-малко от четири месеца – Курц бе в Москва в края на зимата, където представи Виена като истински мост за руснаците към Европа. \r\nМеждувременно температурите се затоплиха и в други държави: преди две седмици българският президент Румен Радев разговаря с Путин, открито поставяйки въпроса за втори шанс на газопровода „Южен поток“. В Русия обаче имаше и други височайши гости като канцлерът на ФРГ Ангела Меркел и френския президент Еманюел Макрон. \r\nКакви са причините за затоплянето? Последният кръг от американските санкции вероятно е довел до засилването на европейските симпатии към Русия. Както излизането от ядреното споразумение с Иран, така и затягането на санкциите срещу Москва от страна на САЩ не бяха обсъдени с европейските им партньори. А това доведе- съзнателно или не – до накърняване на техните интереси. \r\nНо ентусиазмът на европейците по отношение на Русия не е единодушен. Налице са сериозни резерви в балтийските страни и Полша например, чието поведение показва страха на Европа от мощния й съсед.\r\n*** Канцлерът на Австрия Себастиан Курц предложи реформи в Европейския съюз, които предвиждат съкращаване на броя на комисарите с цел икономии от административните разходи, съобщава германският национален ежедневник Die Welt.\r\nКурц призова Брюксел „да подходи с внимание към парите на данъкоплатците“. Седмици преди началото на ротационното председателство на Австрия на Съвета на ЕС, Курц подчерта: „Мисля, че ако искаме да спасим Европа, Брюксел трябва да даде пример и да съкрати административните разходи“. \r\nКонкретно той предлага преди съкращения в ЕК: „Ако броят на комисарите бъде намален от сегашните 28 до 18, на базата на справедлива ротационна система, това ще доведе не само ще доведе до спестяване, но и ще направи ЕК също така по-ефективна и по-фокусирана\". \r\nОсвен това Курц твърди, че би било добре да има само едно седалище на Европейския парламент. „Разбира се, че е безсмислено да има две седалища на един и същи парламент – Брюксел и Страсбург. Сигурен съм, че в бъдеще ЕП ще се намира само на едно място“. Същевременно австрийският канцлер се показа като реалист: „Франция никога няма доброволно да се откаже от Страсбург“. \r\nПо правило ЕП заседава веднъж месечно от понеделник до четвъртък в Страсбург, Франция, а през останалата част от месеца се събира в Брюксел. Цената на тази двойна структура възлиза на около 200 милиона евро годишно. Секретариатът на ЕП е в Люксембург. Схемата се основава на споразумения, съгласно които институциите на ЕС следва да се намират в колкото се може повече страни. Не става въпрос само за престиж, но и за реални икономически интереси.\r\nВ разгорещен дебат за нова многогодишна финансова рамка за ЕС от 2021 Австрия призовава - наред с други нетни вносители като Нидерландия, Дания, Швеция и Финландия - сегашното ниво на разходите в бюджета на ЕС да не надвишават един процент от брутния вътрешен продукт.\r\nНо в разрез с това предложение, разходите се очаква да нараснат от 1,211 до 1,279 милиарда евро до 2027 г., което е равно на около 1,11 % от икономическата продукция. За кратко това е неприемливо. Австрия ще прехвърля 970 милиона евро за Брюксел всяка година.\r\nМногогодишната финансова рамка е вид таван за годишните бюджети. Тя определя размера на всяка бюджетна позиция и колко средства се изразходват във всяка държава-членка. Курц има амбицията да започне „тежки и дълги\" преговори. Въпреки това той приветства увеличените инвестиции в защитата на външните граници на ЕС. За разлика от тях, плановете за строги икономии във Виена се разглеждат критично.\r\n*** Последните четирима турски военнослужещи от осмината, които избягаха в Гърция след опита за държавен преврат срещу Реджеп Тайип Ердоган през лятото на 2016 г., напуснаха полицейското управление в Олимпийското селище след изтичането на 18-месечния максимален срок за задържането им, съобщава електронното издание на гръцкия вестник Kathimerini.\r\nИ осмината турски военнослужещите ще се установят на неназовано място, под строга полицейска защита. \r\nНа 23 май Държавният съвет даде убежище на втория пилот на военния хеликоптер, с който турските офицери пристигнаха Гърция. Очаква се неотменимото решение на висшия административен съд да повлияе на хода на делата на останалите седмина военнослужещи на Анкара.\r\nСлед като бъде публикувано решението на съда, на втория пилот ще бъдат издадени документи, които ще му позволят да пътува до друга европейска държава. Същото се очаква да се случи и с останалите седем турски военни. \r\nРешението за предоставяне на убежище на турските офицери разгневи Анкара, която обвинява осмината в участие в неуспешния преврат и многократно настоя за екстрадирането им. Върховният съд на Гърция отхвърли всички искания за екстрадиране с мотива, че в родината им няма да им бъде гарантиран справедлив процес.\r\n*** Лидерът на Лейбъристката партия Джереми Корбин обвини Тереза Мей, че е „твърде слаба“ за да се изправи срещу президента на САЩ Доналд Тръмп, заради решението му да наложи мита върху европейските стомана и алуминий, пише британският вестник The Independent.\r\nКорбин критикува това, което той нарича „плах отговор“ на правителството към решението, заявявайки че това е доказателство че Консервативната партия „е просто твърде слаба, за да се изправи срещу силните“.\r\nГоворейки по време на конференцията на профсъюза „GMB“ в Брайтън, Джереми Корби обвини Тереза Мей в опит да „угоди на Доналд Тръмп с надеждата да сключи изгодна търговска сделка със САЩ“.\r\n„Едностранните мита на Доналд Тръмп върху стоманата са грешни. Те рискуват да наранят работниците в САЩ и около света като предизвикат търговска война“, продължи Корбин.\r\nСпоред Корбин „плахият отговор на консервативното правителство е срамен провал да се застане срещу Тръмп“.\r\n„Консерваторите са твърде слаби, за да се изправят срещу силните и твърде паднали в краката им, дори ако искаха да го направят. Тереза Мей угажда на Доналд Тръмп с надеждата да сключи изгодна търговска сделка със САЩ, след като напуснем Европейския съюз. Търговските мита на САЩ показват, че това е безнадеждна мечта.“\r\n***", "date": "2018.06.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/06/05/2530050/blagoevgrad-obshtestveno-obsazhdane-na-tema-novi-pravila-za-dvizhenie-po-patishtata-predizvikatelstva-i-resheniya-shte-se-provede-v-yuzu-neofit-rilski.html", "text": "Обществено обсъждане на тема „Нови правила за движение по пътищата – предизвикателства и решения” ще се проведе в ЮЗУ „Неофит Рилски“. Това съобщиха от пресцентъра на висшето учебно заведение. Събитието ще започне в 13.00 часа в Правно-историческия факултет,  зала 301, Учебен корпус №6. Обсъждането е посветено на трите проектозакона в сферата на пътната безопасност, които са публикувани на официалната уеб-страница на Министерството на вътрешните работи. Встъпителна презентация с основните акценти от трите законопроекта ще представи г-н Красимир Ципов – заместник-министър на вътрешните работи.  Модератор на събитието ще бъде проф. д-р Веселин Вучков.", "date": "2018.06.05", "title": "Благоевград: Обществено обсъждане на тема „Нови правила за движение по пътищата – предизвикателства и решения” ще се проведе в ЮЗУ „Неофит Рилски“"}
{"url": "http://www.focus-news.net/news/2018/06/05/2530056/aebtri-shte-bade-domakin-na-33-toto-zasedanie-na-generalnata-asambleya-na-sayuza-na-asotsiatsiite-za-mezhdunarodni-prevozi-v-regiona-na-chernomorsko-ikonomichesko-satrudnichestvo.html", "text": "На 8 юни 2018 г. Асоциацията на българските превозвачи за международни превози и пътищата (АЕБТРИ) ще бъде домакин на 33-тото редовно заседание на Генералната асамблея на Съюза на асоциациите за международни превози в региона на Черноморско икономическо сътрудничество (ЧИС-САМП/BSEC-URTA). Това съобщиха от пресцентъра на АЕБТРИ. В заседанието, което ще се проведе от 10.30 часа в Гранд Хотел София, ще вземат участие над 40 представители на членовете и наблюдателите на съюза, на Междуправителствената комисия ТРАСЕКА, Парламентарната асамблея на ЧИС, Агенция „Митници“ и Изпълнителна агенция „Автомобилна администрация“ към Министерството на транспорта, информационните технологии и съобщенията на Република България.\r\nСпециални гости на форума ще бъдат генералните секретари на Организацията за черноморско икономическо сътрудничество, Негово превъзходителство г-н Михаил Христидис, и на Международния съюз за автомобилен транспорт, г-н Умберто де Прето.\r\nЧИС-САМП е създаден през 2001 г. Понастоящем негови активни членове са единадесет асоциации за международни автомобилни превози от региона на ЧИС, а шест организации са със статут на наблюдател. Основните акценти в работата на съюза са улесняването на търговията и транспорта в региона на ЧИС, ускоряването на преминаването през граничните контролно-пропускателни пунктове и намаляването на бариерите пред автомобилните превозвачи.", "date": "2018.06.05", "title": "АЕБТРИ ще бъде домакин на 33-тото заседание на Генералната асамблея на Съюза на асоциациите за международни превози в региона на Черноморско икономическо сътрудничество"}
{"url": "http://www.focus-news.net/news/2018/06/05/2530003/blagoevgrad-intenziven-trafikat-po-osnovnite-ulitsi-i-bulevardi-v-grada.html", "text": "Интензивен е трафикът по основните улици и булеварди в Благоевград, предаде репортер на Радио „Фокус“ – Пирин. Пътните настилки са сухи и нормално проходими. В началото на деня по-натоварено е движението в района на детските градини и училищата. Натоварен трафик, но бе образуването на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.06.05", "title": "Благоевград: Интензивен трафикът по основните улици и булеварди в града"}
{"url": "http://www.focus-news.net/news/2018/06/05/2530054/smolyan-32-godishna-zhena-e-postradala-pri-katastrofa-mezhdu-dva-leki-avtomobila-v-selo-varbina-ranenata-e-shofirala-s-209-promila-alkohol.html", "text": "32-годишна жена е пострадала при катастрофа между два леки автомобила в село Върбина, ранената е шофирала с 2.09 промила алкохол. Това съобщиха от ОДМВР - Смолян. Инцидентът е станал на 4 юни 2018 г. около 14.40 часа в село Върбина на ул. \"Трети март\". Катастрофата е между лек автомобил \"Сеат биза\" със смолянска регистрация, собственост и управляван от 32-годишната А.В.Б. от с. Боровина, общ. Мадан и лек автомобил \"ВАЗ\" 2105 със смолянска регистрация, собственост на 47-годишен мъж от с. Леска, общ. Мадан, управляван от В.З.З. на 52 години от с. Букова поляна, общ. Мадан. Причините за възникналото произшествие са в процес на изясняване. В резултат на катастрофата е пострадала 32-годишната жена от с. Боровина, която е със счупена лява ръка. Двамата водачи са изпробвани за алкохол с техническо средство, при което се установява, че А.В.Б. от с. Боровина управлявала лекия автомобил с концентрация на алкохол в издишания въздух 2.09 промила. Тя е дала кръвна проба и е настанена за лечение в МБАЛ „Д-р Братан Шукеров“ АД гр. Смолян без опасност за живота. Местопроизшествието е посетено от дежурна оперативна група при РУ - Мадам. Извършен е оглед и е образувано досъдебно производство.", "date": "2018.06.05", "title": "Смолян: 32-годишна жена е пострадала при катастрофа между два леки автомобила в село Върбина, ранената е шофирала с 2.09 промила алкохол"}
{"url": "http://www.focus-news.net/news/2018/06/05/2530053/arh-rumen-rusev-vid-kmet-na-mladost-za-men-desislava-ivancheva-e-nevinna-do-dokazvane-na-protivnoto.html", "text": "За мен Десислава Иванчева е невинна до доказване на противното. Освен това, не намирам връзка между забавените в общината преписки и ареста й. Процесът срещу нея не оказва никакво влияние на работата ми. Това каза в предаването „Здравей, България” по Нова телевизия новият временно изпълняващ длъжността кмет на район „Младост” арх. Румен Русев.\r\nТой е категоричен, че поема най-отговорния пост в столичния район с цел да докаже, че администрацията там може да работи нормално.\r\nАрх. Русев, който беше избран от Столичния общински съвет повече от два месеца след ареста на Иванчева, каза, че е имал конфликти с нея само заради забавяне в работата.\r\n„При постъпването си на работа имах конфликт на интереси със строителна фирма и съм заявил това в декларациите си в общината и в Сметната палата. Това беше един от мотивите неколкократно да отказвам на Иванчева да заема поста заместник-кмет. Впоследствие обаче излязох от фирмата”, каза още Русев.\r\nТой подчерта, че изцяло подкрепя идеята, зад която стои и Иванчева – запазването на зелените площи в „Младост” и спиране на презастрояването. Русев допълни, че в скоро време ще започнат общо 10 строежа в района.", "date": "2018.06.05", "title": "Арх. Румен Русев, в.и.д. кмет на \"Младост\": За мен Десислава Иванчева е невинна до доказване на противното"}
{"url": "http://www.focus-news.net/news/2018/06/05/2530052/blagoevgrad-68-godishna-zhena-e-stanala-zhertva-na-telefonna-izmama-sas-sumata-ot-1-100-leva.html", "text": "68-годишна жена от Благоевград е станала жертва на телефонна измама със сумата от 1 100 лева. Това съобщиха от ОДМВР - Благоевград. Потърпевшата е съобщила в 2 РУ - Благоевград, че за времето от 11.30 часа до 12.25 часа на 4 юни 2018 г. чрез телефонно обаждане е въведена в заблуждение, че съдейства на полицейски служители за залавяне на телефонни измамници, в резултат на което е ощетена със сумата от около 1 100 лева. За случая е уведомена РП - Благоевград.\r\nОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.   \r\nПри провеждането на полицейски операции няма утвърдена практика полицейските служители да искат лични парични средства и ценности от гражданите.\r\nЗа  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.06.05", "title": "Благоевград: 68-годишна жена е станала жертва на телефонна измама със сумата от 1 100 лева"}
{"url": "http://www.focus-news.net/news/2018/06/05/2530051/nikos-kotsias-na-masata-za-pregovori-za-imeto-na-makedoniya-ostavat-tri-predlozheniya.html", "text": "Република Северна Македония, Република Горна Македония и Република Нова Македония са имената, които са останали на масата за преговори между Скопие и Атина, след като отпадна и предложението за Република Вардарска Македония. В следващите дни може да се стигне до постигането на споразумение, с който да бъде сложена точка на десетилетния спор за името на Македония. Това заяви министърът на външните работи на Гърция Никос Коциас в интервю за държавната телевизия ЕРТ, отбелязва скопското електронно издание МКД.\r\nЗапитан защо се бави телефонният разговор между премиерите на Македония и на Гърция, Зоран Заев и Алексис Ципрас, Коциас заяви, че „правителството на съседната страна се сблъска с проблеми и сега обмисля някои ревизии на договора, т.е. рамката за споразумение, която беше установена на срещите с македонския външен министър Никола Димитров в Ню Йорк и Брюксел\". Коциас обаче изрази надежди, че тези трудности ще бъдат преодолени до няколко дни.\r\n„Сега е моментът да кажем голямото „да“ или голямото „не\". Сделката не е спринт на 100 метра, има камъни и падания, и трябва да имаме търпение. Но докато няма споразумение, нищо не е завършено\", коментира първият дипломат на Атина. \r\nСпоред него споразумението е добър компромис, от който печелят и двете страни.\r\nГръцкият министър не пожела да коментира информацията, че е договорено името Северна Македония и заяви, че окончателният вариант ще бъде обявен от премиерите на двете съседни държави. Говорейки за възможните имена, Коцияс също така заяви, че „Атина е предложила на Скопие\" да предложи нови имена, ако не приема някое от предложенията на посредника на ООН в спора Матю Нимиц.\r\nТой отговори и на критиките от опозицията, заявявайки, че предишните гръцки правителства са приемали решения като  Република Македония-Скопие, т.е. с двойна формула, без изискване за всестранна употреба, т.е. ерга омнес.\r\n„Наш национален интерес е да решим проблема с името на съседа и това е целта на нашата активна външна политика\", категоричен бе Коциас.Тереза Герова", "date": "2018.06.05", "title": "Никос Коциас: На масата за преговори за името на Македония остават три предложения"}
{"url": "http://www.focus-news.net/news/2018/06/05/2530058/spetsializirana-prokuratura-shte-vnese-v-darzhavniya-byudzhet-novi-401-000-lv-otkloneni-s-prestapna-deynost.html", "text": "По предложение на Специализираната прокуратура две съдебни инстанции се произнесоха с решения за налагане на имуществена санкция в размер на 401 254 лева на българско юридическо лице, обогатило се през 2009 г. със същата сума чрез престъпна дейност. Това съобщиха от пресцентъра на Прокуратура на Република България.\r\nС решение за налагане на санкцията на 19 март 2018 г. се произнесе Кюстендилският окръжен съд. На 29 май 2018 г. решението бе потвърдено от Апелативния съд-София. То подлежи на изпълнение, като средствата следва да бъдат внесени в държавния бюджет.\r\nТова е втората санкция на едно и също дружество в приблизително същия размер, която се налага по чл. 83а от Закона за административните нарушения и наказания, предвиждащ имуществени санкции на фирми, обогатили се незаконно.\r\nПо случая Софийска градска прокуратура образува досъдебно производство още през 2009 г. - за разследване на организирана престъпна група за данъчни измами. В хода на работата бе установено, че дружеството е „възстановявало“ ДДС от фиктивни сделки с кухи фирми, осчетоводявани с неистински документи.\r\nПрез февруари 2017 г. Софийска градска прокуратура сезира Специализираната прокуратура с искане за внасяне в съда на предложение за налагане на имуществена санкция (съгласно компетенциите на СП за противодействие на организираната престъпност). Софийската градска прокуратура предостави и всички материали по делото, необходими за откриване на процедурата по Закона за административните нарушения и наказания.", "date": "2018.06.05", "title": "Специализирана прокуратура ще внесе в държавния бюджет нови 401 000 лв., отклонени с престъпна дейност"}
{"url": "http://www.focus-news.net/news/2018/06/05/2530060/kyustendil-spektakalat-chas-po-lyubov-shte-bade-predstaven-v-chitalishte-bratstvo.html", "text": "Спектакълът „Час по любов” представя стихове и песни от актьора Валери Еличков в Кюстендил. Това съобщи за Радио „Фокус” – Кюстендил Иван Андонов, председател на читалище „Братство” – Кюстендил. Спектакълът ще започне от 18.00 часа в „Синя зала” на културната институция. „Спектакълът е изграден върху стихове и песни от четвъртата стихосбирка на бургаския актьор – „Сърце на ситни кръпки“. Главният мотив в нея  е за сърцето на ситни кръпки, което го мотивира да озаглави така своята поетична книга”, каза Иван Андонов. В поетично-музикалният спектакъл „Час по любов“ ще вземе участие и актрисата Ива Трифонова. Валери Еличов е роден на 1 март 1957 година в село Ружинци, Видинско.\r\nВенцеслав ИЛЧЕВ", "date": "2018.06.05", "title": "Кюстендил: Спектакълът „Час по любов” ще бъде представен в читалище „Братство”"}
{"url": "http://www.focus-news.net/news/2018/06/05/2530062/veliko-tarnovo-dve-vzlomni-krazhbi-za-obshto-10-500-lv-razsledvat-kriminalisti-ot-gorna-oryahovitsa.html", "text": "Две взломни кражби за общо 10 500 лв. разследват криминалисти от Горна Оряховица. Това съобщиха от ОДМВР – Велико Търново. Първото посегателство е върху метално шкафче, с намиращи се в него 8 000 лв., от павилион за бързо хранене в Лясковец. По случая се води разследване. Деянието е извършено вчера сутринта, чрез срязване на метална телена ограда. По случая е започнато досъдебно производство. Втората взломна кражба е на 2 500 лв. от фирмен офис в града. Деянието е извършено в ранните часове на 4 юни. На местопроизшествието е извършен оглед. По случая е започнато досъдебно производство.", "date": "2018.06.05", "title": "Велико Търново: Две взломни кражби за общо 10 500 лв. разследват криминалисти от Горна Оряховица"}
{"url": "http://www.focus-news.net/news/2018/06/05/2530061/prezidentat-rumen-radev-kogato-usiliyata-na-biznesa-se-nasochvat-kam-tarsene-na-podhodyashtiya-chovek-v-darzhavnata-administratsiya-tova-e-ubiystveno-za-badeshteto-na-ikonomikata.html", "text": "Когато усилията на бизнеса се насочват към търсене на „подходящия“ човек в държавната администрация, това е убийствено за бъдещето на нашата икономика. Това каза президентът на Република България Румен Радев по време на международна конференция на тема „Европейски практики и възможности за противодействие на корупцията“, предаде репортер на Агенция „Фокус“. „В България за корупция се говори много, но се прави малко. Необходимостта от фокусирането на общественото внимание върху проблемите на корупцията е особено актуално, защото това внимание е изтласкано почти изцяло в полето на външната политика, а всички знаем, че за корупцията няма почивен ден. Оставена без обществено внимание, тя се разраства като раково образувание. Когато искаме да се борим с дадено негативно обществено явление трябва да имаме ясна дефиниция за него“, допълни той. „Едно е безспорно ясно, че корупцията нанася огромни вреди на нашето общество. Тя овладява основни лостове на държавното управление и ги подчинява на частни интереси. Генерира бедност и престъпност, ерозира доверието в държавата, възпрепятства икономиката и отблъсква инвеститорите. В България корупцията се превръща в основна спирачка за развитието на стратегически за България цели. Когато усилията на бизнеса се насочват, вместо в развитието на иновации и конкурентноспособност към търсене на подходящия човек в държавната администрация, който с определени финансови стимули да може да реши спечелването на обществената поръчка, е убийствено за бъдещето на нашата икономика. Когато говорим за европейска интеграция, едва ли останаха наивници, които смятат, че тя е възможна без борба с корупцията и без постигането на безкомпромисни резултати“, каза още Радев. „Многократно съм призовавал за всеобхватен подход за борба с корупцията – широко-мащабни законодателни инициативи, концентрирани върху разследване на корупционни схеми в настоящето. Настоявал съм за единен и независим орган за разработване и прилагане на ефективни мерки за гарантиране на прозрачност на собственост, изразходване на публични средства и на вземане на управленски решения. Всяка държава развива свои собствен антикорупционен модел, базиран на политически и икономически и нормални норми и принципи“, допълни държавният глава. По думите му, ако искаме да сме пълноценно интегрирани в Европа, трябва да надскочим нашата ограда за прилагане на антикорупционни мерки и да черпим опит от добрите европейски практики; да излъчим печеливши принципи и стандарти. „Основните цели на настоящата конференция са да очертае основните предизвикателствата и перспективите на антикорупционните действия в нашата страна“, каза в заключение той. \r\nЦветелин ДИМИТРОВ", "date": "2018.06.05", "title": "Президентът Румен Радев: Когато усилията на бизнеса се насочват към търсене на „подходящия“ човек в държавната администрация, това е убийствено за бъдещето на икономиката"}
{"url": "http://www.focus-news.net/news/2018/06/05/2530063/pregled-na-osnovnite-temi-vav-varnenskiya-pechat.html", "text": "„Над 50 л/кв. м се изсипаха над Варна“ е заглавие на вестник „Черно море“. Над 50 л/кв. м се изсипаха вчера над Варна от 15.00 до 16.30 часа, съобщиха от филиала на Националния институт по метеорология и хидрология към БАН във Варна. „Всяко десето бебе в АГ болницата е недоносено“, четем на стр. 2 в броя. Бебешки реанимационен кът с отопление за интензивно лечение и първични грижи на новородени бе закупена и дарена от кампанията „Аз вярвам и помагам“. Придобивката е за СБА - ГАЛ „Проф. д-р Димитър Стаматов – Варна”. „Работното време на водните спасители е от 8 до 18 часа“, пише още изданието на стр. 3. Работното време на водните спасители е от 8.00 часа до 18.00 часа. Това означава, че ако претърпите инцидент в морето извън този часови диапазон, трудно ще се намери някой да ви помогне. „Днес излизат резултатите от първо класиране на първолаците“, се съобщава на същата страница. Точно в 17.00 часа днес ще бъдат изнесени резултатите в първото класиране от електронния прием на първокласниците във Варна. „Театрална работилница „Сфумато“ гони бесовете с размаха на Достоевски“, четем по-долу на 4 стр. Под заглавието „Изгонването на бесовете“ са обединили Маргарита Младенова и Иван Добчев от театрална работилница „Сфумато“ двете си представления по Достоевски – „Бесове“ и „Идиот“.", "date": "2018.06.05", "title": "Преглед на основните теми във варненския печат"}
{"url": "http://www.focus-news.net/news/2018/06/05/2530064/sz-singapur-puska-spetsialni-moneti-v-chest-na-sreshtata-mezhdu-donald-tramp-i-kim-chen-un.html", "text": "От следващата седмица Сингапур ще емитира специални монети в чест на историческата среща на високо равнище между държавния глава на САЩ Доналд Тръмп и севернокорейския лидер Ким Чен-ун, отбелязва германският национален ежедневник Die Sueddeutsche Zeitung.\r\nНа лицевата страна на лимитираната монета ще бъде изписано „12.06.2018 г. - Срещата на върха в Сингапур\", а изображението ще бъде на ръкостискане на фона на националните знамена на САЩ и Северна Корея. На гърба ще бъде изобразен гълъб с цветя, а надписът ще гласи „Световен мир“. \r\nМонетите ще се предлагат в три варианта – от никел, сребро и злато. Те може да бъдат закупени за суми от 23 до 882 евро. Тереза Герова", "date": "2018.06.05", "title": "SZ: Сингапур пуска специални монети в чест на срещата между Доналд Тръмп и Ким Чен-ун"}
{"url": "http://www.focus-news.net/news/2018/06/05/2530065/blagoevgrad-tsentarat-za-lichnostno-i-tvorchesko-razvitie-na-detsata-shte-zakrie-uchebnata-godina-sas-spetsialna-programa.html", "text": "Годишни концерти на различни школи от Център за личностно и творческо развитие на децата на Благоевград ще отбележат края на учебната година. Това съобщиха от пресцентъра на Община Благоевград. Старт в концертите поставят школите по пиано и цигулка, които ще представят своите изпълнения на 6 юни от 18.00 часа. Те ще покажат всичко научено до момента в 337 зала в Първи учебен корпус на ЮЗУ „Неофит Рилски“ пред семейство и приятели, жители и гости на града.\r\nПрограмата на Център за личностно и творческо развитие на децата на Благоевград продължава с годишен концерт на фолклорната група „Бисери“, които ще покажат талант и умения на 7 юни от 17.30 часа в залата на Куклен театър. Малките представители от фолклорната група са подготвили богата музикално-танцова програма, с която ще зарадват своите близки. \r\n На 8 юни от 18.30 часа, в зала „Яворов“  музикантите от ДЮФА „Пиринска китка“ ще блеснат в народни носии на сцената, за да представят богатия си репертоар от песни, танци и музикални инструменти. \r\nГодишните концерти на ЦЛТРДБ се превърнаха в традиция за Центъра. Всяка година, на края на учебната година възпитаниците от различните школи гордо показват своето майсторство, блясък и всичко научено през годината.", "date": "2018.06.05", "title": "Благоевград: Центърът за личностно и творческо развитие на децата ще закрие учебната година със специална програма"}
{"url": "http://www.focus-news.net/news/2018/06/05/2530066/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-yuni.html", "text": "„Софийска вода” временно ще прекъсне водоснабдяването в някои части на столицата на 6 юни. Това съобщиха от пресцентъра на дружеството. \r\nВъв връзка с провеждане на тест за проверка на налягането в кв. „Ботунец“ се налага спиране на водоподаването от 00:00 до 06:00 часа на клиентите на „Софийска вода”, живеещи в района на: ул. \"Балкан\", ул. \"Васил  Левски\", ул. \"Витиня\", ул. \"Извор\", ул. \"Искър\", ул. \"Шопска\", ул. \"Гилица\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ и ъгъла с ул. „Балкан“.\r\nВъв връзка с пресвързване на  уличен водопровод  в кв. „Орландовци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Мрамор; с. Житен; с. Волуяк; с. Доброславци - ул. „Царско село“ и Бивш стопански двор. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  с. Мрамор -  площада пред Кметството; с. Волуяк - площада пред Кметството; с. Житен - площада пред Кметството.\r\nВъв връзка с реконструкция на уличен водопровод на ул. „Струма“, с. Иваняне се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Еделвайс“ от ул. „Тимок“ до ул. „Хемус“ ; ул. „Родопи“ от ул. „Чайка“ до ул. „Китен“  и  ул. „Струма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Струма“ на ъгъла с ул. „Родопи“.\r\nВъв връзка с подмяна на редуктор за налягане на във в.з. Киноцентъра се налага спиране на водоподаването от 09:30 до 21:30 часа на клиентите на „Софийска вода”, живеещи в района на: в.з. Киноцентъра; в.з. Киноцентъра III част; кв. „Бояна“ - ул. „Кумата“ от ул.„Севастократор Калоян“ до ул. „Боянска“ и карето между ул. „Кумата“, ул. „Лескова гора“, ул. „Асен Георгиев“, ул. „Брезите“ и ул. „Севастократор Калоян“, както и ул. „Севастократор Калоян“ от ул. „Ралевица“ до ул. „Кумата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Бояна“ – ул. „Кумата“ и ул. „Севастократор Калоян“; в.з. „Киноцентъра“ III част- ул. „Кумата“ и ул. „Детски мир“.\r\nВъв връзка с реконструкция на уличен водопровод на ул. „Могилата“, кв. „Витоша“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Могилата“, ул. „Марин Тодоров“, ул. „Димитър Яблански“, ул. „Ради Радев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могилата“ ъгъла с ул. „Марин Тодоров“.\r\nВъв връзка с пресвързване довеждащ водопровод захранващ резервоар „Мърчаево“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада на с. Мърчаево.\r\nВъв връзка с монтаж на спирателни кранове в кв. „Драгалевци“ се налага спиране на водоподаването от 10:00 до 20:00 часа на клиентите на „Софийска вода”, живеещи в района между: ул. „Маестро Атанасов“, ул. „Елена Снежина“, ул. „Вера Недкова“, ул. „Наум“, ул. „Свети Горазд“, ул. „Ябълкова градина“, ул. „Панайот Пипков“, ул. „Наум“ и ул. „Маестро Атанасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Генадий“ на кръстовището с ул. „Ябълкова градина“.\r\nВъв връзка с изграждане на сградно водопроводно отклонение в местност „Гърдова глава“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Камчатка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Камчатка“ на ъгъла с ул. „Симеон Радев“.\r\nВъв връзка с подмяна на сградно  водопроводно отклонение в с. Яна се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул.  \"Васил Левски\", бул. \"Ботевградско шосе\", ул. \"Заводска\", ул. „Старо Буховско шосе“, ул. „Буховско шосе\", ул. \"Миньорска\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Райна Княгиня“ и ъгъла с ул. „Мургаш“ .\r\nВъв връзка с монтаж на спирателен кран на ул. 196, в.з. Малинова долина се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. 192, ул. 193, ул. 194, ул. 196, ул. 201, ул. 202 и ул. 203. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 196 на ъгъла с ул. 192.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.05", "title": "„Софийска вода” временно ще прекъсне водоснабдяването в някои части на столицата на 6 юни"}
{"url": "http://www.focus-news.net/news/2018/06/05/2530057/ventsislav-karadzhov-kzld-biznesat-ne-e-dostatachno-dobre-zapoznat-s-noviya-reglament-za-zashtita-na-lichnite-danni-ochakva-da-mu-se-kazhe-kakvo-da-pravi.html", "text": "Бизнесът не е достатъчно добре запознат с новия регламент за защита на личните данни, очаква да му се каже какво да прави. Това каза за сутрешния блок „Добро утро, България“ на Радио „Фокус“ председателят на Комисията за защита на личните данни Венцислав Караджов във връзка с новите правила, влезли в сила в края на май. Европейският регламент за защита на личните данни предвижда механизми за контрол и изработване на допълнителни кодекси за поведение по браншове, коментира още той като допълни, че регулаторът ще извършва не само проверки на място, но и може да изземва документи и техника. По думите му въпреки, че не става въпрос за изцяло нов закон, има промени, които касаят администраторите и физическите лица. \r\n„Едно от основните неща, което ще се промени, е, че администраторите, независимо дали са публични органи или частни дружества, вече няма да подлежат на регистрация, когато обработват лични данни. Относно физическите лица се въведоха допълнителни гаранции за обработване на личните им данни, а именно по-широк достъп до информация какво се обработва, за какви цели, на кои структури или външни фирми допълнително се разкрива такава информация“, обясни Венцислав Караджов. Той коментира още, че новият европейски регламент предвижда по-високи санкции за нарушителите. Част от констатираните нарушения произлизат от непознаването в детайли на текстовете, но има и изключения, в които умишлено се нарушават правилата, допълни председателят.", "date": "2018.06.05", "title": "Венцислав Караджов, КЗЛД: Бизнесът не е достатъчно добре запознат с новия регламент за защита на личните данни, очаква да му се каже какво да прави"}
{"url": "http://www.focus-news.net/news/2018/06/05/2530069/varna-dva-kvartala-na-grada-shte-badat-s-narusheno-vodopodavane-zaradi-avariya-bez-voda-e-i-selo-klimentovo-zaradi-poroynite-dazhdove.html", "text": "Поради авария абонатите в кв. „Левски“ в района между ул. „Подвис“ и ул. „Дубровник“ до около 12.00 часа и в кв. „Аспарухово“ в района на ул. „Ростов“ и ул. „Орел“ до около 15.00 часа. Това съобщиха за Радио „Фокус“ – Варна от дружество „Водоснабдяване и канализация“ във Варна. Поради вчерашният порой, който е предизвикал авария в с. Климентово, домакинствата в селото ще останат без вода до около 20.00 часа.\r\nМилена СТОЕВА", "date": "2018.06.05", "title": "Варна: Два квартала на града ще бъдат с нарушено водоподаване заради авария, без вода е и село Климентово заради поройните дъждове"}
{"url": "http://www.focus-news.net/news/2018/06/05/2530055/evrodeputatat-petar-kurumbashev-tvarde-rano-e-da-biem-tapan-po-otnoshenie-na-paketa-za-mobilnost.html", "text": "„Стратегическият пробив, който бе постигнат при гласуването в Комисията по транспорт и туризъм в ЕП, е Директивата за командироване на работници да не се прилага за международния транспорт. От друга страна, в абсолютно същото изменение се казва, че тази Директива за командироване на работници ще се прилага още от първия ден за каботажа. Т.е. директивата изключва международния транспорт, но за каботажа се прилага от ден 1.  Едното е добре за нас, а другото – не.“ Това заяви Петър Курумбашев, член на Делегацията на българските социалисти в Европейския парламент, в предаването „Преди всички“ на програма „Хоризонт“ по БНР, съобщиха от пресофиса на евродепутата. „Беше гласувано също така, че седмичната и намалената седмична почивка ще трябва да се ползват в хотел или на друго място, осигурено от работодателя. На трето място, беше гласувано, че компенсацията за намалената седмична почивка ще се ползва преди изтичането на третата седмица. Не е вярно, че не са гласувани трите седмици. Но се казва, че не е задължително се ползват вкъщи, а може да се ползват или вкъщи, или на място, посочено от шофьора. За това се борихме дълго време и питахме защо точно тази почивка трябва да се ползва вкъщи и защо не може човекът  да отиде някъде на мач, например, или просто да има друг избор“, обясни Курумбашев.\r\n„Беше гласуван един много неприятен текст, при това и в голямо противоречие с описаните досега неща. На всеки три седмици трябва да има поне едно разтоварване и натоварване в държавата членка на регистрация. Което означава, че ако с горния текст почти сме избегнали връщането на шофьора, то с този казваме, че камионът трябва да се връща. \r\nИзискването за връщане на камиона е още по-странно. Ако шофьорът може да е носталгичен към своето семейство, то на камиона защо му е мъчно и защо той трябва да се върне?“\r\n„По отношение на каботажа – гласувано беше той да бъде разрешен в рамките на 7 дни, но пък дефиницията е, че разрешен е в рамките на 7 дни от последното разтоварване в приемащата държава членка в хода на входящ международен превоз, при условие че престоят в тази държава членка не надвишава 48 часа след влизането им на територията на тази държава членка. Т.е. той не може да стигне до Германия и да извършва там каботаж седем дни, а може да го извършва само на път за вкъщи и то в рамките на 7 дни.\r\nПосланието на западните държави към нас беше: „Каботажът остава за нас, а либерализираме международния транспорт“, поясни Петър Курумбашев.\r\n„В общи линии – големите държави членки казват: „Вие няма да се занимавате с каботаж или ще се занимавате при много ограничени условия. А стратегическият пробив беше по отношение на това Директивата да не се прилага по отношение на международния транспорт и възможността шофьорът да се връща не само у дома, но и на място, посочено или избрано от него.“\r\nПо думите на Курумбашев това е само една от стъпките в парламентарната процедура. „Рано е да се бие тъпан. И друг път съм бил свидетел на подобни въздухарски изпълнения, но мачът приключва с последния съдийски сигнал. В момента сме към края на второто полувреме по отношение на парламента“, смята той. \r\n„Време е да се поздравим, защото резултатът в Комисията по транспорт е много по-различен от този в Комисията по заетост и социални въпроси, което е добра индикация. Имаме 3-4 гласувания в наша полза и 3-4, които не са в наша полза. Да видим как ще минат нещата в пленарна зала. В последствие – когато ЕП приеме нещо, той излъчва своята позиция. След това се отива на преговори със Съвета и с Комисията. И тогава в т.нар. триалог се постига компромис между тези три институции. Когато приключи триалогът, можем да кажем, че тези позиции са приети окончателно. Така че е рано да се обявява победа над вражеските сили“, обобщи Курумбашев.", "date": "2018.06.05", "title": "Евродепутатът Петър Курумбашев: Твърде рано е да бием тъпан по отношение на Пакета за мобилност"}
{"url": "http://www.focus-news.net/news/2018/06/05/2530071/stoyan-prodanov-visokoto-nivo-koeto-poddarzha-festivalat-orel-na-dunava-e-prichinata-da-privlicha-vse-poveche-rodni-i-chuzhdestranni-posetiteli.html", "text": "Високото ниво, което поддържа фестивалът „Орел на Дунава“, е причината да привлича все повече родни и чуждестранни посетители. Това каза за сутрешния блок „Добро утро, България“ на Радио „Фокус“ един от основателите и съорганизатор на събитието Стоян Проданов. По думите му в дните между 8 и 10 юни Свищов се превръща в притегателен център за участници от четири държави. „Освен утвърдените и вече любими събития, тази година има предвидени и нови такива\", добави той. \r\n„Това е най-старият подобен фестивал не само в България – в този жанр антични възстановки нашето събитие е може би първо на Балканите, тъй като и в Румъния, и в други балкански държави започнаха да правят подобни мащабни събития доста след нас. Голям интерес представляват възстановките на военни команди или военен строй. Нещото, което е традиционно и също много интересно, са възстановките на битки. Тази година сценарият ще бъде победоносната кампания на император Траян срещу даките. Сред новите неща, които сме включили, е една много интересна група от Украйна със северен фолклор още от викингите и келтите, която ще ни представи нещо много интересно – синтез между древна музика и съвременни изпълнения“, каза Стоян Проданов.", "date": "2018.06.05", "title": "Стоян Проданов: Високото ниво, което поддържа фестивалът „Орел на Дунава“, е причината да привлича все повече родни и чуждестранни посетители"}
{"url": "http://www.focus-news.net/news/2018/06/05/2530070/blagoevgrad-s-praznichni-initsiativi-za-detsa-direktsiyata-na-natsionalen-park-pirin-shte-otbelezhi-svetovniya-den-na-okolnata-sreda.html", "text": "С празнични инициативи за деца Дирекцията на Национален парк „Пирин” ще отбележи Световния ден на околната среда – 5 юни. Това каза за Радио „Фокус“ - Пирин Стефан Кирилов, експерт в Дирекцията на Национален парк „Пирин”. Проявите започнаха от вчера и ще продължат до 8 юни с Дни на отворените врати в Посетителския информационен център в Банско. „Предвидени са специални беседи, игри и забавления за деца на тема „Да победим замърсяването с пластмаси”, поход с ученици от село Бачево до Байкушевата мура и езерото „Окото”, засаждане на дръвчета. Инициативите ще завършат с поход на деца от клуб „Млад планинар” - Петрич до местността „Свещниците“, каза още Кирилов.\r\nЛора КАЛЧЕВА", "date": "2018.06.05", "title": "Благоевград: С празнични инициативи за деца Дирекцията на Национален парк „Пирин” ще отбележи Световния ден на околната среда"}
{"url": "http://www.focus-news.net/news/2018/06/05/2530068/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Република Северна Македония, Република Горна Македония и Република Нова Македония са имената, които са останали на масата за преговори между Скопие и Атина, след като отпадна и предложението за Република Вардарска Македония. В следващите дни може да се стигне до постигането на споразумение, с който да бъде сложена точка на десетилетния спор за името на Македония. Това заяви министърът на външните работи на Гърция Никос Коциас в интервю за държавната телевизия ЕРТ, отбелязва скопското електронно издание МКД.\r\nЗапитан защо се бави телефонният разговор между премиерите на Македония и на Гърция, Зоран Заев и Алексис Ципрас, Коциас заяви, че „правителството на съседната страна се сблъска с проблеми и сега обмисля някои ревизии на договора, т.е. рамката за споразумение, която беше установена на срещите с македонския външен министър Никола Димитров в Ню Йорк и Брюксел\". Коциас обаче изрази надежди, че тези трудности ще бъдат преодолени до няколко дни.\r\n„Сега е моментът да кажем голямото „да“ или голямото „не\". Сделката не е спринт на 100 метра, има камъни и падания, и трябва да имаме търпение. Но докато няма споразумение, нищо не е завършено\", коментира първият дипломат на Атина. \r\nСпоред него споразумението е добър компромис, от който печелят и двете страни.\r\nГръцкият министър не пожела да коментира информацията, че е договорено името Северна Македония и заяви, че окончателният вариант ще бъде обявен от премиерите на двете съседни държави. Говорейки за възможните имена, Коцияс също така заяви, че „Атина е предложила на Скопие\" да предложи нови имена, ако не приема някое от предложенията на посредника на ООН в спора Матю Нимиц.\r\nТой отговори и на критиките от опозицията, заявявайки, че предишните гръцки правителства са приемали решения като  Република Македония-Скопие, т.е. с двойна формула, без изискване за всестранна употреба, т.е. ерга омнес.\r\n„Наш национален интерес е да решим проблема с името на съседа и това е целта на нашата активна външна политика\", категоричен бе Коциас.\r\n*** Последните четирима турски военнослужещи от осмината, които избягаха в Гърция след опита за държавен преврат срещу Реджеп Тайип Ердоган през лятото на 2016 г., напуснаха полицейското управление в Олимпийското селище след изтичането на 18-месечния максимален срок за задържането им, съобщава електронното издание на гръцкия вестник Kathimerini.\r\nИ осмината турски военнослужещите ще се установят на неназовано място, под строга полицейска защита. \r\nНа 23 май Държавният съвет даде убежище на втория пилот на военния хеликоптер, с който турските офицери пристигнаха Гърция. Очаква се неотменимото решение на висшия административен съд да повлияе на хода на делата на останалите седмина военнослужещи на Анкара.\r\nСлед като бъде публикувано решението на съда, на втория пилот ще бъдат издадени документи, които ще му позволят да пътува до друга европейска държава. Същото се очаква да се случи и с останалите седем турски военни. \r\nРешението за предоставяне на убежище на турските офицери разгневи Анкара, която обвинява осмината в участие в неуспешния преврат и многократно настоя за екстрадирането им. Върховният съд на Гърция отхвърли всички искания за екстрадиране с мотива, че в родината им няма да им бъде гарантиран справедлив процес.\r\n*** Турция е създала 11 регионални бази в Северен Ирак и е удвоила броя на войските си, разкри министър-председателят Бинали Йълдъръм и добави, че целта на военната операции е да „елиминира терористичната заплаха на [„Работническата партия на Кюрдистан“] ПКК преди да стигне до границата“, пише вестник Hurriyet.\r\n„Ние удвоихме нашето [военно] присъствие в Северен Ирак. Разполагаме с 11 регионални бази там. Нашата цел е да изкореним терора, преди терористите да могат да проникнат през нашата граница\", подчерта Йълдъръм пред репортери.\r\nИзявлението му бе направено на фона на засилването на турската военна дейност в региона, в който ПКК има тренировъчни лагери. Анкара иска да подготви действия срещу ПКК съвместно с иракското правителство.\r\nТурция трябва да гарантира сигурността на своите граници със Сирия и Ирак, откъдето ПКК и нейният сирийски филиал, „Народни отряди за самозащита“ (YPG) отдавна представляват заплаха, категоричен бе Йълдъръм. \r\n„Нашият проблем е на изток от Ефрат. Това означава, че все още имаме проблеми по протежение на хиляда  километра от границата ни“, допълни турският премиер.\r\nЙълдъръм също така заяви, че усилията на Турция да защити границата си чрез изграждане на стени и електронно наблюдение ще продължи, докато всичките й граници - от югоизточната провинция Хатай до източната провинция Ъгдър - бъдат защитени.\r\n*** Разрешаването на спора, който Скопие и Атина имат за името на Македония, ще увеличи натиска върху Белград, коментират в редакцията на сръбското електронно издание „Политика“. \r\nОчаква се до няколко дни министър-председателите на двете страни – Зоран Заев и Алексис Ципрас, да обявят постигането на историческото споразумение, с което ще бъде поставена точка на десетилетния спор между Македония и Гърция. Това означава, че Сърбия ще бъде на разположение за нова „атака“ на западните сили по отношение на проблема й с Косово. От редакцията прогнозират, че Западът ще насочи вниманието си към разрешаване на въпроса с косовското членство в ООН, за което се изисква съгласието на Сърбия. \r\nЗа разрешаването на спора между Скопие и Атина македонците ще бъдат възнаградени с получаването на дата за начало на преговори с ЕС и покана за присъединяване към НАТО. Така Белград ще бъде заставен да засили усилията за постигане на компромис с Прищина.\r\nСпоред анализатора Драгомир Анджелкович, тези, които подкрепят косовските албанци и техните ментори са същите играчи, които искат Гърция и Македония възможно най-скоро да постигнат договор за името. „Ако става дума за това споразумение, то няма да стабилизира ситуацията на Западните Балкани, тъй като ще започне затягане на хватката около Сърбия и Република Сръбска. С решението на спора за името на Македония евроатлантиците символично ще спечелят битката, което ще доведе до засилване на идеята, че Сърбия трябва да приеме независимостта на Косово\", обяснява Анджелкович.\r\n***", "date": "2018.06.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/06/05/2530067/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за ремонтните дейности по Новомахленския водопровод след замърсяване през последните дни. Събеседник по темата ще бъде Звезделин Вукев, директор на „В и К“ – Пазарджик. Ученици от ОУ „П. Р. Славейков“ в Пещера ще представят изложба от свои картини, рисувани в часовете по изобразително изкуство. Повече за годишната изложба, която ще бъде представена днес ще научим от Николай Рогов, учител по рисуване в училището. В предаването ще ви разкажем повече и за дейността на Историческия музей в Пещера през летните месеци и за експозициите в него. По темата ще разговаряме с Георги Шопов, директор на музея. Телефоните за връзка със студиото са 0885 606692 и 034 420020.", "date": "2018.06.05", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/06/05/2530059/politika-sarbiya-razreshavaneto-na-spora-mezhdu-skopie-i-atina-za-imeto-shte-uvelichi-natiska-varhu-belgrad.html", "text": "Разрешаването на спора, който Скопие и Атина имат за името на Македония, ще увеличи натиска върху Белград, коментират в редакцията на сръбското електронно издание „Политика“. \r\nОчаква се до няколко дни министър-председателите на двете страни – Зоран Заев и Алексис Ципрас, да обявят постигането на историческото споразумение, с което ще бъде поставена точка на десетилетния спор между Македония и Гърция. Това означава, че Сърбия ще бъде на разположение за нова „атака“ на западните сили по отношение на проблема й с Косово. От редакцията прогнозират, че Западът ще насочи вниманието си към разрешаване на въпроса с косовското членство в ООН, за което се изисква съгласието на Сърбия. \r\nЗа разрешаването на спора между Скопие и Атина македонците ще бъдат възнаградени с получаването на дата за начало на преговори с ЕС и покана за присъединяване към НАТО. Така Белград ще бъде заставен да засили усилията за постигане на компромис с Прищина.\r\nСпоред анализатора Драгомир Анджелкович, тези, които подкрепят косовските албанци и техните ментори са същите играчи, които искат Гърция и Македония възможно най-скоро да постигнат договор за името. „Ако става дума за това споразумение, то няма да стабилизира ситуацията на Западните Балкани, тъй като ще започне затягане на хватката около Сърбия и Република Сръбска. С решението на спора за името на Македония евроатлантиците символично ще спечелят битката, което ще доведе до засилване на идеята, че Сърбия трябва да приеме независимостта на Косово\", обяснява Анджелкович.Тереза Герова", "date": "2018.06.05", "title": "„Политика“ (Сърбия): Разрешаването на спора между Скопие и Атина за името ще увеличи натиска върху Белград"}
{"url": "http://www.focus-news.net/news/2018/06/05/2530072/bchk-shte-dade-preskonferentsiya-vav-vrazka-s-obuchenieto-na-vodni-spasiteli-i-osiguryavaneto-na-plazhovete-prez-aktivniya-leten-sezon.html", "text": "БЧК ще даде пресконференция във връзка с обучението на водни спасители и осигуряването на плажовете през активния летен сезон. Тя ще се състои на 6 юни 2018 г. от 11.00 часа в Дома на киното на ул. \"Екзарх Йосиф\" 37. Това съобщиха от пресцентъра на БЧК. Председателят на Българския Червен кръст акад. Христо Григоров, председателят на Националната комисия по водно спасяване доц. Стоян Андонов и директорът на ВСС на БЧК Антон Налбантов ще дадат информация за обучението на водни спасители през тази година и за осигуряването на плажовете през активния летен сезон, за водния травматизъм през 2017 г., за резултатите от въвеждането на разработените от ВСС обучителни програми за водния травматизъм при деца и младежи.\r\nВеднага след пресконференцията, ученици на възраст 8 - 12 години, преминали обучение по водна безопасност, ще демонстрират наученото за оказване на помощ при воден инцидент.\r\nВъв фоайето на Дома ще бъде експонирана фотоизложба за водноспасителните дейности на БЧК в страната – обучения, работа с деца, спасителни операции, помощ при бедствия. Снимките ще бъдат предоставени за благотворителна разпродажба, а набраните средства Водноспасителната служба ще реинвестира в дейности за ограничаване на водния травматизъм.\r\nОт 18.00 часа ще се състои прожекция на нов обучителен филм за водни спасители на открити водни площи и море. Входът е безплатен.\r\nВтора поредна година продължава добрата практика между Водноспасителната служба към БЧК и Дома на киното за провеждане на информационни кампании. Всеки понеделник от 11 юни до 31 август, преди инициативата \"София Филм Фест за учащи\", която е в програмата на Дома, зрителите ще имат възможност да се запознаят с дейностите на БЧК и с правилата за водна безопасност. На желаещите ще бъдат раздавани помагала и брошури.", "date": "2018.06.05", "title": "БЧК ще даде пресконференция във връзка с обучението на водни спасители и осигуряването на плажовете през активния летен сезон"}
{"url": "http://www.focus-news.net/news/2018/06/05/2530073/plovdiv-dve-sela-na-teritoriyata-na-oblastta-sa-bez-voda-zaradi-avarii.html", "text": "Две села на територията на областта са без вода заради аварии. Това съобщиха за Радио „Фокус“ – Пловдив от водоснабдителното дружество. Без вода са живущите в селата Крумово и Маноле. До 15.00 часа без вода са и домакинствата в района на ул. „Волов“ в град Карлово също заради авария.\r\nЕкипи от водоснабдителното дружество работят по отстраняване на аварии и на територията на град Пловдив. до 16.00 часа без вода ще са живущите на кръстовището на ул. „Никола Карев“ с ул. „Горно Броди“. До 15.00 часа ще бъде възстановено водоподаването на ул. „Съборна“ пред р-т „Филипополис“. Заради изграждане на ново водопроводно отклонение до 14.00 часа вода няма да има на кръстовището на бул. „Христо Ботев“ с ул. „Иларион Макариополски“.\r\nВесела КРЪСТЕВА", "date": "2018.06.05", "title": "Пловдив: Две села на територията на областта са без вода заради аварии"}
{"url": "http://www.focus-news.net/news/2018/06/05/2530074/burgas-v-grada-shte-se-provede-18-iyat-nauchen-kongres-na-balgarski-zabolekarski-sayuz.html", "text": "В периода от 7 до 9 юни 2018 г. Български зъболекарски съюз отново организира в Бургас своето най-голямо събитие - 18-и Научен конгрес, който е част от програмата за продължаващо медицинско обучение на Световната дентална федерация (FDI). Това съобщиха от пресцентъра на Община Бургас. Официалното откриване ще е на 7 юни от 19.00 часа на открита сцена \"Охлюва\" срещу централния вход на Морската градина, а краят ще бъде отбелязан в 20.00 часа с коктейл в Културен център \"Морско казино\" в Морската градина.\r\nОфициални гости на събитието ще бъдат д-р Питър Енгел, председател на Германската дентална камара, д-р Хрвое Пезо, председател на Хърватската дентална камара, д-р Мариян Денковски, председател на Македонската дентална камара, които идват за политическа среща в страната ни.\r\nВ научната програма на Конгреса лекции ще изнесат световно известни лектори от чужбина, като проф. Лиджиан Джин, Хонконг, д-р Жан-Луи Джованоли, Франция, д-р Хасан Магайра, Великобритания, д-р Карлос Фернандес Виларес, Испания, доц. Стефанос Куртас и зъботехник Хараламбос Струмбос, Гърция, д-р Ахмед Тарек Фарук, Египет, проф. д-р Роналд Юнес и д-р Набих Надер, Ливан и д-р Ади Палти, Германия и четирима гост-лектори от България, представители на Факултетите по дентална медицина - София, Пловдив и Варна - проф. Божидар Йорданов, проф. Нешка Манчорова, доц. Весела Стефанова и доц. Радосвета Андреева . Конгресът ще бъде съпроводен от голямо Дентално изложение с над 50 фирми-изложители.\r\nСъбитието се осъществява с любезната подкрепа на Община Бургас и кмета Димитър Николов.\r\nТрадиционно преди откриването на Конгреса ще се проведе изключително важен Управителен съвет на БЗС, на който ще бъдат обсъдени въпроси и взети решения, отнасящи се пряко към здравноосигурените граждани на Република България. Част от тях включват въвеждането на изработването на протези по НРД 2018 г., изпълнение изискванията на Регламент на Европейски съюз за защита на личните данни, отпадането на амалгамата от номенклатурата на материалите, използвани в денталната медицина, усъвършенстване на продължаващото медицинско обучение като задължителна част от развитието на лекарите по дентална медицина и не на последно място изработване на стратегия, включваща в себе си период от 5 години.\r\nНаред с това ще се състои важна международна политическа среща, в която ще вземат участие представители на Германската дентална камара, Македонската дентална камара и Хърватската дентална камара, на която ще бъдат разгледани важни въпроси, отнасящи се към формиране на политики в сферата на денталната медицина на европейско ниво.", "date": "2018.06.05", "title": "Бургас: В града ще се проведе 18-ият Научен конгрес на Български зъболекарски съюз"}
{"url": "http://www.focus-news.net/news/2018/06/05/2530077/burgas-vazstanoveno-e-dvizhenieto-po-pat-i-6-v-uchastaka-aytos-vetren-pri-razklona-za-balgarovo.html", "text": "Възстановено е движението по път I-6 в участъка Айтос - Ветрен при разклона за Българово. Това съобщиха от пресцентъра на Агенция \"Пътна инфраструктура\". Трафикът временно се осъществяваше в една лента поради пътнотранспортно произшествие.", "date": "2018.06.05", "title": "Бургас: Възстановено е движението по път I-6 в участъка Айтос - Ветрен при разклона за Българово"}
{"url": "http://www.focus-news.net/news/2018/06/05/2530080/poveche-ot-100-svetovni-marki-avtomobili-i-20-avtomobilni-novosti-shte-badat-pokazani-na-mezhdunarodnoto-izlozhenie-truck-expo-2018-na-7-yuni.html", "text": "Тази година международното изложение Truck expo 2018 е домакин на големите имена в тежката автомобилна индустрия. Това съобщиха от пресцентъра на Truck Expo 2018. От 7 до 9 юни на летище \"Лесново\" ще бъде изложена пълната гама индустриални превозни средства – от най-големите камиони, автобуси и специализирани машини до най-малките лекотоварни превозни средства. DAF, FORD TRUCKS, ISUZU, MAN, MERCEDES-BENZ, OTOKAR, RENAULT TRUCKS, SCANIA, VOLVO TRUCKS застават пред очите на българската публика и бизнес с най-новите си модели, технологии и оборудване. Редом до тях ще видим лекотоварните модели на FORD, ISUZU,  MITSUBISHI, PEUGEOT, PIAGGIO, VOLKSWAGEN, както и производителите на ремаркета и полуремаркета, хидравлични системи за товарни автомобили, оборудване и екипировка. В най-голямото събитие за индустриални превози у нас участват още фирми за сервизно оборудване, резервни части, гуми, масла, аксесоари и консумативи, финансови и застрахователни продукти, вериги бензиностанции и други - всичко, от което секторът има нужда, е събрано на едно място. \r\nTRUK EXPO 2018 ще покаже носителите на всички престижни награди за годината и над 20 премиери и автомобилни новости. Сред експонатите са избраните за „Камион на 2018-та година“ - DAF XF, DAF СF. Освен тях, за първи път на изложението ще видим и камионът DAF LF. Спечелилият най-престижния сравнителен тест в Германия – 1000-точковия сравнителен тест – Scania R 450 също е застанал на пистата на летище Лесново. Шведската марка е подготвила за посетителите и две премиери – на новия Scania V8 и на Scania XT. \r\nЛекотоварният сегмент също не отстъпва на предизвикателството да впечатли българската публика. Само три месеца след световната си премиера през февруари, край София идва новият Mercedes-Benz Sprinter, чиито първи доставки започват през този месец. Луксозната марка ще покаже на изложението и новата си Х-класа, чийто сериозен ъгъл на заход и над 200 мм просвет предполага добри офроуд качества. \r\nНа TRUCK EXPO 2018 ни очаква ISUZU D-Max, избран за Многофункционален автомобил на 2018 г. и Volkswagen Crafter - Международен ван на 2017 година. Ford ще покаже Ranger - единственият пикап в света с 5 звезди на EuroNCAP и Custom – също с 5 звезди за сигурност на EuroNCAP. Обновеният пътнически ван на марката Tourneo Custom идва на изложението „топъл-топъл“ – с модел от 2018. \r\nВсeки от изложените модели може да бъде тестван, за да покаже качествата си и въведените нови технологии, иновации  и оборудване. Безплатна регистрация за изложението се прави .", "date": "2018.06.05", "title": "Повече от 100 световни марки автомобили и 20 автомобилни новости ще бъдат показани на международното изложение Truck expo 2018 на 7 юни"}
{"url": "http://www.focus-news.net/news/2018/06/05/2530081/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "От следващата седмица Сингапур ще емитира специални монети в чест на историческата среща на високо равнище между държавния глава на САЩ Доналд Тръмп и севернокорейския лидер Ким Чен-ун, отбелязва германският национален ежедневник Die Sueddeutsche Zeitung.\r\nНа лицевата страна на лимитираната монета ще бъде изписано „12.06.2018 г. - Срещата на върха в Сингапур\", а изображението ще бъде на ръкостискане на фона на националните знамена на САЩ и Северна Корея. На гърба ще бъде изобразен гълъб с цветя, а надписът ще гласи „Световен мир“. \r\nМонетите ще се предлагат в три варианта – от никел, сребро и злато. Те може да бъдат закупени за суми от 23 до 882 евро.\r\n*** Канцлерът на Австрия Себастиан Курц предложи реформи в Европейския съюз, които предвиждат съкращаване на броя на комисарите с цел икономии от административните разходи, съобщава германският национален ежедневник Die Welt.\r\nКурц призова Брюксел „да подходи с внимание към парите на данъкоплатците“. Седмици преди началото на ротационното председателство на Австрия на Съвета на ЕС, Курц подчерта: „Мисля, че ако искаме да спасим Европа, Брюксел трябва да даде пример и да съкрати административните разходи“. \r\nКонкретно той предлага преди съкращения в ЕК: „Ако броят на комисарите бъде намален от сегашните 28 до 18, на базата на справедлива ротационна система, това ще доведе не само ще доведе до спестяване, но и ще направи ЕК също така по-ефективна и по-фокусирана\". \r\nОсвен това Курц твърди, че би било добре да има само едно седалище на Европейския парламент. „Разбира се, че е безсмислено да има две седалища на един и същи парламент – Брюксел и Страсбург. Сигурен съм, че в бъдеще ЕП ще се намира само на едно място“. Същевременно австрийският канцлер се показа като реалист: „Франция никога няма доброволно да се откаже от Страсбург“. \r\nПо правило ЕП заседава веднъж месечно от понеделник до четвъртък в Страсбург, Франция, а през останалата част от месеца се събира в Брюксел. Цената на тази двойна структура възлиза на около 200 милиона евро годишно. Секретариатът на ЕП е в Люксембург. Схемата се основава на споразумения, съгласно които институциите на ЕС следва да се намират в колкото се може повече страни. Не става въпрос само за престиж, но и за реални икономически интереси.\r\nВ разгорещен дебат за нова многогодишна финансова рамка за ЕС от 2021 Австрия призовава - наред с други нетни вносители като Нидерландия, Дания, Швеция и Финландия - сегашното ниво на разходите в бюджета на ЕС да не надвишават един процент от брутния вътрешен продукт.\r\nНо в разрез с това предложение, разходите се очаква да нараснат от 1,211 до 1,279 милиарда евро до 2027 г., което е равно на около 1,11 % от икономическата продукция. За кратко това е неприемливо. Австрия ще прехвърля 970 милиона евро за Брюксел всяка година.\r\nМногогодишната финансова рамка е вид таван за годишните бюджети. Тя определя размера на всяка бюджетна позиция и колко средства се изразходват във всяка държава-членка. Курц има амбицията да започне „тежки и дълги\" преговори. Въпреки това той приветства увеличените инвестиции в защитата на външните граници на ЕС. За разлика от тях, плановете за строги икономии във Виена се разглеждат критично.\r\n*** Първият дипломат на Анкара Мевлют Чавушоглу е убеден, че мнозинството турци в Германия ще гласуват за Реджеп Тайип Ердоган на предстоящите на 24 юни общи избори в страната, отбелязва германският национален ежедневник Die Frankfurter Allgemeine Zeitung. Забраната за провеждане на предизборни кампании на територията на Германия единствено „насърчава нашите поддръжници\", изрази увереност министърът на външните работи на Турция. \r\nЧавушоглу сподели, че очаква резултатите от гласуването в Германия да бъдат сходни с тези, отчетени при провеждането на референдума за конституционни промени. Турците в Германия гласуват от този четвъртък, 7 юни.\r\n***", "date": "2018.06.05", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/06/05/2530076/milka-asenova-riosv-veliko-tarnovo-da-pobedim-zamarsyavaneto-s-plastmasi-e-mototo-na-svetovniya-den-na-okolnata-sreda-koyto-otbelyazvame-dnes.html", "text": "„Да победим замърсяването с пластмаси“ е мотото на Световния ден на околната среда, който отбелязваме днес. Това каза за Радио „Фокус“ – Велико Търново Милка Асенова, отговаряща за връзки с обществеността в Регионалната инспекция по околна среда и води. По думите ѝ темата ще се използва като своеобразен призив за действие към всички хора, за да се справим заедно с проблема. Официален домакин на събитието през настоящата година е Индия. „Тъй като пластмасата има много ценни приложения, обществото е станало прекалено зависимо от изделията за еднократна употреба. Това, обаче, има тежки последствия за околната среда. По света 1 милион пластмасови бутилки се закупуват всяка минута, а 500 милиарда найлонови торбички за еднократна употреба се изхвърлят всяка година. Общо 50 % от пластмасата, която използваме, е за еднократна употреба. Почти една трета от употребените пластмасови опаковки не стигат до системите за третиране на отпадъци, което води до сериозно замърсяване. Всяка година около 13 милиона тона пластмаса се изхвърля в океаните, което оказва негативно влияние върху кораловите рифове и уязвимите морски видове“, поясни Милка Асенова, като подчерта, че попадайки в човешкия организъм, чрез различни водоснабдителни системи, пластмасата може да оказва негативно влияние върху хормоните.\r\n„Инициативата на Световния ден на околната среда през 2018 г. е възможност за всеки от нас да даде своя принос и да се включи в борбата срещу замърсяването с пластмаси по света, чрез някои от многобройните начини за това“, призова експерта. На сайта на РИОСВ са поместени някои от възможностите за решение на проблема, а всеки, който има предложение, може да го даде с хаштаг #BeatPlasticPollution в социалните мрежи.\r\nЛуиза ТРАНЧЕВА", "date": "2018.06.05", "title": "Милка Асенова, РИОСВ - Велико Търново: „Да победим замърсяването с пластмаси“ е мотото на Световния ден на околната среда, който отбелязваме днес"}
{"url": "http://www.focus-news.net/news/2018/06/05/2530023/sliven-v-grada-shte-se-provedat-bezplatni-pregledi-za-izmervane-i-otsenka-na-rastezha-na-detsata.html", "text": "Безплатни прегледи за измерване и оценка на растежа на децата ще се проведат в Сливен и Ямбол днес, както и на 8 и 9 юни 2018 г. Това съобщиха от пресцентъра на Община Сливен. Мобилният екип на д-р Росица Стойчева включва детски ендокринолози, които ще правят оценка на растежа на децата. Не е необходимо предварително записване, нито направление, но е добре да се знае ръстът на родителите и данни за ръста и теглото на детето през годините.\r\nВ Сливен безплатни консултации ще се провеждат днес от 14.00 до 18.00 часа и 8 юни от 9.00 до 12.00 часа в сградата на ДКЦ 2, ет. 3, кабинет 99. В Ямбол са предвидени безплатни консултации на 8 юни от 14.00 до 17.00 часа и  9 юни от 9.00 до 12.00 часа в сградата на Община Тунджа, Пленарна зала.\r\nНад 2/3 от децата с проблеми в растежа са недиагностицирани, поради слаба информираност на общопрактикуващите лекари и родителите, отчитат детските ендокринозолози. Нарушенията в растежа ако не са вродени скелетни заболявания се проявяват предимно след първата и най-вече след втората година. От децата с нисък ръст малко над 50% имат някаква болестна причина за това. Останалата част са здрави деца, родени от по-ниски родители. Колкото по-рано се извърши диагностиката, толкова по-големи са възможностите за лечение, а те вече са значителни, предвид напредъка на науката в сравнение с преди 15-20 години.\r\nПри болестните нарушения в растежа предимно се касае за ендокринни или синдромни заболявания, не рядко има и съпровождаща по-тежка диагноза –кръвни, сърдечни, нервно-мускулни и др.\r\nОколо 4000 са диагнозите в медицината, свързани с изоставане в растежа. Те са от групата на редките болести. Дефицитът на растежен хормон е само една от тях. Лечението на това заболяване е скъпо, но се поема изцяло от Здравната каса.", "date": "2018.06.05", "title": "Сливен: В града ще се проведат безплатни прегледи за измерване и оценка на растежа на децата"}
{"url": "http://www.focus-news.net/news/2018/06/05/2530078/galya-kondeva-nzok-kasata-zaplashta-1-714-lekarstva.html", "text": "1 714 лекарства заплаща Касата към 1 януари 2018г., от тях 452 скъпо струващи. Това каза Галя Кондева, директор Дирекция „Лекарствени продукти и контрол по предписване и отпускане“ в  Националната здравноосигурителна каса (НЗОК), по време на семинар, свързан с новите моменти в Националния рамков договор (НРД) за 2018г., предаде репортер на Агенция „Фокус“. Галя Кондиева отбеляза, че 505 лекарствени продукта подлежат на договаряне на отстъпки, като прогнозната стойност от договорените отстъпки за тази година е в размера на 172 250 058 лева. Медицинските изделия, които се покриват от Касата са 3 693 от 1 април 2018 г., като от тях 590 - в извънболничната помощ. Общият брой на аптеките със сключени договори с НЗОК и РЗОК към 31 декември 2017 г. са 2469, със 180 от които договорите са прекратени. Комисията за извършване на експертиза е одобрила лечението на 13 913\tдуши, на 101 е отказано, а за 847 е отложено, поради липса на необходимите документи. \r\nГаля Кондева посочи, че сред новите моменти в НДР са възможността пациентите да могат да получават скъпоструващите лекарства от всяка аптека в страната, а не както е било до момента само от тези посочени от общопрактикуващите лекари. „Тоест освободихме достъпът и възможността на пациента да си вземе лекарството, от където иска – с цел подобряване на достъпа“, уточни тя. По думите й в бюджета на Касата тази година са заложени 718 милиона лева за лекарствени продукти за домашно лечение и 282 милиона лева за злокачествени заболявания. „Наблюдава се увеличение на процента на лекарствата, които се заплащат за домашно лечение“, отчете Кондева.  По думите й 40 лечебни заведения имат договор за лечение на онкологични и онкохематологични заболявания. \r\n„Обсъждаме идеята за заплащане на резултат, тоест заплащането от страна на касата да е обвързано с получаването на конкретен резултат по отношение на терапевтичния ефект за пациента“, отбеляза тя. „Това няма как да стане днес, защото е обвързано с някои нормативни промени, но това не пречи на компаниите да ни дадат такива предложения. Имаме вече една две компании, които са направили подобни предложения, обсъждаме ги и сме пред сключване на анекс“, допълни Галя Кондева. \r\nВесела АЛЕКСАНДРОВА", "date": "2018.06.05", "title": "Галя Кондева, НЗОК: Касата заплаща 1 714 лекарства"}
{"url": "http://www.focus-news.net/news/2018/06/05/2530075/a1-on-makedoniya-v-gartsiya-otvoriha-tsarkovniya-aspekt-na-imeto.html", "text": "Докато Скопие и Атина са в очакване на разговора между министър-председателите Зоран Заев и Алексис Ципрас за потвърждение на постигнатото в преговорите за името, след посещение в Атина на вселенския патриарх Вартоломей в Гърция бе отворен църковният аспект на името, коментира македонското електронно издание A1 On.\r\nВъв вторник гръцкият премиер Ципрас проведе среща с Вартоломей и приветства усилията на Вселенската патриаршия за решаване на статута на Македонската православна църква-Охридска архиепископия (МПЦ-ОА). На свой ред вселенският патриарх подчерта, че се работи в посока единство и сътрудничество.\r\n„Бих искал да приветствам усилията Ви за положително разрешаване на църковния аспект на различията, които имаме с бившата югославска република Македония. Вярвам, виждате, че и ние се опитваме да разрешим дългогодишиния спор, който пречи на две съседни страни да развият нормално сътрудничество“, са думите, с които Ципрас се обърна към вселенския патриарх.  \r\nГръцкият премиер изрази убеждение, че възможността за решение на спора между Скопие и Атина би могла да създаде среда на стабилност и развитие на Балканите, нещо, което – съгласно думите му, „ни е необходимо, както и добро сътрудничество между два съседни народа, изповядващи в по-голямата си час православна християнска вяра - важен елемент, който не бива да се пренебрегва\".\r\nВартоломей подчерта, че в рамките на каноничните задължения на Вселенската патриаршия е там, където има разкол, да бъдат предприети мерки за преодоляването му. \r\nВартоломей се срещна също с гръцкия президент Прокопис Павлопулос и с архиепископа на Гръцката православна църква (ГПЦ) Йеронимос, а посещението му в Атина бе предшествано от съобщение на Вселенската патриаршия, съгласно което Светият и свещен Синод е разгледал въпроса с нерешения каноничен статут на Охридската архиепископия.\r\nВ съобщението, разпространено миналата седмица, се подчертаваше, че Патриаршията е получила писмо от лидера на кабинета в Скопие Зоран Заев, в което се иска помощ и подкрепа за решаване на въпроса с МПЦ-ОА. Текстът завършваше с извода, че Светият и свещен Синод на Вселенската патриаршия „реши да се заеме за това и да предприеме необходимите стъпки, според неприкосновените права на историческите и канонични компетенции и привилегии на първопрестолната Вселенска патриаршия\".\r\nВ писмото, изпратено преди месец, Заев е отправил молба към Вселенската патриаршия да признае автокефалността на МПЦ-ОА.\r\nИ докато гръцката страна твърдеше, че министър-председателят на югозападната ни съседка е приел промяна на името на МПЦ, Скопие категорично отрече разпространената информация. \r\n„Никой не е поискал, нито пък някой може да промени името на MПЦ. Името й не е предмет на дилеми или дебати“, категоричен бе Заев. След това пресслужбата му публикува съдържанието на писмото до Вартоломей.\r\nСлед публикацията на писмото на Заев от гръцкото правителство заявиха, че до момента няма постигнато споразумение по спора. „Единственото, което съществува до този момент, е решението на Светия синод на Вселенската патриаршия да се извърши необходимото, за да се удовлетвори искането на премиера на БЮРМ за изтриване на термина „Македония\" от името на църквата на нашите северни съседи“, бе подчертано в прессъобщение от кабинета в Атина. \r\nДепутатът от „Демократичен съюз за интеграция“ Артан Груби подчерта, че преговорите между Македония и Гърция за името не са в задънена улица. Съгласно думите му, на масата за преговори са и „други креативни решения“ на спора за името, освен тези, съдържащи се в пакета, предложен от специалния посредник на ООН Матю Нимиц. Груби разкри, че се обсъждат варианти като „Република Крушево Македония\", „Република съвременна Македония\", „Република Европейска Македония\". Груби подчерта, че всичко е договорено в преговорите с Гърция, освен начина на изпълнение на споразумението. \r\nГръцката страна остава на мнение, че е направила всичко по време на преговорите за името и че премиерът Заев сега е на ход в процеса на разрешаване на спора. Посланието, че Атина очаква „решителната стъпка\" от Скопие, бе повторена многократно от говорителя на гръцкото правителство Димитрис Цанакопулос. Същевременно той увери, че в настоящия момент никой не би искал преговорите отново да бъдат отваряни. \r\n„Ние сме в последната фаза. Сега, макар да има някои незначителни подробности, които могат да тласнат разговорите в една или друга посока, в никакъв случай няма да се стигне до отваряне на преговорите в нов цикъл. Напротив, казах ви, че онова, което очакваме в този момент, е решителна крачка от ръководството на БЮРМ“, категоричен бе гръцкият политик. \r\nА един от заместник-председателите на гръцкия парламент и депутат от опозиционната „Нова демокрация“ Никитас Какламанис споделя мнение, че ако окончателният договор между Скопие и Атина съдържа „македонски език“ и „македонска нация“, то документът няма да бъде гласуван от законодателния орган на южната ни съседка. Тереза Герова", "date": "2018.06.05", "title": "А1 On (Македония): В Гърция отвориха църковния аспект на името"}
{"url": "http://www.focus-news.net/news/2018/06/05/2530084/varna-apelativniyat-sad-potvardi-aresta-na-dvama-balgari-razsledvani-ot-frenskite-vlasti-za-svodnichestvo-trafik-na-hora-i-uchastie-v-prestapna-grupa.html", "text": "Състав на Апелативен съд – Варна потвърди като законосъобразни и обосновани определения на Варненския окръжен съд от миналата седмица, с които на основание Европейска заповед за арест (ЕЗА), издадена от компетентни френски власти са били първоначално задържани под стража Огнян Стефанов и Райчо Райчев. Спрямо всеки един от тях има ЕЗА, издадена на 24 май тази година от прокурор при Окръжен съд в Бобини, Франция. Това съобщиха от пресцентъра на Апелативен съд – Варна. В документите се посочва, че властите във Франция провеждат наказателно преследване спрямо двамата българи и то за тежки престъпления – трафик на хора, свождане към проституция и участие в организирана престъпна група. Деянията били извършени от средата на 2015 година до 23 януари 2018 в Париж, Кретей, в региона Ил-дьо Франс. Според събраните до момента данни от френските власти, Райчо бил организатор на мрежа за сводничество и трафик на жени от България, принуждавани да проституират във френски градове, а Огнян е бил един от сутеньорите. Максималният размер на наказанието, което френските закони предвиждат за такива деяния е 10 години „лишаване от свобода“.\r\nСъставът на Варненския апелативен съд днес не коментира и не анализира фактите, посочени в ЕЗА, издадени за двамата българи. Това е в правомощията на Окръжен съд – Варна при разглеждане на искането за предаването им на френската държава. Въззивната апелативна инстанция намери , че първоинстанционният съд е съобразил всички основания, посочени в Закона за екстрадицията и европейската заповед за арест (ЗЕЕЗА) и правилно е определил първоначалния арест за двамата мъже.\r\nНа твърдението на защитата на Райчев, че в ЕЗА не била посочена влязла в сила присъда или пък гаранции, че българинът може да обжалва ареста си във Франция, Варненският апелативен съд посочи, че това са въпроси, които могат да бъдат поставени и обсъдени от Окръжен съд – Варна при разглеждане на делото за екстрадицията на Райчев.\r\nОпределенията, с които Апелативен съд – Варна потвърди задържането под стража на Огнян Стефанов и Райчо Райчев, спрямо които има ЕЗА, издадени от Окръжен съд - Бобини във връзка с провеждано разследване във Франция за трафик на хора, свождане към проституция и участие в организирана престъпна група не подлежат на обжалване.", "date": "2018.06.05", "title": "Варна: Апелативният съд потвърди ареста на двама българи, разследвани от френските власти за сводничество, трафик на хора и участие в престъпна група"}
{"url": "http://www.focus-news.net/news/2018/06/05/2530079/krasimir-lalov-prevozvach-kato-pat-kam-ada-sa-glasuvanite-tekstove-v-paket-mobilnost-postlan-s-dobri-namereniya.html", "text": "Като път към ада са гласуваните текстове в пакет „Мобилност“  - постлан с добри намерения. Това каза за Агенция „Фокус“ Красимир Лалов – зам.-председател на Националното сдружение на българските превозвачи, във връзка с отхвърлените вчера от Европейския парламент част от текстовете на пакет „Мобилност“, срещу които протестираха българските превозвачи. „Поне от тази информация, която получихме и идва от евродепутата Петър Курумбашев, се оказва, че дори това е по-тежкият вариант, отколкото това, срещу което протестирахме. В протеста ни нашите шофьори трябваше да се прибират на три седмици, но сега се оказва, че нашите камиони трябва да се прибират на 15 дни, което е две седмици. Незнайно защо камионът трябва да се прибира, защото той нито има роднини, нито деца, за да си почива при тях, нито има социална отговорност“, коментира Лалов. Според него това е най-страшният удар, по-страшен от този, който преди това е бил. „Има един куп други недомислия, за които човек се чуди защо официално не е пусната цялата стенограма от това гласуване и от изказванията, се казва, че ние сме победили в една битка, но все още не сме спечелили войната. Това за жалост не е точно така, не ми е ясно това пиар ли е, или неразбиране на проблема. Това, което се е служило, не може да се каже, че въобще е победа в каквото и да е“, допълни той. \r\n„Например, може да се ползва седмичната почивка на паркинги, на които изискванията за тях, все още не са изградени. Щели да бъдат изградени след 3-4 месеца, но тези паркинги трябва да отговарят на 50 условия, в това число и колко пейки да има на тях. Пита се в задачата камиони от Германия и Белгия, които преминават през България и трябва да правят почивка, на кой наш паркинг трябва биха се спрели, защото такива нямаме. А там изградените паркинги не навсякъде отговарят на някакви условия“, поясни Лалов. По думите му Германия има примерни паркинги, които отговарят, но те като площ и капацитет не могат да поемат дори и трафикът на немските камиони, камо ли на интернационалните. „Всичко е направено като пътя към ада, винаги е постлан с добри намерения, но си остава път към ада“, каза още той. \r\nМариела РУСЕВА", "date": "2018.06.05", "title": "Красимир Лалов, превозвач: Като път към ада са гласуваните текстове в пакет „Мобилност“  - постлан с добри намерения"}
{"url": "http://www.focus-news.net/news/2018/06/05/2530082/blagoevgrad-vazpitanitsi-na-vsichki-detski-gradini-v-grada-shte-vzemat-uchastie-v-traditsionniya-festival-dni-na-detskoto-tvorchestvo.html", "text": "Възпитаници на всички детски градини в Благоевград ще вземат участие в традиционния фестивал „Дни на детското творчество”. Това съобщиха от пресцентъра на Община Благоевград. В рамките на два дни (днес и утре) деца от детските заведения ще покажат своите умения и наученото в детската градина пред родители, учители и граждани. Началото на фестивала ще бъде дадено в 16.30 часа във вторник в зала „ Яворов“. Днес на сцената ще излязат децата от ДГ „Първи юни“, ДГ №6 „Щастливо детство“, ДГ „Синчец“, ДГ №1 „Ведрица“, ДГ №2 „Света Богородица“, ДГ „Детски свят“ и ДГ №11 „Здравец“.  Малчугани ще покажат талант и умения чрез специално подготвена музикално-танцова програма.\r\nВъв втория ден от „Дни на детското творчество“ свои спектакли ще покажат и децата от ДГ №4 „Роса“, ДГ №3 „Детелини“, ДГ №10 „Мак“, ДГ „Усмивка“. В програмата ще се включат още и малките възпитаници на ДГ №8 „Вечерница“ и ДГ № 12 „Алени макове“.\r\nС фестивала „Дни на детското творчество“ Община Благоевград има за цел да даде сцена за изява на младите таланти и да насърчи тяхното развитие в различни аспекти и да покаже отличната работа на преподавателите с децата на Благоевград.", "date": "2018.06.05", "title": "Благоевград: Възпитаници на всички детски градини в града ще вземат участие в традиционния фестивал „Дни на детското творчество”"}
{"url": "http://www.focus-news.net/news/2018/06/05/2530086/stara-zagora-obshtinata-organizira-bezplatni-letni-zanimaniya-za-detsa-i-uchenitsi.html", "text": "За поредна година Община Стара Загора предлага на деца и ученици разнообразни занимания  и прояви през лятната ваканция. Това съобщиха от пресцентъра на Общината. В  програмата „Лято 2018“ са предвидени занимания по интереси в областта на науката, изкуството, спорта. Ще има беседи на различни теми, състезания, демонстрации, дискусии. \r\nЗа желаещите се предлагат занимания по живопис и моделиране, театрално майсторство, упражнения по кариерно ориентиране, решаване на ребуси и кръстословици, уъркшоп, пикник сред природата, игри на открито и др. \r\nКлубовете по карате, спортна гимнастика, бадминтон, плуване, баскетбол, волейбол, скокове на батут и спортна гимнастика, тенис на корт, стрелба и художествена гимнастика ще отворят врати за желаещите да спортуват през лятото. Те трябва да се свържат по телефона със съответния треньор. Задължителни са подходящо облекло и обувки за желания вид спорт.\r\nВсички, които искат да се включат в проявите организирани от Местната комисия за борба срещу противообществените прояви на малолетните и непълнолетните (МКБППМН) и Център за превантивна и психолого-консултативна дейност към Община Стара Загора, могат да се запишат, със заявено съгласие на родителите,  всеки ден от 16.00 до 17.00 часа до 16 юни. Телефон за допълнителна информация:042 605 516.", "date": "2018.06.05", "title": "Стара Загора: Общината организира безплатни летни занимания за деца и ученици"}
{"url": "http://www.focus-news.net/news/2018/06/05/2530087/atanas-stoilov-kmet-na-obshtina-aksakovo-avariyni-grupi-rabotyat-v-selata-kumanovo-i-klimentovo-postradali-sled-poroynite-dazhdove.html", "text": "Аварийни групи от град Аксаково работят в пострадалите от пороя села Куманово и Климентово, като разчистват улици от паднали и изтръгнати от вятъра дървета и предмети. Това заяви за Радио „Фокус“ – Варна Атанас Стоилов, кмет на Община Аксаково. „След вчерашният пороен дъжд бяха засегнати селата, които са в близост до град Аксаково и Варна. Това са Куманово, Климентово, Орешак и Кичево. След като е спрял дъждът в селата Климентово и Куманово, по думите на кметовете и местното население, е връхлетял много силен вятър във вид на ураган или, по-точно, торнадо“, съобщи още кметът. По думите му въздушната струя така е била завихрена, че в село Куманово е отнесен покрив на цяла къща, като там има засегнати още около 12 - 13 къщи с частично отнесени покриви и паднали керемиди. „В село Климентово също има засегнати къщи с отнесени частично покриви и керемиди“, допълни Атанас Стоилов.\r\nМилена СТОЕВА", "date": "2018.06.05", "title": "Атанас Стоилов, кмет на Община Аксаково: Аварийни групи работят в селата Куманово и Климентово, пострадали след поройните дъждове"}
{"url": "http://www.focus-news.net/news/2018/06/05/2530088/sport-zho-vilfrid-tsonga-shte-propusne-sezona-na-treva.html", "text": "Френският тенисист Жо-Вилфрид Цонга ще пропусне тазгодишния сезон на трева. За последно французинът игра на турнира в Монпелие през февруари. Два месеца по-късно той претърпя операция на коляното.\r\n33-годишният тенисист вече обяви оттеглянето си от „Уимбълдън“ и от турнира в Куинс. На негово място в схемите на двете надпревари ще влязат съответно Ласло Джере и Леонардно Майер. \r\nОчаква се Цонга да се върне на корта за Откритото първенство на САЩ по тенис през лятото.", "date": "2018.06.05", "title": "Спорт: Жо-Вилфрид Цонга ще пропусне сезона на трева"}
{"url": "http://www.focus-news.net/news/2018/06/05/2530089/stefan-prodanov-nyakolko-tona-vaorazhenie-pristigat-v-rimskiya-grad-nove-za-festivala-na-antichnoto-nasledstvo-orel-na-dunava.html", "text": "Няколко тона въоръжение – римско, антично и тракийско пристигат в римския град Нове край Свищов за XIV издание на фестивала „Орел на Дунава“. Това каза в предаването „Добре дошли в Свищов“ на Радио „Фокус“ – Велико Търново Стефан Проданов, един от организаторите на събитието. Основен акцент през настоящата година ще за животните, използвани в ежедневието на римляните и кулинарните вкусове на нашите предци. „Подготовката на XIV-то издание започна още с приключването на предходния фестивал, миналата година. Групите са в готовност да пристигнат в Свищов през настоящата седмица. Както обичам да казвам няколко тона въоръжение – римско, антично, тракийско пристига в Нове, за да се включат всички групи в нашия фестивал. През настоящата година те са от четири държави – България, Румъния, Италия и Украйна. Тук искам да припомня, че събитието, което ние организираме е най-старото на Балканите антично събитие – Фестивал на античното наследство „Орел на Дунава“, каза още Стефан Проданов. По думите му интересът към събитието расте с всяка изминала година. То ще се случи в рамките на три дни от 8-ми до 10-ти юни. По време на фестивала, кметът на Свищов Генчо Генчев ще връчи традиционните награда „Орел на Дунава“. Лауреат на Златния орел за опазване на културно-историческото наследство е един от най-популярните български историци и археолози доц. д.и.н. Николай Овчаров. Лауреат на Златния орел за популяризиране на българската култура е Н. Пр. Камило Цуколи, посланик на Суверенния орден на Малта в България.\r\nЛуиза ТРАНЧЕВА", "date": "2018.06.05", "title": "Стефан Проданов: Няколко тона въоръжение пристигат в римския град Нове за фестивала на античното наследство „Орел на Дунава“"}
{"url": "http://www.focus-news.net/news/2018/06/05/2530092/afp-nay-malko-devet-dushi-sa-zaginali-pri-samoubiystven-atentat-v-niger.html", "text": "Най-малко девет души са загинали при самоубийствен атентат в Североизточен Нигер, в близост до границата с Нигерия, предава AFP, като се позовава на данни от местните власти.\r\nАтаката е извършена в понеделник, в регионалната столица Дифа, която в последно време е честа мишена на джихадистката групировка „Боко Харам“, разкри за агенцията представител на местните власти, пожелал анонимност. Тереза Герова", "date": "2018.06.05", "title": "AFP: Най-малко девет души са загинали при самоубийствен атентат в Нигер"}
{"url": "http://www.focus-news.net/news/2018/06/05/2530093/ministar-valentin-radev-predsedatelstva-zasedanieto-na-vatreshnite-ministri-na-es-v-ramkite-na-saveta-pravosadie-i-vatreshni-raboti.html", "text": "„Днес ще се фокусираме върху Общата европейска система за убежище и Регламента от Дъблин. Много опит беше събран от комисарите, от Комисията, от всички експерти за последните две години. Сега е моментът да успеем да финализираме дискусиите по двете теми“, заяви преди началото на сесията в частта „Вътрешни работи“ министърът на вътрешните работи на България Валентин Радев, който председателства срещата, съобщиха от пресцентъра на МВР. Той поясни, че основната задача е подготовка на работата на лидерите на ЕС в края на месеца. Министър Радев изрази очакване днес колегите му да потвърдят предложенията, направени по време на Българското председателство на Съвета на ЕС за усъвършенстване на общата европейска система за убежище и тя стане основа за дискусиите на лидерската среща. \r\nМинистрите на правосъдието и на вътрешните работи на държавите членки на ЕС се срещат в Люксембург, за да обсъдят различни теми, включително несъстоятелност, договорно право и родителска отговорност. Съвместно, министрите на вътрешните работи и правосъдието обсъждат проектозакона за електронните доказателства. \r\nНа 5 юни ще бъдат разгледани различни аспекти на политиката на ЕС в областта на миграцията, сигурността и тероризма.", "date": "2018.06.05", "title": "Министър Валентин Радев председателства заседанието на вътрешните министри на ЕС в рамките на Съвета „Правосъдие и вътрешни работи\""}
{"url": "http://www.focus-news.net/news/2018/06/05/2530095/kyustendil-rayonniyat-sad-nalozhi-3-godishna-uslovna-prisada-za-mazh-otkradnal-i-predal-patroni-za-avtomat-kalashnikov.html", "text": "Районният съд в Кюстендил е постановил 3-годишна условна присъда за мъж, присвоил и предал патрони за автомат „Калашников”. Това съобщиха за Радио „Фокус” – Кюстендил от Районен съд – Кюстендил. Наложеното наказание е с изпитателен срок от 5 години. Мъжът е признат за виновен в това, че за периода от 31 декември 2015 година до 12 октомври 2016 година от склад „Въоръжение” при Областна дирекция на МВР – Кюстендил, като длъжностно лице е присвоил 2100 патрона за автомат „Калашников”. Той е признат за виновен и за това, че на 12 октомври 2016 година в района около бившия завод за кондензатори в Кюстендил е предал патроните на друго лице, без то да има разрешение за носене на съответното огнестрелно оръжие. Присъдата подлежи на жалба и протест пред Окръжен съд – Кюстендил.„Фокус” припомня, че на 13 октомври 2016 година, при полицейска операция бяха задържани двама души. Тогава Районна прокуратура образува две досъдебни производства. Първото по чл. 339 ал.1 от Наказателния кодекс, отнасящ се до придобиване, държане или предаване на огнестрелни боеприпаси за огнестрелни оръжия, без право. Второто досъдебно производство е по 339 ал.4 във връзка с ал.3 от Наказателния кодекс. То се отнася за предаване на боеприпаси за огнестрелно оръжие, без разрешение за носене на съответното огнестрелно оръжие.\r\nВенцеслав ИЛЧЕВ", "date": "2018.06.05", "title": "Кюстендил: Районният съд наложи 3-годишна условна присъда за мъж, откраднал и предал патрони за автомат „Калашников”"}
{"url": "http://www.focus-news.net/news/2018/06/05/2530094/inzh-mariana-tsekova-pred-zhiveeshtite-na-ul-kiril-madzharov-spirame-remonta-shte-izgotvim-proektno-reshenie-za-tazi-chast-ot-ulitsata.html", "text": "Зам.-кметът инж. Мариана Цекова се срещна с част от живеещите на ул. ”Кирил Маджаров” в смолянския квартал Устово, които подадоха жалба до кмета на община Смолян, че улицата е с компрометиран асфалт и запушени шахти, и при всеки по–силен дъжд къщите с  номера - 4,16 и 18 се наводняват, съобщават от пресцентъра на Общината.\r\nХората се оплакаха, че по време на първия воден цикъл е вдигнат асфалта над бордюра и проблемите с наводняването на къщите им след обилни дъждове са станали още по-сериозни.\r\nИнж. Цекова разясни, че ремонтът на „Кирил Маджаров”  ще бъде спрян и ще се изготви проектно решение за тази част от улицата. Спираме това, което е направено, а там където е разкопано около къщите ще бъде бетонирано, заяви зам.-кметът. Тя обеща на жителите на въпросната улица да бъдат запознати с проекта, когато е готов. На място пристигнаха и работници, които почистиха шахтите.\r\nШефът на ВиК-Смолян инж.Мариян Николов обясни, че улицата е включена във Втория воден цикъл. Проектното предложение е подадено в МОСВ и се подготвят тръжните процедури.", "date": "2018.06.05", "title": "Инж. Мариана Цекова пред живеещите на ул. ”Кирил Маджаров”: Спираме ремонта, ще изготвим проектно решение за тази част от улицата"}
{"url": "http://www.focus-news.net/news/2018/06/05/2530085/24-vesti-makedoniya-pregovorite-sa-zavarsheni-tarsi-se-reshenie-ot-koga-da-se-prilaga-imeto-za-obshta-upotreba.html", "text": "Македонският телевизионен канал „24 Вести“ стига до заключението, че преговорите между Скопие и Атина за разрешаване на десетилетния спор за името за завършени, но има застой, тъй като двете страни все още не могат да постигнат компромис по въпроса от кога да започне да се прилага името за обща употреба. \r\nКак и кога преговорите за името ще продължат? Гръцкото правителство казва, че топката е в полето на Македония, откъдето се очаква „решаващата стъпка“. Междувременно първият дипломат на Атина Никос Коциас заяви в интервю за гръцката държавна телевизия, че е настъпил моментът за голямото „да“ или за голямото „не“. \r\nКоциас призна, че очаква въпросът скоро да бъде затворен, но подчерта, че „никога не трябва да се казва никога\".\r\nНа свой ред премиерът на Македония Зоран Заев продължава да е уверен, че страната ще получи покана за членство в НАТО през юли. Тереза Герова", "date": "2018.06.05", "title": "„24 Вести“ (Македония): Преговорите  са завършени – търси се решение от кога да се прилага името за обща употреба"}
{"url": "http://www.focus-news.net/news/2018/06/05/2530091/shumen-rayonnata-prokuratura-zadarzha-za-72-chasa-bashta-iznasilil-i-bludstval-s-rodnata-si-dashterya.html", "text": "За срок до 72 часа в ареста с постановление на Районната прокуратура в Шумен е задържан 49-годишният Б.О. Това съобщиха от пресцентъра на Апелативна прокуратура - Варна. Мъжът е бил привлечен като обвиняем за изнасилване и блудствени действия с родната си дъщеря, извършени като продължавано деяние. \r\nСексуалното насилие над 20-годишната си дъщеря обвиняемият извършил на 24 май тази година. Сигналът бил подаден по-късно от близки на пострадалото момиче, което е освидетелствано. \r\n49-годишният Б.О., който е баща на 6 деца, се е укривал, докато вчера на обяд  бил задържан.\r\nРайонната прокуратура в Шумен ще внесе искане за вземане на постоянна мярка за неотклонение „Задържане под стража“ спрямо насилника. Той е осъждан през 2011 год. за извършване на блудствени действия с другата си дъщеря, но вече е реабилитиран.", "date": "2018.06.05", "title": "Шумен: Районната прокуратура задържа за 72 часа баща, изнасилил и блудствал с родната си дъщеря"}
{"url": "http://www.focus-news.net/news/2018/06/05/2530096/rumyana-panova-sdruzhenie-hora-i-traditsii-veche-10-godini-rabotim-aktivno-za-sahranyavaneto-i-vazstanovyavaneto-na-kestenovite-gori-v-rayona-na-brezhani.html", "text": "Вече 10 години работим активно за съхраняването и възстановяването на кестеновите гори в района на село Брежани. Това каза за Радио „Фокус“ – Пирин Румяна Панова, председател на сдружение „Хора и традиции“ – село Брежани по повод на това, че всяка година на 5 юни отбелязваме Световния ден на околната среда, който е най-мащабното събитие, посветено на опазване на природата, като в рамките на него се организират хиляди събития – от почистване на квартала и противодействие срещу престъпленията над дивата природа, до залесяване и възстановяване на съществуващи гори.\r\nПо думите на Панова опазването на кестеновите гори се е появило като идея, защото това са уникални растения, които към момента страдат от тежко заболяване. „Това заболяване прогресивно унищожава кестените и затова решихме, че трябва да се направи нещо, за да се спаси този уникален растителен вид, част от биоразнообразието на Пирин планина и един добър източник на доходи и препитание за местните жители в брежанското землище“, каза още Панова.\r\nТя отбеляза, че в началото са започнали с популяризирането на кестена чрез провеждането на празник, посветен на него, а след това са стартирали и същинско залесяване. „Това се случи преди две години. Тук искам да отворя една скоба и да кажа, че ние, като обществена организация не можем да направим кой знае колко сами, освен да мобилизираме ентусиазма и възможностите на местното население“, коментира Панова. Тя отбеляза, че тогава стратегически са започнали да търсят партньори и се е оказало, че има много държавни и обществени организации, които са били готови да им помогнат, подавайки им ръка и на практика да изнесат залесяването на гърба си.\r\nЛивия НИНОВА", "date": "2018.06.05", "title": "Румяна Панова, сдружение „Хора и традиции“: Вече 10 години работим активно за съхраняването и възстановяването на кестеновите гори в района на Брежани"}
{"url": "http://www.focus-news.net/news/2018/06/05/2530097/kyustendil-nova-detska-gradina-i-fizkulturen-salon-shte-badat-izgradeni-v-zhilishten-kompleks-bistritsa-v-dupnitsa.html", "text": "Нова детска градина и физкултурен салон ще бъдат изградени в жилищен комплекс „Бистрица” в Дупница. Това съобщиха за Радио „Фокус” – Кюстендил от Община Дупница. Вече е обявена обществената поръчка за изграждането на новите сгради. 1 045 250 лева без ДДС е сумата за двата обекта. За детската градина в най-големия жилищен квартал са заделени 838 000 лева без ДДС за проектиране, строителство, авторски надзор и цялостното оборудване на забавачницата. Срокът за изпълнение на дейностите е 240 календарни дни. От бюджета на община Дупница са заделени допълнителни 28 000 лева за изграждането на външна ВиК-инсталация. Модерната детска градина ще бъде за 100 деца. Новият физкултурен салон ще бъде на мястото на стария в Основно училище „Неофит Рилски“. Прогнозната стойност за проектиране, изграждане и оборудване на стойност 207 250 лева без ДДС. От общинския бюджет са заделени 2 000 лева за външна ВиК-инсталация към съоръжението, а срокът за приключване на дейностите е също 240 дни.\r\nВенцеслав ИЛЧЕВ", "date": "2018.06.05", "title": "Кюстендил: Нова детска градина и физкултурен салон ще бъдат изградени в жилищен комплекс „Бистрица” в Дупница"}
{"url": "http://www.focus-news.net/news/2018/06/05/2530098/vitseprezidentat-iliyana-yotova-shte-uchastva-v-otkrivaneto-na-konferentsiyata-balgarskata-atomna-energetika-natsionalna-regionalna-i-svetovna-energiyna-sigurnost-na-6-yuni.html", "text": "На 6 юни 2018 г., в зала „Ривиера“ на хотел „Ривиера бийч“ във ваканционен клуб Ривиера (край Варна) вицепрезидентът Илияна Йотова ще участва в откриването на ежегодната международна ядрена конференция „Българската атомна енергетика – национална, регионална и световна енергийна сигурност“. Това съобщиха от прессекретариата на държавния глава. Събитието, което се организира от Българския атомен форум, е с начало от  9.00 часа.", "date": "2018.06.05", "title": "Вицепрезидентът Илияна Йотова ще участва в откриването на Конференцията „Българската атомна енергетика – национална, регионална и световна енергийна сигурност“ на 6 юни"}
{"url": "http://www.focus-news.net/news/2018/06/05/2530100/burgas-7-300-leva-sa-otkradnati-ot-apartament-v-zhk-izgrev.html", "text": "7 300 лева са откраднати от апартамент в ж.к. \"Изгрев\". Това съобщиха от ОДМВР - Бургас. На 4 юни около 10.00 часа в Пето Районно управление – Бургас е получено съобщение от 67-годишен бургазлия за това, че по неустановен до момента начин от апартамента му, разположен в бл. 64 в ж.к. \"Изгрев\", е извършена кражба на сумата от 7 300 лева. Работата по случая продължава от служители на Пето Районно управление – Бургас.", "date": "2018.06.05", "title": "Бургас: 7 300 лева са откраднати от апартамент в ж.к. \"Изгрев\""}
{"url": "http://www.focus-news.net/news/2018/06/05/2530083/krasimir-lalov-prevozvach-shte-podgotvim-natsionalen-protest-sreshtu-glasuvanite-tekstove-v-paket-mobilnost-zashtoto-nyakoy-ili-ne-kazva-istinata-ili-zabluzhdava-obshtestvoto.html", "text": "Ще подготвим национален протест срещу гласуваните текстове в пакет „Мобилност“, защото някой или не казва истината, или заблуждава обществото. Това каза за Агенция „Фокус“ Красимир Лалов – зам.-председател на Националното сдружение на българските превозвачи, във връзка с отхвърлените вчера от Европейския парламент част от текстовете на пакет „Мобилност“, срещу които протестираха българските превозвачи. „Не знам дали другите браншови организации ще се разграничат от тези, които посрещнаха на летище „София“ снощи. Ние конкретно ще се разграничим и Камарата на българските превозвачи от Пловдив, поради простата причина, че не срещу това сме се борили, за да стане нещо по-лошо, а да изградим и направим нещо по-добро за българските превозвачи“, коментира Лалов. Той уточни, че може би ще направят една национална среща и ще подготвят национален протест. „Защото дефакто и деюре някой или не казва истината, или заблуждават общественото мнение. Ако трябва да се прави нещо, то ще трябва да се направи културно и нормално. Когато те излъжат, тогава културата отива на втори план. Винаги бих желал в българското общество да се говори честно и открито, колкото и да е болезнено“, каза още Красимир Лалов.\r\nМариела РУСЕВА", "date": "2018.06.05", "title": "Красимир Лалов, превозвач: Ще подготвим национален протест срещу гласуваните текстове в пакет „Мобилност“, защото някой или не казва истината, или заблуждава обществото"}
{"url": "http://www.focus-news.net/news/2018/06/05/2530103/burgas-tri-zheni-sa-postradali-sled-kato-padnali-v-avtobus-na-gradskiya-transport.html", "text": "Три жени са пострадали, след като паднали в автобус на градския транспорт. Това съобщиха от ОДМВР - Бургас. На 4 юни  около 12.44 часа на бургаската улица \"А. Г. Коджакафалията\" до №383, поради внезапно спиране на автобус \"Соларис Урбано\", с бургаска регистрация, собственост на Община Бургас, управляван от 39-годишен мъж с инициали И.Г. от Бургас, на пода в автобуса паднали: жена с инициали Ж.Б. (58-годишна от Бургас, която получила сътресение на мозъка, но е без опасност за живота), жена с инициали В.Т. (62-годишна от Бургас, която е с фрактура на лявата ръка, получила мадецинска помощ и освободена за домашно лечение) и жена с инициали К.Д. (69-годишна от Бургас, която получила сътресение на мозъка, настанена за лечение в УМБАЛ – Бургас без опасност за живота).", "date": "2018.06.05", "title": "Бургас: Три жени са пострадали, след като паднали в автобус на градския транспорт"}
{"url": "http://www.focus-news.net/news/2018/06/05/2530099/okrazhna-prokuratura-burgas-vnese-v-sada-iskane-za-opredelyane-na-myarka-za-neotklonenie-zadarzhane-pod-strazha-spryamo-mihail-s-obvinen-v-ubiystvo-na-mazh-i-opit-za-ubiystvo-na-zhena.html", "text": "Окръжна прокуратура – Бургас внесе в съда искане за определяне на мярка за неотклонение „задържане под стража“ спрямо Михаил С., обвинен в убийство  на мъж и опит за убийство на жена, който е останал недовършен поради независещи от обвиняемия причини. Това съобщиха от пресцентъра на Окръжна прокуратура - Бургас. Той е обвинен за това, че на 2 юни, в к.к. Слънчев бряг, умишлено умъртвил мъж и направил опит умишлено да умъртви жена, като деянието е останало недовършено поради независещи от дееца причини и действията му били насочени спрямо повече от едно лице – престъпление по чл.116, ал.1, т.4, вр. чл.115, чл.18, ал.1 от НК.\r\nОкръжен съд – Бургас e насрочил заседанието си за днес от 13.30 ч.", "date": "2018.06.05", "title": "Окръжна прокуратура – Бургас внесе в съда искане за определяне на мярка за неотклонение „задържане под стража“ спрямо Михаил С., обвинен в убийство на мъж и опит за убийство на жена"}
{"url": "http://www.focus-news.net/news/2018/06/05/2530108/shefat-na-turskata-basketbolna-federatsiya-si-navleche-gneva-na-erdogan-ne-iska-da-varne-lichnite-si-kapitali-ot-sasht-v-turtsiya.html", "text": "Председателят на турската баскетболна федерация Хидайет Тюркоглу е изправен пред голям шок заради личните си капитали в САЩ, пише вестник „Джумхуриет”. Изключително популярният с умалителното си име „Хидо” игра няколко сезона в NBA в САЩ, а след допинг скандал се върна в Турция и известно време бе съветник по спортните въпроси в Президентството. \r\nСпоред източници от федерацията, „Хидо” разполага с личен капитал от близо 50 млн. долара, по-голямата част от който е инвестиран в САЩ. Подсказано му е да трансферира парите си в Турция - заради икономическата криза, а с това да даде пример и на останалите. Хидайет Тюркоглу  обаче не иска да изтегли своите инвестиции в САЩ и е трансферирал само част от наличните си пари в брой.\r\nТова е достигнало до ушите на президента Реджеп Тайип Ердоган и той е бесен. Ситуацията широко се дискутира в баскетболните среди в страната и се очаква „Хидо” да бъде отстранен от шефското място във федерацията веднага след изборите на 24 юни, посочва още „Джумхуриет”. Георги Димов", "date": "2018.06.05", "title": "Шефът на турската баскетболна федерация си навлече гнева на Ердоган: Не иска да върне личните си капитали от САЩ в Турция"}
{"url": "http://www.focus-news.net/news/2018/06/05/2530090/dimitar-dimitrov-kapb-ne-barzame-da-se-radvame-za-glasuvanite-tekstove-v-paket-mobilnost-v-nikakav-sluchay-ne-mislya-che-tova-e-pobeda.html", "text": "Не бързаме да се радваме за гласуваните текстове в пакет „Мобилност“, в никакъв случай не мисля, че това е победа. Това каза за Агенция „Фокус“ Димитър Димитров, изпълнителен директор на Камара на автомобилните превозвачи в България (КАПБ) във връзка с вчерашното решение на Комисията по транспорт в ЕП относно пакета „Мобилност“.  Димитров уточни, че до момента информацията е много разнопосочна.  Разчитаме на българските представители, които са били на гласуването. Информацията, която получаваме малко се разминава. В действителност е отпаднало изискването за командироване съгласно Директивата. Има някакъв напредък във връзка със спането на борда на превозното средство, тоест когато е на паркинг, който отговаря на един куб изисквания. В такъв случай водачът може да спи на превозното средство. Обаче ние не знаме да има такива паркинги“, заяви Димитър Димитров. Той уточни, че желанието е било докато не бъдат изградени тези паркинги в конкретна държава-членка на всеки 100 км, както е посочил европейският комисар отговарящ за транспорта Виолета Булц, да не може държавата членка да прилага това изискване. „Тоест водачите да могат да спят в превозното средство. А в конкретния случай, ако няма такива паркинги сме длъжни да спим в хотели. Оставяме камиона, не е ясно на кой несигурен паркинг“, допълни той. \r\nДимитров поясни, че има напредък относно най-голямото притеснение на превозвачите - изискването на всеки три седмици шофьорите да се прибират вкъщи. „Но се появява една нова точка, която гласи, че третата седмица трябва да има едно товарене и разтоварване в територията на страната по регистрация. Това за нас е много по-лошо отколкото прибирането на водача у дома. Прибирането на водача може да стане с автобус, с лека кола, дори с камиона, който е празен или с някакъв товар. В случая какво казват – водачът може да не се прибира, тоест оставяме го в Европа, но превозното средство трябва да го приберем с товар до страната на регистрация и трябва да излезе с товар“, коментира Димитър Димитров и допълни, че се получава така, че дори не може превозното средство да се прибере празно. „Става така, че на база нашия внос и износ може да се окаже, че един камион ще чака с месеци докато намери товар за България и от България, или ще извършва превозите от себестойност само и само да отговори на това изискване“, каза още Димитър Димитров. „Информацията не е окончателна, въздържаме се от крайни изказвания. Когато имаме пълната информация ще може да кажем да, устройвани или не, не ни. Към момента – удовлетворили са нашите искания, но са вкарали някои нови, които много повече ни утежняват отколкото предните. Изчакваме, защото може да се окаже, че са ни подвели или ние не сме разбрали правилно. Не бързаме да се радваме, в никакъв случай не мисля, че това е победа. Може би са ни чули, защото бяхме по-остри и крайни, приели са донякъде нашите доводи, но са вкарали нови неща, които много повече ще ни пречат. Това е информацията, с която разполагаме към момента. На тази база определено не сме доволни“, допълни Димитров. \r\nМариела РУСЕВА", "date": "2018.06.05", "title": "Димитър Димитров, КАПБ: Не бързаме да се радваме за гласуваните текстове в пакет „Мобилност“, в никакъв случай не мисля, че това е победа"}
{"url": "http://www.focus-news.net/news/2018/06/05/2530101/mkd-makedoniya-po-neofitsialna-informatsiya-sasht-nastoyavat-zoran-zaev-da-se-sporazumee-po-vaprosa-za-imeto-do-9-yuni.html", "text": "Македонското правителство трябва да постигне съгласие по текста на споразумението с Гърция за името до 9 юни. Това искане е било предадено на премиера Зоран Заев от САЩ, съобщават от редакцията на скопското електронно издание МКД, позовавайки се на неофициална информация от дипломатически източници. \r\nСпоред неофициална информация, с договора, който е бил постигнат за предложението „Република Илинденска Македония“ се прави „замяна\" – ще се прилага име за обща употреба, а в замяна в текста ще бъдат запазени „македонски език и идентичност“.  В скоби за националността и езика ще има обяснение, че става дума за славянски произход на народа, който няма връзка с населението в Гръцка Македония.\r\nОстава открит въпросът кое от предложенията за името е прието от Скопие и Атина. Гръцкият министър на външните работи Никос Коциас разкри, че на масата за преговорите са три предложения, но подчерта, че окончателното име ще бъде обявено от премиерите на двете страни. \r\nЩо се отнася до договора, Коциас поясни, че е с обем от 20 страници, а на въпроса дали има възможност да се направят промени в него, отговори, че „всичко, което трябваше да се направи, е направено\".\r\nСпоред Коциас и двете правителства имат желание да намерят компромисно решение, нещо нормално в международните отношения.\r\n„Мисля, че ръководството на Македония взе много тежко и правилното решение, за което е необходима голяма политическа смелост, голяма политическа зрялост и мисля, че те доказаха това“, подчерта първият дипломат на Атина. Тереза Герова", "date": "2018.06.05", "title": "МКД (Македония): По неофициална информация - САЩ настояват Зоран Заев да се споразумее по въпроса за името до 9 юни"}
{"url": "http://www.focus-news.net/news/2018/06/05/2530106/faktor-makedoniya-sporazumenieto-za-imeto-sled-kraya-na-protestite-v-gartsiyai.html", "text": "Планираните за сряда вечер протести в 13 града в Гърция може би имат връзка с определянето на крайния срок за обявяване на споразумението между Скопие и Атина, с което ще бъде сложен край на десетилетния спор за името, коментират в редакцията на македонското електронно издание „Фактор“.\r\nПрез последните дни бе постигнато много за преодоляването на различията между двете съседни страни с оглед на това, че въпросът е чувствителен и изисква затварянето му с приемлив компромис. \r\nОт редакцията подчертават, че работата на екипите на двете страни очевидно е към своя край. Не е изключено върху целия процес влияние да окажат и протестите за защита на „гръцкия характер на Македония“, насрочени за сряда, 6.06, от 19:30 часа. Тереза Герова", "date": "2018.06.05", "title": "„Фактор“ (Македония): Споразумението за името – след края на протестите в Гърция?"}
{"url": "http://www.focus-news.net/news/2018/06/05/2530104/atanas-stoilov-kmet-na-obshtina-aksakovo-sformirana-e-komisiya-za-opis-na-shtetite-v-selata-kumanovo-i-klimentovo-sled-poroynite-dazhdove-nyama-danni-za-postradali.html", "text": "Сформирана е комисия за опис на щетите в селата Куманово и Климентово. Това заяви за Радио „Фокус“ – Варна Атанас Стоилов кмет на Община Аксаково. „Комисията обхваща най-вече тези две села и се намира на място в момента. Там са засегнати частни имоти и ще се работи, за да може да им се помогне на хората“, добави кметът. По думите му след съставяне на протокол жителите на селата ще могат да потърсят средства за отстраняване на щетите. „От страна на Община Аксаково ще се оформят проекти, чрез които ще може да се осъществи отводняване и в двете села, в които има частично отнесени и асфалтови настилки от пороя“, допълни Атанас Стоилов.\r\nНяма данни за пострадали хора и двете села след бедствието.\r\nМилена СТОЕВА", "date": "2018.06.05", "title": "Атанас Стоилов, кмет на Община Аксаково: Сформирана е комисия за опис на щетите в селата Куманово и Климентово след поройните дъждове, няма данни за пострадали"}
{"url": "http://www.focus-news.net/news/2018/06/05/2530102/shumen-54-godishna-zhena-e-postradala-pri-katastrofa-na-glaven-pat-shumen-razgrad-do-razklona-za-selo-tervel.html", "text": "54-годишна жена е пострадала при катастрофа на главен път Шумен - Разград до разклона за село Тервел. Това съобщиха от ОДМВР - Шумен. Около 17.00 часа вчера бил приет сигналът за пътния инцидент. На място бил пратен полицейски екип. Изяснено било, че водач на лек автомобил Опел „Вектра“  с шуменска регистрация поради движение с несъобразена скорост напуснал пътното платно и се блъснал в крайпътно дърво. От удара е пострадала пътничката в автомобила С.И. (на 54 г.), която е с комоцио и загуба на паметта. Водачът К.И. (на 57 г.) е тестван за алкохол, наличие не е установено. Образувано е досъдебно производство.", "date": "2018.06.05", "title": "Шумен: 54-годишна жена е пострадала при катастрофа на главен път Шумен - Разград до разклона за село Тервел"}
{"url": "http://www.focus-news.net/news/2018/06/05/2530107/burgas-trima-dushi-sa-postradali-pri-katastrofa-na-patya-burgas-varna-v-rayona-na-193-km.html", "text": "Трима души са пострадали при катастрофа на пътя Бургас – Варна, в района на 193 км. Това съобщиха от ОДМВР - Бургас. На 4 юни около 15.20 часа на пътя Бургас – Варна, в района на 193 км., при мокра пътна настилка, спускане и излизане от ляв завой в посока от Варна към Бургас, настъпва пътнотранспортно произшествие между товарен автомобил \"Пежо 206\", с пловдивска регистрация, управляван от 34-годишния Д.И. от Добрич и товарен автомобил \"Пежо Боксер\", със софийска регистрация, управляван от 34-годишния С.К. от Бургас. От пътнотранспортното произшествие пострадали: мъж с инициали Д.И. (получил фрактура на крака, настанен за лечение в УМБАЛ – Бургас, без опасност за живота), мъж с инициали С.К. (получил леки наранявания) и неговия спътник с инициали А.А. (19 годишен от с. Винарово, който също получил леки наранявания). Причина за катастрофата е движение с несъобразена скорост от страна на водача на товарния автомобил \"Пежо 206\".", "date": "2018.06.05", "title": "Бургас: Трима души са пострадали при катастрофа на пътя Бургас – Варна, в района на 193 км"}
{"url": "http://www.focus-news.net/news/2018/06/05/2530110/nimh-zhalt-kod-za-obilni-valezhi-i-gramotevitsi-e-obyaven-za-6-oblasti-v-stranata.html", "text": "Жълт код за обилни валежи и гръмотевици е обявен за 6 области в страната, сочи справка на сайта на НИМХ. Кодът е в сила за областите Бургас, Сливен, Ямбол, Хасково, Кърджали и Смолян. В тези райони се очаква след обяд на места да има интензивни краткотрайни валежи от дъжд и гръмотевични бури, има условия за градушки. Количествата валежи ще са около 20-35 л/кв.м, на отделни места и повече.", "date": "2018.06.05", "title": "НИМХ: Жълт код за обилни валежи и гръмотевици е обявен за 6 области в страната"}
{"url": "http://www.focus-news.net/news/2018/06/05/2530115/plovdiv-kriminalisti-sa-otkrili-i-izzeli-100-kilograma-sitno-naryazan-tyutyun-350-kilograma-listna-masa-i-nad-11-000-kasa-tsigari-bez-banderol.html", "text": "Криминалисти са открили и иззели 100 килограма ситно нарязан тютюн, 350 килограма листна маса и над 11 000 къса цигари без бандерол. Това съобщиха от ОДМВР-Пловдив. Домашна работилница за обработка на тютюн е разкрита от криминалисти на Шесто РУ в пловдивския квартал „Столипиново“.  В хода на специализирана операция за пресичане на контрабандата с акцизни стоки вчера униформените извършили проверка в къщата на 65-годишна местна жителка. На адреса й, в момент на обезжилване на тютюневи листа, били заварени и други две жени и трима мъже на възраст между 34 и 57 години. При последвалото претърсване са конфискувани 100 килограма ситно нарязан тютюн, 350 килограма листна маса, електронна везна и елементи от машина за обработка на стоката. По случая е започнало бързо производство по чл. 234 от НК. Предстои материалите да бъдат докладвани в Районна прокуратура – Пловдив.  \r\nПри подобна спецакция в петък служителите на реда в Кричим иззели множество цигари без български бандерол. Общо 11500 къса били открити при процесуални и следствени действия в търговски обект с прилежащи помещения, стопанисвани от 56-годишен криминално проявен жител. Работата по образуваното досъдебно производство продължава разследващ полицай от РУ – Стамболийски.", "date": "2018.06.05", "title": "Пловдив: Криминалисти са открили и иззели 100 килограма ситно нарязан тютюн, 350 килограма листна маса и над 11 000 къса цигари без бандерол"}
{"url": "http://www.focus-news.net/news/2018/06/05/2530112/d-r-emiliya-baeva-zam-kmet-na-dobrich-prez-lyatoto-detskite-yasli-i-gradini-shte-rabotyat-sas-sborni-grupi.html", "text": "Учебната година в детските заведения в Добрич приключи и през лятото детските ясли и градини ще работят със сборни групи. Това съобщи зам.-кметът „Хуманитарни дейности“ д-р Емилия Баева, предаде кореспондент на Радио „Фокус” – Варна. Детските заведения ще бъдат поетапно затваряни за определен период от време за извършване на хигиенизация и необходими ремонти на сградите. Детските ясли за бъдат затворени за по един месец. Детските градини ще бъдат затваряни за по три седмици, каза д-р Баева. Тя допълни, че персоналът в детските заведения трябва да излезе в полагаем годишен отпуск, който не може да бъде реализиран през учебно време и това налага работа със сборни групи. „От Община град Добрич очакват разбиране от страната на родителите\", отбеляза зам.-кметът. На 28 май на сайта на Общината в рубриката „Прием в детските заведения“ бяха обявени свободни места в общинските детски градини. В момента няма активно класиране за тези детски заведения. На 31 май Общината публикува график на класирането за детските ясли. \r\nЖулиета НИКОЛОВА", "date": "2018.06.05", "title": "Д-р Емилия Баева, зам.-кмет на Добрич: През лятото детските ясли и градини ще работят със сборни групи"}
{"url": "http://www.focus-news.net/news/2018/06/05/2530111/vrabka-popova-nositel-na-nagrada-na-obshtina-svishtov-za-da-postiga-uspehi-chovek-tryabva-da-se-nauchi-da-obshtuva-s-horata-neprinudeno-i-s-usmivka.html", "text": "За да постига успехи, човек трябва да се научи да общува с останалите непринудено и с усмивка. Този съвет отправи в предаването „Добре дошли в Свищов“ на Радио „Фокус“ – Велико Търново Връбка Попова, дългогодишен учител и носител на наградата на Община Свищов „Цялостен принос в образованието и културата“. В ефира на „Фокус“ тя каза, че е изключително поласкана и изненадана от приза, но също така и, че много други нейни колеги заслужават подобно отличие. Връбка Попова е дългогодишен преподавател по руски и английски език, била е зам.-директор на едно от Свищовските училища, а днес се занимава с издателска дейности и е член на Местната комисия за борба с противообществените прояви на малолетни и непълнолетни лица. „Човек трябва да се научи да общува естествено и с усмивка с хората. Трябва да се захваща с дейности, които са му на сърце. Усмивката отваря всяка врата и младите хора трябва да знаят това“, казва Връбка Попова като съвет на тези, които ще продължат да развиват нейните дейности.\r\nЛуиза ТРАНЧЕВА", "date": "2018.06.05", "title": "Връбка Попова, носител на награда на Община Свищов: За да постига успехи, човек трябва да се научи да общува с хората непринудено и с усмивка"}
{"url": "http://www.focus-news.net/news/2018/06/05/2530116/antoaneta-georgieva-nositel-na-nagrada-dostoen-za-svishtov-da-poluchish-tolkova-visoko-priznanie-v-rodniya-si-grad-e-beztsenno.html", "text": "Да получиш високо признание за творческите си постижения в родния си град е безценно. Това каза в предаването „Добре дошли в Свищов“ на Радио „Фокус“ – Велико Търново Антоанета Георгиева, музикален педагог и носител на приза „Достоен за Свищов“. Тя е ръководител на частна музикална школа в града повече от 20 години. За това време има редица родни и международни награди, но последната е една от най-ценните за нея. „Едно признание е много по-важно ако е получено в родния ти град, отколкото където и да било навън“, каза още Антоанета Георгиева. В момента тя обучава 19 младежи, но в годините назад е помогнала на над 300 деца да развият талантите си. „Най-важното за успех в което и да е начинание е да обичаш това, което правиш и да му се отдаваш с цялото си сърце\", добави тя.\r\nЛуиза ТРАНЧЕВА", "date": "2018.06.05", "title": "Антоанета Георгиева, носител на награда „Достоен за Свищов“: Да получиш толкова високо признание в родния си град е безценно"}
{"url": "http://www.focus-news.net/news/2018/06/05/2530114/nkzhi-naneseni-sa-shteti-po-zhelezopatnata-infrastruktura-v-rayona-na-obshtina-varna-zaradi-intenzivnite-valezhi.html", "text": "При вчерашните интензивни валежи в района на община Варна беше сериозно наводнена железопътната инфраструктура. Това съобщиха от пресцентъра на НКЖИ. Това доведе до смущения в графика на движение влаковете и маневрената работа в железопътен възел Варна, път 1 и 2 в междугарията Варна товарен парк - Тополите и Варна - Варна товарен парк (около спирка Варна). Въведени бяха временни ограничения на скоростта на влаковете до 5 км/ч.\r\nОсновните щети са в зоните на деретата, спускащи се от града към пътната и железопътна инфраструктури. Наводнени бяха железопътните съоръжения при дере „Максуда“, облицованата пътна канавка от прелеза от бившите пристанищни складове до водостока на км 539+985 и редица други отводнителни съоръжения. \r\nЖелезният път, стрелките, прелезът и съоръженията на осигурителната техника над нивото на релсите са компрометирани от наноси на тиня, кал, клони, пластмасови, стъклени и дървени отпадъци, които е носила водата. Съоръженията и отводнителните канали са засипани с наноси и боклуци.\r\nЗа овладяване на бедственото положение, отстраняване на последствията от наводнението и възстановяване на нормалната експлоатация на железопътната инфраструктура, ДП НКЖИ очаква да бъде назначена комисия от Областния управител на Варна, с участие на представители на Компанията, която да направи оценка на щетите по инфраструктурата, да изготви план за възстановяването й и да набележи превантивни мероприятия за нормалната експлоатация. \r\nБлагодарение на бързата реакция на аварийните екипи на НКЖИ към момента влаковете се движат по разписание.", "date": "2018.06.05", "title": "НКЖИ: Нанесени са щети по железопътната инфраструктура в района на община Варна заради интензивните валежи"}
{"url": "http://www.focus-news.net/news/2018/06/05/2530109/plovdiv-rozoproizvoditelite-vse-oshte-ne-sa-poluchili-subsidiite-koito-im-byaha-obeshtani-zaradi-niskite-izkupni-tseni-na-rozoviya-tsvyat.html", "text": "Розопроизводителите все още не са получили субсидиите, които им бяха обещани заради ниските изкупни цени на розовия цвят тази година. Това съобщи за Радио „Фокус” - Пловдив Зара Клисурова, председател на Националния съюз на производителите на етерично-маслени култури в България. При срещата си с розопроизводители в Карлово министър Румен Порожанов обеща, че тези, които са регистрирани и са претърпели загуби, ще получат държавна помощ „де минимис“. Ще се работи и за приемане на Закон за розата, който да регламентира процеса от посадъчния материал до преработката в дестилериите. В началото на месец юни е проведена работна среща в Министерството на земеделието, храните и горите за приемане на предложения за новия закон, но карловски розопроизводители не са могли да присъстват, поради друг ангажимент, каза Зара Клисурова. „През тази седмица ще се проведе втора такава среща”, добави тя. На нея те ще настояват да се създаде единен регистър на розопроизводителите, за да може да се отправя искане до ЕК за подпомагане при втори такъв трус. Зара Клисурова каза още, че българското розово масло е знаков за България продукт и затова ще отстояват повече да няма такива сътресения и падане на цените на розовия цвят, като тази година.\r\nРозоберът в Карловско приключи. Единствено в района на Пирдоп той продължава все още, той като там е по-хладно.\r\nЦветана ТОНЧЕВА", "date": "2018.06.05", "title": "Пловдив: Розопроизводителите все още не са получили субсидиите, които им бяха обещани заради ниските изкупни цени на розовия цвят"}
{"url": "http://www.focus-news.net/news/2018/06/05/2530117/plovdiv-nad-300-boepripasa-dva-gazovi-pistoleta-i-pnevmatichna-pushka-sa-bili-izzeti-ot-adresa-na-57-godishen-mazh.html", "text": "Над 300 боеприпаса, два газови пистолета и пневматична пушка са били иззети от адреса на 57-годишен мъж от Пловдив. Това съобщиха от ОДМВР-Пловдив. Незаконно притежаваните патрони и оръжията били открити при проверка в петък от служители на Първо РУ. Спрямо мъжа е взета 24-часова мярка за задържане. Образувано е досъдебно производство по чл. 339, ал.1 от НК. Уведомена е районната прокуратура.", "date": "2018.06.05", "title": "Пловдив: Над 300 боеприпаса, два газови пистолета и пневматична пушка са били иззети от адреса на 57-годишен мъж"}
{"url": "http://www.focus-news.net/news/2018/06/05/2530120/plovdiv-78-godishen-mazh-e-pochinal-sled-kato-e-bil-blasnat-ot-lek-avtomobil-v-selo-starosel.html", "text": "78-годишен мъж е починал, след като е бил блъснат от лек автомобил в село Старосел. Това съобщиха от ОДМВР-Пловдив. В РУ – Хисаря е образувано досъдебно производство във връзка с пътния инцидент, станал на 4 юни. Около 9.44 часа било съобщено, че на кръстовище в село Старосел лек автомобил „Фолксваген“ с 65-годишен водач блъснал 78-годишния мъж, придвижващ се в електрическа инвалидна количка. Възрастният човек е откаран в тежко състояние в болница, където по-късно издъхнал.  Местопроизшествието е запазено, извършен е оглед. Двамата участници в катастрофата са тествани с дрегер за употреба на алкохол, резултатите са отрицателни. С полицейска заповед шофьорът е задържан за срок до 24 часа. Работата по изясняване на обстоятелствата около инцидента продължава разследващ полицай.", "date": "2018.06.05", "title": "Пловдив: 78-годишен мъж е починал, след като е бил блъснат от лек автомобил в село Старосел"}
{"url": "http://www.focus-news.net/news/2018/06/05/2530119/pazardzhik-v-peshtera-beshe-izvarsheno-promivane-na-kaptazh-zaradi-matni-vodi-na-novomahlenska-reka.html", "text": "Промиване на Новомахленския каптаж беше извършено от ВиК – Пещера заради замърсяване от водите на Новомахленска река. Това съобщи за Радио „Фокус“ - Пазарджик Звезделин Вукев, директор на водоснабдителното дружество в Пещера. По думите му граждани са сигнализирали за мътна вода, течаща от чешмите. „В действителност, проблемът идва от много мътната Новомахленска река. Водата, която тече от чешмите, е минала през филтър, където се вижда каква вода влиза в каптажа. Извършихме промиване на каптажа, като в засегнатите райони ще бъдат пуснати хидрантите по улиците, за да може мътната вода да изтече и да се прочисти и водопроводът. Самият каптаж, който осигурява водата за по-голямата част от града, ще бъде изолиран и водоподаването ще става от другите източници“, уточни Вукев. Той добави, че това  ще доведе до намалено налягане, което ще се усети най-вече във високите етажи в града.\r\nАлбена ЖИЛЕКОВА", "date": "2018.06.05", "title": "Пазарджик: В Пещера беше извършено промиване на каптаж заради мътни води на  Новомахленска река"}
{"url": "http://www.focus-news.net/news/2018/06/05/2530118/vitsepremierat-valeri-simeonov-na-yuzhniya-plazh-na-slanchev-bryag-novo-20.html", "text": "В профила си в социалната мрежа \"Фейсбук\" вицепремиерът Валери Симеонов публикува текст озаглавен \"НА ЮЖНИЯ ПЛАЖ НА СЛЪНЧЕВ БРЯГ – НОВО 20\". \r\nАгенция \"Фокус\" публикува текста без редакторска намеса:", "date": "2018.06.05", "title": "Вицепремиерът Валери Симеонов: На южния плаж на Слънчев бряг - ново 20"}
{"url": "http://www.focus-news.net/news/2018/06/05/2530122/sport-politsiyata-v-belgiya-e-zadarzhala-13-dushi-po-podozrenie-v-manipulirane-na-tenis-machove.html", "text": "Полицията в Белгия е задържала 13 души, заподозрени в манипулиране на мачове от професионалния тенис, съобщи Федералната прокуратура на страната.\r\nСпоред официалната информация криминална организация е подкупвала професионални тенисисти от 2014 г., опитвайки се да манипулира крайния изход на мачовете им. Двубоите обикновено са били от турнирите от сериите „Фючърс\" и „Чалънджър\" при мъжете. \r\nВ разследването белгийските власти са получили помощ от службите в Германия, Франция, България, Словакия, Холандия и САЩ. Към момента 13-те задържани остават в ареста.\r\nВ началото на годината Международната асоциация за сигурност в спорта (ESSA) обяви, че за 2017 г. подадените сигнали за съмнителни мачове са 266. С общо 160 мача тенисът за пръв път изпревари футбола в негативната класация.", "date": "2018.06.05", "title": "Спорт: Полицията в Белгия е задържала 13 души по подозрение в манипулиране на тенис мачове"}
{"url": "http://www.focus-news.net/news/2018/06/05/2530121/st-komisar-daniel-pashov-odmvr-varna-dvama-sluzhiteli-ot-stolichnata-direktsiya-na-mvr-sa-komandirovani-vav-varna-za-letniya-sezon-za-da-sledyat-za-dzhebchiyski-krazhbi.html", "text": "Двама служители от Столичната дирекция на МВР са командировани във Варна за летния сезон, за да следят за джебчийски кражби. Това съобщи на пресконференция днес директорът но Областната дирекция на МВР във Варна старши комисар Даниел Пашов, предаде репортер на Радио “Фокус” – Варна. По думите му полицаите от София ще работят както в масовия градски транспорт, така и в големите търговски вериги. Ако започнат кражби по плажовете, столичните колеги ще оказват помощ и там, добави комисар Пашов. По думите му джебчийските кражби във Варна запазват броя си през последните няколко години. При 64 извършени през 2015 година, от януари досега са регистрирани едва 18 такива престъпления. Към момента още не са засечени гастролиращи крадци, но най-често засичаните са от близкия град Игнатиево, известен именно с джебчийството. Според директора на Областната дирекция та МВР освен двамата полицаи от София, във Варна продължава да работи и постоянно действаща група от служители на Районните управления. \"Между 12 и 16 полицаи работят в зависимост от интензитета на извършените кражби\", каза още Даниел Пашов.\r\nДиана СТОЕВА", "date": "2018.06.05", "title": "Ст. комисар Даниел Пашов, ОДМВР - Варна: Двама служители от Столичната дирекция на МВР са командировани във Варна за летния сезон, за да следят за джебчийски кражби"}
{"url": "http://www.focus-news.net/news/2018/06/05/2530105/petko-angelov-prevozvach-novite-promeni-v-paket-mobilnost-vloshavat-usloviyata-za-balgarskite-prevozvachi.html", "text": "Новите промени в пакет „Мобилност“ влошават условията за българските превозвачи. Това каза в интервю за Радио „Фокус“ превозвачът Петко Ангелов. По думите му става дума или за недоразумение, или за измислица на европейските чиновници. Той уточни, че реакция от страна на превозвачите ще бъде предприета, след като стане ясно какво точно се е случило.\r\n„Мисля, че евродепутатите са подвели премиера Бойко Борисов, казвайки, че сме постигнали победа. В момента сме в по-лоша ситуация от преди, защото предишният вариант беше, че шофьорите се прибират на 3 седмици, а камионите остават, докато сега камионите трябва да се прибират на 3 седмици с товар до България и да излизат с товар. Това е измислица на чиновниците, която е много лоша за нас. В първия момент и ние недоумявахме какво се случва, тъй като очаквахме, че с приетата декларация за шофьорите ситуацията ще се подобри, а сега излиза, че с новия вариант, дори и камионът да се прибере празен, не се признава, че се е прибрал“, обясни превозвачът. Петко Ангелов допълни, че предстои всички браншови организации да напишат открито писмо и декларация с искане за разяснение и водене на преговори наново.", "date": "2018.06.05", "title": "Петко Ангелов, превозвач: Новите промени в пакет „Мобилност“ влошават условията за българските превозвачи"}
{"url": "http://www.focus-news.net/news/2018/06/05/2530123/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.06.05", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/05/2530125/plovdiv-izlozhba-na-kukli-i-pana-ot-plasti-na-maystor-rumyana-gercheva-shte-bade-predstavena-v-galeriya-zanayati.html", "text": "Регионална занаятчийска камара – Пловдив кани жители и гости на града на откриването на изложба на кукли и пана от плъсти на майстор Румяна Герчева в галерия „Занаяти“ (ул.“Д-р Вълкович ” № 3 – 1 етаж) днес в 18.00 часа. Това съобщиха за Радио „Фокус“\"- Пловдив от Дирекция „Култура и културно наследство“. Герчева ще разкаже и демонстрира тънкостите и техниките при изработване на уникалните кукли.\r\nРумяна Герчева е майстор на художествените занаяти, член на регионалната занаятчийска камара в Шумен. Тя представя автентични кукли от плъстена вълна и пана изработени по специална техника, датираща от дълбока древност. Всяко произведение има своя духовен заряд, защото в него, авторката е вложила конец осветен, лично от нея на Божи гроб.\r\nПлъстенето е единственият занаят, за който никой народ не може да каже „това е мое”, не може да претендира, че го е открил, разпространил и съхранил. Нуждата на древния човек при номадския суров начин на оцеляване го е принудила, без познание по химия да открие сплъстяването на вълнените нишки за първите облекла, първите домове, първото изкуство. Чрез плъстене се изработват всякакви предмети и пособия. В Копривщица все още има къщи, чиито стени са от сплъстена вълна. Плъстенето е най-старият начин за правене на тъкани, за който не трябват нито инструменти, нито оборудване. Плъстите са нетъкана материя, произведена от разчепкана овча вълна, подложена на топлина, влага и натиск или претъркване. Процесът е „налучкан” преди 8000 г. пр. н. е., когато Земята е била повече в ледници – далеч, далеч, назад в Палеолита.", "date": "2018.06.05", "title": "Пловдив: Изложба на кукли и пана от плъсти на майстор Румяна Герчева ще бъде представена в Галерия „Занаяти“"}
{"url": "http://www.focus-news.net/news/2018/06/05/2530113/zoran-zaev-da-ne-barzame-vse-oshte-se-sazdavat-obstoyatelstva-za-da-se-provede-telefonniyat-razgovor-s-aleksis-tsipras.html", "text": "Министър-председателят на Македония Зоран Заев заяви, че все още е под въпрос кога ще се проведе телефонният разговор с гръцкия му колега Алексис Ципрас, като същевременно призова „да не бързаме“, предава Радио „Свободна Европа“.\r\nВъв връзка с изявлението на първия дипломат на Атина Никос Коциас, че на масата за преговори остават три предложения за името - Република Северна Македония, Република Горна Македония и Република Нова Македония, Заев отговори, че вярва, че процесът е в самия му край, който в крайна сметка ще бъде щастлив и успешен. Македонският премиер добави, че „не трябва да е бърза, защото все още се създават обстоятелства, за да се проведе телефонният разговор“ с Ципрас. \r\nЗаев не коментира информацията от Артан Груби от ДСИ, че сред възможните решения на спора за името са предложенията Република Крушевска Македония, Република Съвременна Македония и Република Европейска Македония.\r\n„Въпросът е чувствителен и аз ще остана предпазлив. Тези дни искам да бъдат дни на успешното приключване на процеса. Когато се договорят всички подробности, те ще бъдат споделени незабавно. В крайна сметка гражданите ще вземат решение на референдум“, припомни Заев.Тереза Герова", "date": "2018.06.05", "title": "Зоран Заев: Да не бързаме, все още се създават обстоятелства, за да се проведе телефонният разговор с Алексис Ципрас"}
{"url": "http://www.focus-news.net/news/2018/06/05/2530130/veliko-tarnovo-47-godishen-mazh-e-prebit-s-metalna-traba-napadatelyat-e-zadarzhan.html", "text": "47-годишен мъж е пребит с метална тръба, нападателят е задържан и е образувано бързо производство за причиняване на телесна повреда в Районно управление – Свищов срещу 33-годишен мъж от село Българско Сливово. Това съобщиха от ОДМВР – Велико Търново. Сигналът за извършеното деяние е получен снощи в 23.20 часа. От проведените действия по разследването е установено, че същата вечер Л. М. е нападнал и пребил с метална тръба 47-годишен мъж от Свищов. В резултат на това са му причинени фрактура на ръката, спукване в областта на брадата, комоцио и множество охлузвания. Л. М. е задържан с полицейска мярка за 24 часа. Причините са в процес на изясняване.", "date": "2018.06.05", "title": "Велико Търново: 47-годишен мъж е пребит с метална тръба, нападателят е задържан"}
{"url": "http://www.focus-news.net/news/2018/06/05/2530129/makfaks-makedoniya-prezidentat-na-albaniya-prizova-kosovo-da-prodalzhi-dialoga-sas-sarbiya.html", "text": "Президентът на Албания Илир Мета призова Косово да продължи диалога със Сърбия, предава македонската информационна агенция „Макфакс“. Съответният призив Мета е отправил в рамките на среща в Тирана с лидера на кабинета в Прищина Рамуш Харадинай.\r\n„Продължаването на диалога на Косово със Сърбия и павирането на пътя на Косово към ЕС са ключови за стабилността на региона“, коментира Мета след разговора си с Харадинай. \r\nТой също така настоя за по-тясното сътрудничество между институциите в Косово и продължаването на дейността на Прищина, за да се увеличи броят на страните, признали независимостта на най-младата държава на Балканите.  \r\nАлбанските медии съобщиха, че срещата е постигнато съгласие Тирана и Прищина да засилят икономическите си връзки, както и сътрудничеството в областта на културата, образованието и туризма.Тереза Герова", "date": "2018.06.05", "title": "„Макфакс“ (Македония): Президентът на Албания призова Косово да продължи диалога със Сърбия"}
{"url": "http://www.focus-news.net/news/2018/06/05/2530124/sreshtata-na-chetirimata-lideri-na-partii-ot-vishegradskata-chetvorka-i-korneliya-ninova-zavarshi-s-obshta-deklaratsiya.html", "text": "Срещата на четиримата лидери на партии от Вишеградската четворка и председателя на БСП Корнелия Нинова завърши с приемане на обща декларация за бъдещо сътрудничество. Това съобщиха от пресцентъра на НС на БСП. В декларацията се казва: \r\n- Решихме да работим по-сплотено като регион, за да обменяме добри практики, да си сътрудничим, да развиваме общи позиции по различни проблеми в Европа;\r\n- Ще търсим активно съюзници от други държави, които да подкрепят нашите инициативи.\r\n\"Тази първа среща е добро начало. Приехме декларация, че този формат ще стане постоянен. Ще се срещаме на всеки шест месеца за обсъждане на важни теми за нашите държави и Европа. Ще търсим съгласие в защита на общите ни интереси. Поканих колегите, следващата ни среща да бъде в България, след шест месеца\". Това заяви Корнелия Нинова след срещата в Братислава.", "date": "2018.06.05", "title": "Срещата на четиримата лидери на партии от Вишеградската четворка и Корнелия Нинова завърши с обща декларация"}
{"url": "http://www.focus-news.net/news/2018/06/05/2530127/kyustendil-sedem-zhilishtni-bloka-v-dupnitsa-shte-badat-sanirani-po-operativna-programa-regioni-v-rastezh.html", "text": "Седем жилищни блока в Дупница ще бъдат санирани по Оперативна програма „Региони в растеж”. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му вече има одобрено проектно предложение за въвеждане на мерки за енергийна ефективност в седем многофамилни жилищни сгради, а средствата ще бъдат отпуснати от оперативната програма. Предвидената сума е над 2 400 000 лева. Предстои сключване на договор за изпълнение на проекта, след което ще бъдат проведени процедурите по избор на изпълнители и реализирана на предвидените мерки. „Блоковете бяха определени от комисията още като стартира програмата преди 2 години, а останалите очакват държавно финансиране по Националната програма, по която 23 блока в Дупница бяха санирани”, каза Христо Апостолов.\r\nВенцеслав ИЛЧЕВ", "date": "2018.06.05", "title": "Кюстендил: Седем жилищни блока в Дупница ще бъдат санирани по Оперативна програма „Региони в растеж”"}
{"url": "http://www.focus-news.net/news/2018/06/05/2530131/pregled-na-mezhdunarodnite-novini-do-13-chasa-agentsiya-fokus.html", "text": "Иран е информирал Международната агенция за атомна енергия (МААЕ), че стартира план за увеличаване на капацитета си за обогатяване на уран. Съответното съобщение направи ръководителят на ядрената програма на Техеран Али Акбар Салехи.\r\n„Вчера (понеделник – бел.р.)  беше изпратено писмо до агенцията относно началото на определени дейности\", обяви Салехи, вицепрезидент на страната и ръководител на Иранската организация за атомна енергия.\r\n„Ако условията позволяват, може би утре вечер в Натанз можем да обявим откриването на центъра за производство на нови центрофуги\" за обогатяване на уран, заяви Салехи, цитиран от консервативната информационна агенция Fars.\r\n*** Македонското правителство трябва да постигне съгласие по текста на споразумението с Гърция за името до 9 юни. Това искане е било предадено на премиера Зоран Заев от САЩ, според неофициална информация от дипломатически източници. \r\nСпоред неофициална информация, с договора, който е бил постигнат за предложението „Република Илинденска Македония“ се прави „замяна\" – ще се прилага име за обща употреба, а в замяна в текста ще бъдат запазени „македонски език и идентичност“.  В скоби за националността и езика ще има обяснение, че става дума за славянски произход на народа, който няма връзка с населението в Гръцка Македония.\r\nОстава открит въпросът кое от предложенията за името е прието от Скопие и Атина. Гръцкият министър на външните работи Никос Коциас разкри, че на масата за преговорите са три предложения, но подчерта, че окончателното име ще бъде обявено от премиерите на двете страни. \r\nЩо се отнася до договора, Коциас поясни, че е с обем от 20 страници, а на въпроса дали има възможност да се направят промени в него, отговори, че „всичко, което трябваше да се направи, е направено\".\r\nСпоред Коциас и двете правителства имат желание да намерят компромисно решение, нещо нормално в международните отношения.\r\n„Мисля, че ръководството на Македония взе много тежко и правилното решение, за което е необходима голяма политическа смелост, голяма политическа зрялост и мисля, че те доказаха това“, подчерта първият дипломат на Атина.\r\n*** Република Северна Македония, Република Горна Македония и Република Нова Македония са имената, които са останали на масата за преговори между Скопие и Атина, след като отпадна и предложението за Република Вардарска Македония. В следващите дни може да се стигне до постигането на споразумение, с който да бъде сложена точка на десетилетния спор за името на Македония. Това заяви министърът на външните работи на Гърция Никос Коциас в интервю за държавната телевизия ЕРТ.\r\nЗапитан защо се бави телефонният разговор между премиерите на Македония и на Гърция, Зоран Заев и Алексис Ципрас, Коциас заяви, че „правителството на съседната страна се сблъска с проблеми и сега обмисля някои ревизии на договора, т.е. рамката за споразумение, която беше установена на срещите с македонския външен министър Никола Димитров в Ню Йорк и Брюксел\". Коциас обаче изрази надежди, че тези трудности ще бъдат преодолени до няколко дни.\r\n„Сега е моментът да кажем голямото „да“ или голямото „не\". Сделката не е спринт на 100 метра, има камъни и падания, и трябва да имаме търпение. Но докато няма споразумение, нищо не е завършено\", коментира първият дипломат на Атина. \r\nСпоред него споразумението е добър компромис, от който печелят и двете страни.\r\nГръцкият министър не пожела да коментира информацията, че е договорено името Северна Македония и заяви, че окончателният вариант ще бъде обявен от премиерите на двете съседни държави. Говорейки за възможните имена, Коцияс също така заяви, че „Атина е предложила на Скопие\" да предложи нови имена, ако не приема някое от предложенията на посредника на ООН в спора Матю Нимиц.\r\nТой отговори и на критиките от опозицията, заявявайки, че предишните гръцки правителства са приемали решения като  Република Македония-Скопие, т.е. с двойна формула, без изискване за всестранна употреба, т.е. ерга омнес.\r\n„Наш национален интерес е да решим проблема с името на съседа и това е целта на нашата активна външна политика\", категоричен бе Коциас.\r\n*** Канцлерът на Австрия Себастиан Курц предложи реформи в Европейския съюз, които предвиждат съкращаване на броя на комисарите с цел икономии от административните разходи.\r\nКурц призова Брюксел „да подходи с внимание към парите на данъкоплатците“. Седмици преди началото на ротационното председателство на Австрия на Съвета на ЕС, Курц подчерта: „Мисля, че ако искаме да спасим Европа, Брюксел трябва да даде пример и да съкрати административните разходи“. \r\nКонкретно той предлага преди съкращения в ЕК: „Ако броят на комисарите бъде намален от сегашните 28 до 18, на базата на справедлива ротационна система, това ще доведе не само ще доведе до спестяване, но и ще направи ЕК също така по-ефективна и по-фокусирана\". \r\nОсвен това Курц твърди, че би било добре да има само едно седалище на Европейския парламент. „Разбира се, че е безсмислено да има две седалища на един и същи парламент – Брюксел и Страсбург. Сигурен съм, че в бъдеще ЕП ще се намира само на едно място“. Същевременно австрийският канцлер се показа като реалист: „Франция никога няма доброволно да се откаже от Страсбург“. \r\nПо правило ЕП заседава веднъж месечно от понеделник до четвъртък в Страсбург, Франция, а през останалата част от месеца се събира в Брюксел. Цената на тази двойна структура възлиза на около 200 милиона евро годишно. Секретариатът на ЕП е в Люксембург. Схемата се основава на споразумения, съгласно които институциите на ЕС следва да се намират в колкото се може повече страни. Не става въпрос само за престиж, но и за реални икономически интереси.\r\nВ разгорещен дебат за нова многогодишна финансова рамка за ЕС от 2021 Австрия призовава - наред с други нетни вносители като Нидерландия, Дания, Швеция и Финландия - сегашното ниво на разходите в бюджета на ЕС да не надвишават един процент от брутния вътрешен продукт.\r\nНо в разрез с това предложение, разходите се очаква да нараснат от 1,211 до 1,279 милиарда евро до 2027 г., което е равно на около 1,11 % от икономическата продукция. За кратко това е неприемливо. Австрия ще прехвърля 970 милиона евро за Брюксел всяка година.\r\nМногогодишната финансова рамка е вид таван за годишните бюджети. Тя определя размера на всяка бюджетна позиция и колко средства се изразходват във всяка държава-членка. Курц има амбицията да започне „тежки и дълги\" преговори. Въпреки това той приветства увеличените инвестиции в защитата на външните граници на ЕС. За разлика от тях, плановете за строги икономии във Виена се разглеждат критично.\r\n*** Президентът на Албания Илир Мета призова Косово да продължи диалога със Сърбия. Съответният призив Мета е отправил в рамките на среща в Тирана с лидера на кабинета в Прищина Рамуш Харадинай.\r\n„Продължаването на диалога на Косово със Сърбия и павирането на пътя на Косово към ЕС са ключови за стабилността на региона“, коментира Мета след разговора си с Харадинай. \r\nТой също така настоя за по-тясното сътрудничество между институциите в Косово и продължаването на дейността на Прищина, за да се увеличи броят на страните, признали независимостта на най-младата държава на Балканите.  \r\nАлбанските медии съобщиха, че срещата е постигнато съгласие Тирана и Прищина да засилят икономическите си връзки, както и сътрудничеството в областта на културата, образованието и туризма. Първият дипломат на Анкара Мевлют Чавушоглу е убеден, че мнозинството турци в Германия ще гласуват за Реджеп Тайип Ердоган на предстоящите на 24 юни общи избори в страната. Забраната за провеждане на предизборни кампании на територията на Германия единствено „насърчава нашите поддръжници\", изрази увереност министърът на външните работи на Турция. \r\nЧавушоглу сподели, че очаква резултатите от гласуването в Германия да бъдат сходни с тези, отчетени при провеждането на референдума за конституционни промени. Турците в Германия гласуват от този четвъртък, 7 юни.\r\n*** Последните четирима турски военнослужещи от осмината, които избягаха в Гърция след опита за държавен преврат срещу Реджеп Тайип Ердоган през лятото на 2016 г., напуснаха полицейското управление в Олимпийското селище след изтичането на 18-месечния максимален срок за задържането им.\r\nИ осмината турски военнослужещите ще се установят на неназовано място, под строга полицейска защита. \r\nНа 23 май Държавният съвет даде убежище на втория пилот на военния хеликоптер, с който турските офицери пристигнаха Гърция. Очаква се неотменимото решение на висшия административен съд да повлияе на хода на делата на останалите седмина военнослужещи на Анкара.\r\nСлед като бъде публикувано решението на съда, на втория пилот ще бъдат издадени документи, които ще му позволят да пътува до друга европейска държава. Същото се очаква да се случи и с останалите седем турски военни. \r\nРешението за предоставяне на убежище на турските офицери разгневи Анкара, която обвинява осмината в участие в неуспешния преврат и многократно настоя за екстрадирането им. Върховният съд на Гърция отхвърли всички искания за екстрадиране с мотива, че в родината им няма да им бъде гарантиран справедлив процес.\r\n***", "date": "2018.06.05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/06/05/2530132/zara-klisurova-natsionalen-sayuz-na-proizvoditelite-na-eterichno-masleni-kulturi-praznitsite-na-rozata-izvan-balgariya-prodalzhat-dogodina-vav-viena.html", "text": "Празниците на розата извън България ще продължат и догодина във Виена. Това съобщи за Радио „Фокус” - Пловдив Зара Клисурова, председател на Националния съюз на производителите на етерично-маслени култури в България. „С аромат на рози” - първият празник на розата извън България се проведе тази година в началото на месец юни в посолството ни в Атина. „Празникът мина много добре и беше красота от багри и въодушевление”, каза Клисурова. Инициативата бе на ЮНЕСКО във връзка с българското председателство на ЕС. Празниците ще продължат и през следващите години. Затова символичната българска роза е била връчена от представителят на ЮНЕСКО в Солун на този във Виена, с пожелания следващият празник догодина да се проведе там. „По-различното ще бъде, че празникът ще е съпроводен с Кръгла маса, на която ще има среща между австрийски представители на бизнеса, които имат интерес към нашата маслодайна роза и български розопроизводители и преработватели, с цел обмяна на търговски взаимоотношения”, каза Роза Клисурова.\r\nПразникът в Атина на 1, 2 и 3 юни е бил открит от посланика ни там, а български самодейни състави от село Каравелово са изнесли концерт с традиционни танци, посветени на розата. Български емигранти в Гърция също са представили своя програма – местни танци. Представен е бил и марш на розата, написан от гръцки композитор.\r\nЦветана ТОНЧЕВА", "date": "2018.06.05", "title": "Зара Клисурова, Национален съюз на производителите на етерично-маслени култури: Празниците на розата извън България продължат догодина във Виена"}
{"url": "http://www.focus-news.net/news/2018/06/05/2530137/abv-predlaga-tsyalostna-reviziya-na-zdravnata-sistema.html", "text": "АБВ предлага цялостна ревизия на здравната система. Това каза Георги Кючуков, член на Изпълнителното бюро на АБВ по време на пресконференция, предаде репортер на Агенция „Фокус“. По думите му в тази система пациентът трябва да е в основата, а не здравето да бъде търговски артикул. Той посочи, че АБВ настоява още за адекватно финансиране и достигане до средния БВП за ЕС. „Държавата да поеме контрола и фининсирането на най-важните части от здравната система, които и сега са неин приоритет“, каза той и изброи Спешната помощ, хемодиализата и психиатричната помощ. Според него финансирането трябва да е според качеството на дейността и да се спазват изискванията на Закона за лечебните заведения, да се обърне внимание на профилактиката, както и да се въведе електронно здравеопазване. \r\nДеница КИТАНОВА", "date": "2018.06.05", "title": "АБВ предлага цялостна ревизия на здравната система"}
{"url": "http://www.focus-news.net/news/2018/06/05/2530135/albena-vasileva-riosv-burgas-predizvikatelstvoto-na-nasheto-vreme-sa-plastmasovite-otpadatsi.html", "text": "„Да победим замърсяването с пластмаси“ е призивът на Световния ден на околната среда, който отбелязваме днес. Това каза за Радио „Фокус“ – Бургас Албена Василева, отдел “Връзки с обществеността” към Регионална инспекция по околната среда и водите (РИОСВ) – Бургас. „Предизвикателството на нашето време са пластмасовите отпадъци. Заради тази обширна тема, 5 юни т.г. е с основен призив да победим замърсяването с пластмаси“, каза още Василева. По думите ѝ целта им е всеки човек да се замисли как може да промени и да намали употребата на пластмаси, не само в своето ежедневие, но и сред околната среда, дивата природа и върху собственото си здраве. По този повод  от РИОСВ - Бургас са направили две инициативи. Едната е съвместно с национално сдружение „Младежки глас“ и учениците от ПГЧЕ „Васил Левски“. „На 1 юни Денят на детето, ние посетихме детска градина „Звездица Зорница“. Там поставихме две къщички за птици. Чрез игри обяснихме на децата, как да пазят нашето птиче богатство“, добави Албена Василева. Според нея са искали децата да се докоснат до природата и така да бъде изграден в тях мироглед и ценности, да я почустват и заобичат и един ден да станат последователи на мисията им по природоопазването. „Тъй като човек пази това, което обича, искаме да изградим от рано в тях обич и грижа към околната среда“, каза още Албена Василева. По думите ѝ втората инициатива ще се осъществи малко по-късно. На 12 юни са поканили учениците от 8, 9 и 10 клас от ПГЧЕ „Васил Левски“. „Те ще посетят нашата заседателна зала, където ще изнесем урок с презентация и беседа „Да победим замърсяването с пластмаси“, добави Василева. По думите ѝ всеки един човек може да допринесе за това като пазарува със собствена торба, не използва пластмасови прибори и когато ходи на плаж или пикник, не само събира чуждите отпадъци, но и се грижи да не замърсява допълнително. Албена Василева добави, че иска е все повече хора да следват своите вътрешни усещания и да допринесат с малки стъпки за опазването на природата, чиста, не само на днешния ден, но и всеки един ден.\r\nДеница ДИМИТРОВА", "date": "2018.06.05", "title": "Албена Василева, РИОСВ – Бургас: Предизвикателството на нашето време са пластмасовите отпадъци"}
{"url": "http://www.focus-news.net/news/2018/06/05/2530133/dobriya-zapochnaha-mashtabni-remonti-v-tsentrovete-za-nastanyavane-ot-semeen-tip-1-i-2.html", "text": "В Центровете за настаняване от семеен тип 1 и 2 за младежи и деца без увреждания, който се помещава в бившия дом „Дъга“ се извършва ремонт с дарителски средства. Това съобщиха от пресцентъра на Общината. Дарението е от американската компания do TERRA с дъщерно дружество „Есетере България“. Социално-отговорният бизнес в лицето на компанията за пореден път ще инвестира в здравето и сигурността на децата в Добрич. Ще бъдат ремонтирани изцяло 9 санитарни помещения и ще се подмени ВиК инсталацията. В момента е свален стария санитарен фаянс и теракот, за да се премине към поставянето на нови материали. Всичко това ще доведе до  комфорт за децата, които посещават социалното заведение и за служителите, които се грижат за тях. Общата стойност на дарените средства е 65 850 лв. Центровете за настаняване от семеен тип 1 и 2 са разкрити като делегирана от държавата дейност през 2010 г. и от тогава се управляват от Община Добрич. Капацитетът на двата центъра е от 30 деца и младежи без увреждания. Те са на възраст от 3 до 20 г. и се настаняват чрез Дирекция „Социално подпомагане“ и съдебно решение на Добрички окръжен съд като мярка за закрила за деца в риск.", "date": "2018.06.05", "title": "Добрия: Започнаха мащабни ремонти в Центрoвете за настаняване от семеен тип 1 и 2"}
{"url": "http://www.focus-news.net/news/2018/06/05/2530134/veernji-novosti-sarbiya-atina-i-skopie-kupuvat-vreme-za-da-ubedyat-opozitsiyata-da-prieme-sporazumenieto-za-imeto-na-makedoniya.html", "text": "В Атина и Скопие все още са в напрегнато очакване на телефонния разговор между министър-председателите Алексис Ципрас и Зоран Заев, които трябва да потвърдят постигането на споразумение за новото име на Македония. Според анализатори обаче със забавянето на разговора двете страни купуват време, за да убедят опозицията да приеме постигнатото споразумение, коментират в редакцията на електронното издание на белградския вестник Večernji novosti .\r\nПо различни причини опозиционните партии в Гърция и Македония са срещу предложените опции за разрешаване на десетилетния спор за името. Гръцката опозиция не признава македонската идентичност, а Скопие, начело с президента Георги Иванов, се противопоставя на искането на промяна на Конституцията.\r\nТелефонният разговор между Ципрас и Заев бе насрочен за петък, но бе забавен, според думите на македонския премиер, поради някои „технически проблеми\". По време на телефонния разговор, двамата премиери трябва първо устно да се договорят за споразумението, постигнато в 11 точки, а след това да се се срещат в Преспа, където да подпишат официалния документ. \r\nПолитическият анализатор Джелиал Незири е на мнение, че забавянето на разговора между двамата премиери не е нормално. Съгласно думите му, по този начин се купува време за убеждаване на опозицията в двете страни да гласува окончателното решение, което все още не е обявено пред обществеността.\r\n„Не вярвам, че след всички дипломатически усилия този въпрос ще бъде върнат обратно до начална точка, особено след значителното участие на американската дипломация в процеса на решаване на спора“, коментира Незири.\r\nНа същото мнение е и професорът в университета „Св. Климент Охридски“ Никола Дуйовски. Според него отлагането на телефонния разговор е с цел да се даде повече време за постигането на по-качествен договор. „Мисля, че няма излизане от тази ситуация – нито от македонска, нито от гръцка страна, защото вече са свършили много работа“, изрази увереност професорът. Тереза Герова", "date": "2018.06.05", "title": "Večernji novosti (Сърбия): Атина и Скопие купуват време, за да убедят опозицията да приеме споразумението за името на Македония"}
{"url": "http://www.focus-news.net/news/2018/06/05/2530140/rumyana-panova-sdruzhenie-hora-i-traditsii-mezhdu-5-000-i-10-000-fidanki-kesten-uspyahme-da-zalesim-prez-poslednite-2-godini-v-rayona-na-selo-brezhani.html", "text": "Между 5 000 и 10 000 фиданки кестен успяхме да залесим през последните 2 години в района на село Брежани. Това каза за Радио „Фокус“ – Пирин Румяна Панова, председател на сдружение „Хора и традиции“ – село Брежани по повод Световния ден на околната среда, който отбелязваме днес. Това е най-мащабното събитие, посветено на опазване на природата, като в рамките на него се организират хиляди събития – от почистване на квартала и противодействие срещу престъпленията над дивата природа, до залесяване и възстановяване на съществуващи гори. По думите ѝ трудно може да се каже колко точно декара са били залесени през годините, защото това е планински терен. „В брой фиданки мога да кажа, че през първата година залесихме около 3 500. Освен това от Югозападно държавно предприятие залесиха още около 70 дка. Тази година пък успяхме да посадим още 1 000 фиданки, тоест имаме някъде за тези две години около 5 000– 10 000 кестена“, каза още Панова. Тя отбеляза, че не всички фиданки се хващат и продължават да растат, но по данни горе-долу около 80 % успяват да се хванат и да растат. „Най-хубавото е, че благодарение на помощта, която получаваме, то все по-професионално се отнасяме към тази работа. Все повече се научаваме как да работим с всяка изминала година и всяка изминала кампания. Тази година кампанията беше приятна, като се проведе в рамките на „Седмицата на гората“, която е традиционно през месец април“, подчерта Панова.\r\nЛивия НИНОВА", "date": "2018.06.05", "title": "Румяна Панова, сдружение „Хора и традиции“: Между 5 000 и 10 000 фиданки кестен успяхме да залесим през последните 2 години в района на село Брежани"}
{"url": "http://www.focus-news.net/news/2018/06/05/2530139/pazardzhik-izvarshva-se-strog-kontrol-za-dvizhenieto-na-karutsi-po-glavnite-patishta-v-oblastta.html", "text": "Продължава тенденцията за нерегламентирано движение на каруци по главните пътища в областта. Това съобщи за Радио „Фокус” – Пазарджик говорителят на ОДМВР - Пазарджик. По думите му нерегламентираното движение на този вид превозни средства в региона се следи стриктно от „Пътна полиция“. „Каруците са пътни превозни средства, които създават предпоставки за пътни инциденти, особено ако не са оборудвани, не са боядисани в съответния жълт цвят, нямат светлоотразители и не са регистрирани“, каза още Стоянов. Според него все още има проблеми с движението на каруци по скоростните пътища и най-вече по главния път І-8 Пазарджик – Пловдив. Там са насочени и усилията на полицейските служители. В тази връзка с контрола на движението на такива пътни превозни средства са ангажирани както екипи на „Пътна полиция“, така и на полицейското управление в квартал „Изток” и на Районното управление на полицията „На всеки един, който е установен на този път или съответно е с необорудвана каруцата по съответния начин, му се съставя акт за административно нарушение. Усилията на полицаите са насочени основно през нощните часове и почивните дни, които се използват от водачите на каруци най-често за пътуване по главни пътища и в централната част на Пазарджик“, уточни Стоянов.\r\nДвижението на каруци в областния град Пазарджик е регламентирано в Наредбата за организацията и безопасността на движението, дисциплината на водачите на превозни средства и пешеходците в община Пазарджик. Там е отбелязано, че пътните превозни средства с животинска тяга, собственост на живущите в гр. Пазарджик, се регистрират в Община Пазарджик. На регистрираните ППС се издава регистрационен талон и регистрационна табела. Табелата представлява правоъгълник с размери 21/16 см с бял надпис на тъмносин фон ”Пазарджик и трицифрен номер”. В наредбата има текстове, с които се забранява движението на превозни средства с животинска тяга без престилки за животински отпадъци и необорудвани, съгласно ППЗДП. Забранява се и оставянето без надзор на превозни средства с животинска тяга по улиците.\r\nАлбена ЖИЛЕКОВА", "date": "2018.06.05", "title": "Пазарджик: Извършва се строг контрол за движението на каруци по главните пътища в областта"}
{"url": "http://www.focus-news.net/news/2018/06/05/2530128/danas-sarbiya-gratskoto-pravitelstvo-ochakva-reshavashtata-stapka-na-makedoniya.html", "text": "Гръцкото правителство „очаква македонският премиер Зоран Заев да направи решаваща стъпка за постигане на споразумение - топката е от негова страна на полето\", заяви говорителят на правителството в Атина Димитрис Цанакопулос във връзка с хода на преговорите за уреждане на спора за името, отбелязва белградското електронно издание Danas.\r\nПред телевизия „Контра\" Цанакопулос подчерта, че не може да предвиди кога премиерите Алексис Ципър и Зоран Заев ще обсъдят решението и посочи, че „нищо не е договорено, докато не бъде договорено всичко\".\r\nСъгласно думите му, гръцкият външен министър Никос Коциас „ежедневно комуникира с министър-председателя\" Ципрас и че „полага големи усилия\" за подготовката на финалното споразумение с Македония.Тереза Герова", "date": "2018.06.05", "title": "Danas (Сърбия): Гръцкото правителство очаква „решаващата стъпка“ на Македония"}
{"url": "http://www.focus-news.net/news/2018/06/05/2530141/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес  ще говорим с кмета на Общината д-р Емил Кабаиванов, който ще ни разкаже какви са решенията на местната власт за спасяване наследството на Евлоги Георгиев в град Карлово. Очаква се до края на годината да започнат ремонтни и спасителни дейности по бившата фабрика на Евлоги Георгиев и във вилата към нея. Двата имота са с различни собственици, но са част от единен архитектурен и промишлен комплекс, построен и дарен на Карлово от Евлоги Георгиев през 1891 година. Обектите в този комплекс са паметници на културата. Идеята е те да се превърнат в музей. Ще чуем подробностите от кметът д-р Емил Кабаиванов. Той ще ни каже още какво вълнува хората от село Войнягово, след изнесената приемна там.\r\nВ днешното предаване ще разберем още дали карловските розопроизводители са  получили субсидиите, които им бяха обещани заради ниските изкупни цени на розовия цвят тази година, така също как премина първият Празник на розата, извън България, който се проведе в Солун. За това ще ни разкаже Зара Клисурова, председател на Националния съюз на производителите на етерично-маслени култури в България.\r\nВ края на предаването ни Мирослав Колев, председател на читалището в село Столетово ще разкаже как върви подготовката за националния фолклорен фестивал „Столетово пее”, който ще се проведе в края на месец юни.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.06.05", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/06/05/2530138/blagoevgrad-mlada-zhena-pripadna-na-mosta-na-vlyubenite-v-grada.html", "text": "Млада жена припадна на Моста на влюбените в центъра на  Благоевград, предаде репортер на Радио „Фокус“ - Пирин. Спешните медици се отзоваха веднага и транспортираха жената в Центъра за спешна медицинска помощ в областния град.\r\nНатали СТЕФАНОВА", "date": "2018.06.05", "title": "Благоевград: Млада жена припадна на Моста на влюбените в града"}
{"url": "http://www.focus-news.net/news/2018/06/05/2530142/sport-fifa-podade-zhalba-sreshtu-sayta-za-preprodazhba-na-bileti-za-mondial-2018.html", "text": "ФИФА обяви във вторник, че е подала жалба срещу сайта за препродажба на билети за Световното първенство по футбол в Русия  – Viagogo, предава AFP.\r\nПрез последните месеци Международната футболна федерация е получила многобройни оплаквания от частни лица, организации за защита на потребителите и други участници на пазара за непрозрачни и измамни практики на Viagogo, се казва в разпространеното изявление на ФИФА.", "date": "2018.06.05", "title": "Спорт: ФИФА подаде жалба срещу сайта за препродажба на билети за Мондиал 2018"}
{"url": "http://www.focus-news.net/news/2018/06/05/2530136/burgas-obshtinskiyat-savetnik-ot-gerb-nikolay-ivanov-organizira-priemen-den-na-7-yuni.html", "text": "Общинският съветник от ГЕРБ - Бургас Николай Иванов ще има приемен ден с граждани на 7 юни 2018 г. от 17.30 до 18.30 часа в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ. Николай Иванов е член на Комисията за младежта и спорта, Комисията за провеждане на търгове, конкурси, приватизация и реализация на малки благоустройствени проекти и на Постоянната комисия по опазване на околната среда, земеделие и храни.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.06.05", "title": "Бургас: Общинският съветник от ГЕРБ Николай Иванов организира приемен ден на 7 юни"}
{"url": "http://www.focus-news.net/news/2018/06/05/2530145/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-se-sreshtna-s-federalniya-prokuror-na-germaniya-d-r-peter-frank.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна в Народното събрание с федералния прокурор на Германия д-р Петер Франк. Това съобщиха от пресцентъра на ПП ГЕРБ. Той е на официално посещение в София по покана на главния прокурор Сотир Цацаров. \r\nЦветан Цветанов подчерта пред д-р Петер Франк, че приемането на антикорупционното законодателство беше едно от големите предизвикателства пред управляващото мнозинство. „Темата е чувствителна за цялото ни общество и проведохме редица обществени обсъждания, като в тях участваха представители на всички институции и неправителствените организации. Едва след приключването им пристъпихме към приемането на новия антикорупционен закон“, обясни той и допълни, че към днешна дата вече имаме избрани членове и действаща Комисия за противодействие на корупцията и отнемане на незаконно придобитото имущество.\r\nЦветан Цветанов бе категоричен, че с приемането на този закон работата на българския законодателен орган в сферата на сигурността и вътрешния ред не се е изчерпала. „В изпълнение на приетата през 2015 г. Стратегия за реформа в Съдебната система, която бе приета от българския парламент с квалифицирано мнозинство,  продължихме да изпълняваме набелязаните мерки. Направихме промени в Конституцията, с които разделихме ВСС на съдийска и прокурорска колегии и така дадохме устойчивост и прогнозируемост в развитието на съдебната система“, подчерта председателят на ПГ на ГЕРБ. „Приехме промени в Закона за мерките срещу изпирането на пари и Закон за противодействие на тероризма“, уточни още председателят на Комисията по вътрешна сигурност и обществен ред. Цветанов обясни, че с промените в антитерористичния закон страната ни отговаря на съвременните предизвикателства пред сигурността – едно от които несъмнено е тероризмът. „В общественото обсъждане преди приемането на закона участваха представители на Европарламента, Европейската комисия, на германския Бундестаг, на Израел, на дипломатическите представителства в България и на неправителствените организации“, подчерта още председателят на ПГ на ГЕРБ. \r\nПредседателят на вътрешната комисия припомни също, че един от най-големите успехи на парламентарното измерение на Българското председателство на Съвета на ЕС е приемането в София на процедурните правила за парламентарен контрол върху работата на Европол от страна на ЕП и националните парламенти. Цветан Цветанов подчерта, че очертаването на ясна европейска перспектива пред страните от Западните Балкани, случило се по време на председателството, е стъпка към гарантирането на сигурността на целия Европейски съюз.\r\nПо време на срещата Цветан Цветанов сподели задоволството си от декларираната воля за продължаване на доброто сътрудничество между България и Германия в сферата на правоохранителната система. Цветанов бе категоричен, че България винаги е разчитала и ще продължи да разчита на немския опит в сферата на съдебната власт. Той подчерта и отличното сътрудничество в фондация „Ханс Зайдел“.\r\nГерманският федерален прокурор д-р Петер Франк отбеляза, че на организираната престъпност и корупцията трябва да се противодейства на всички възможни равнища, като това трябва да е видимо и за обществото. „Създаването на антикорупционен орган е много важна стъпка. Това е сигнал, че проблемът е разпознат, което е важна предпоставка към преминаването към следващия етап на противодействие“, обясни д-р Франк. По думите му в близките 10 години тероризмът ще бъде основната заплаха за западните страни. „Тук сътрудничеството е ключово, като трябва да се стремим не само към двустранни сътрудничества, но и към тристранни и многостранни партньорства“, подчерта д-р Петер Франк.", "date": "2018.06.05", "title": "Председателят на Комисията по вътрешна сигурност и обществен ред Цветан Цветанов се срещна с федералния прокурор на Германия д-р Петер Франк"}
{"url": "http://www.focus-news.net/news/2018/06/05/2530146/prezidentat-rumen-radev-koruptsiyata-se-prevrashta-v-osnovno-prepyatstvie-pred-palnotsennata-evropeyska-integratsiya-na-balgariya.html", "text": "Корупцията ерозира доверието в държавата. Специално за България обаче корупцията има и друго специфично негативно влияние. Тя все повече се превръща в основно препятствие за реализация на стратегически за страната цели – развитието на конкурентноспособна икономика и пълноценна европейска интеграция. Това заяви президентът Румен Радев, който откри днес международна конференция на тема „Европейски практики и възможности за противодействие на корупцията“, съобщиха от прессекретариата на държавния глава. Форумът се провежда под патронажа на българския държавен глава и има за цел да представи практиките на различни европейски страни в борбата с корупцията, както и антикорупционните модели в Европа.\r\nВ изказването си президентът Радев подчерта необходимостта от всеобхватни мерки за противодействие на корупцията в България и призова за законодателни инициативи, фокусирани върху разкриването, пресичането и разследването на корупционните схеми в реално време и за наказателно преследване на отговорните лица. „За корупция в България се говори много, но според мен се прави твърде малко, а напоследък даже и още по-малко се говори“, заяви Румен Радев. Държавният глава определи противодействието на корупцията като особено актуален въпрос, тъй като вниманието на обществото е съсредоточено извън пределите на България, почти изцяло в полето на външната политика, Западните Балкани, Европейското председателство и Русия. „Всички знаем, че за корупцията няма почивно време, оставена без обществено внимание и без систематични методи за въздействие, тя се разраства като раково образувание“, подчерта президентът. По думите му корупцията нанася огромни вреди на обществото, овладява основни лостове на държавно управление в законодателната, изпълнителната и съдебната власт и ги подчинява на частни интереси. „Тя краде от благосъстоянието на нацията, ограничава основни права и свободи на гражданите, генерира бедност и престъпност“, заяви още Румен Радев. \r\nПрезидентът определи като нормално желанието на бизнеса да се ориентира към развитие на конкурентоспособна икономика. Но когато усилията на компаниите се насочват, вместо в развитието на иновации и конкурентоспособност, към търсене на подходящ човек в държавната администрация, който срещу определени финансови стимули може да реши спечелването на обществената поръчка, то е убийствено за икономиката. Според Румен Радев европейската интеграция на страната ни не е възможна без значителна промяна в отношението и безкомпромисни резултати в борбата с корупцията. „Каквито и жонглирания и представяния да правим на всякакви макроикономически финансови показатели, критерият за нашето пълноценно интегриране и място в ядрото на интегрирана Европа ще бъдат резултатите, които постигаме в борбата с корупцията“, посочи президентът. По думите му, ако искаме да сме пълноценни и интегрирани в Европа, трябва да “надскочим нашата ограда” и да определим методите за развитие и прилагане на антикорупционни мерки, да видим какво става отвъд тази ограда, да черпим опит от добрите европейски практики и да вдигнем поглед далече над частичните препоръки на мониторинговите доклади. „Убеден съм, че европейска интеграция за нас означава европейски модели и стандарти в борбата с корупцията, а това означава обединяване на усилията на всички институции, ангажирането на цялото общество за справяне с тези сериозни за страната ни проблеми“, подчерта държавният глава и изрази надежда днешната конференция да постави началото на провеждането на бъдещи дебати и реални действия за справяне с този проблем.\r\nУчастие в събитието взеха утвърдени експерти от различни европейски държави, както и представители на български институции, ангажирани в противодействието на корупцията - председателят на Комисията за противодействие на корупцията и за отнемане на незаконно придобитото имущество Пламен Георгиев, председателят на Държавна агенция  „Електронно управление“ Атанас Темелков, заместник-омбудсманът доц. Диана Ковачева д-р по международно право и международни отношения.", "date": "2018.06.05", "title": "Президентът Румен Радев: Корупцията се превръща в основно препятствие пред пълноценната европейска интеграция на България"}
{"url": "http://www.focus-news.net/news/2018/06/05/2530126/afp-iran-informira-maae-za-uvelichavane-na-kapatsiteta-si-za-obogatyavane-na-uran.html", "text": "Иран е информирал Международната агенция за атомна енергия (МААЕ), че стартира план за увеличаване на капацитета си за обогатяване на уран. Съответното съобщение направи ръководителят на ядрената програма на Техеран Али Акбар Салехи, предава AFP.\r\n„Вчера (понеделник – бел.р.)  беше изпратено писмо до агенцията относно началото на определени дейности\", обяви Салехи, вицепрезидент на страната и ръководител на Иранската организация за атомна енергия.\r\n„Ако условията позволяват, може би утре вечер в Натанз можем да обявим откриването на центъра за производство на нови центрофуги\" за обогатяване на уран, заяви Салехи, цитиран от консервативната информационна агенция Fars.Тереза Герова", "date": "2018.06.05", "title": "AFP: Иран информира МААЕ за увеличаване на капацитета си за обогатяване на уран"}
{"url": "http://www.focus-news.net/news/2018/06/05/2530150/liderat-na-bsp-korneliya-ninova-evropeyska-balgariya-oznachava-evropeyski-standarti-za-borba-s-koruptsiyata.html", "text": "Корупцията в България взима все по-големи размери. До момента имаме само имитация на борба с корупцията, но не и някакви резултати. Това каза лидерът на БСП Корнелия Нинова, която взе участие в Първата международна конференция \"Европейски практики и възможности за противодействие на корупцията\", под патронажа на президента на републиката Румен Рaдев, съобщиха от пресцентъра на НС на БСП. Като пример за тази имитация тя даде приетия от управляващите антикорупцинен закон и това, че са заявили готовност за разговори по темата и взимаме на национално отговорни решения, а са провалили заседанието на КСНС, свикано от президента. По думите ѝ за адекватността на закона на управляващите свидетелства и фактът, че само месец след приемането му, са започнали промени в него.\r\nКорнелия Нинова поздрави президента за конференцията, защото: \"Европейска България означава и европейски стандарти за борба с корупцията.\"", "date": "2018.06.05", "title": "Лидерът на БСП Корнелия Нинова: Европейска България означава европейски стандарти за борба с корупцията"}
{"url": "http://www.focus-news.net/news/2018/06/05/2530151/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската, българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2018.06.05", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2018/06/05/2530144/rumen-petkov-abv-poseshtenieto-na-pravitelstvenata-delegatsiya-v-rusiya-ne-e-bilo-dostatachno-dobre-podgotveno-i-organizirano.html", "text": "Посещението на правителствената делегация в Русия не е било достатъчно добре подготвено и организирано. Това каза председателят на АБВ Румен Петков по време на пресконференция, предаде репортер на Агенция „Фокус“.   „Ситуацията е повече от драматична. Имаме спад в стокообмена през 2016 г. с 25% и той достига 2,7 млрд. евро. Износът за България за Русия бележи спад с 13%, а от Русия към България спадът е 27%“, коментира Петков. Според него е съвършено естествено да се търси развитие в икономиката. „Какво правят другите страни? При посещението си в Петербург президентът на Франция Макрон води делегация, която подписва серия от споразумения“, поясни председателят на АБВ. Той заяви, че имат споразумение в икономиката и се ангажират за партньорство в използването на атомната енергия, както и такива, свързани с културата. Петков даде пример и с Австрия, която бележи ръст на руски инвестиции за 2017 г. По думите му Унгария отчита ръст на стокоомбена с Русия през 2017 г. 30 %. „Драматичният спад, който отчитаме ние, не се нуждае от коментар. Защо при посещението на министър-председател не е коментирана работата на междуправителствената комисия. При посещението на президента Радев се поставя въпроса“, каза лидерът на АБВ. \r\nСпоред него посещението на правителствената делегация не е било достатъчно добре подготвено и организирано. „При положение, че имаш такъв драстичен спад в стокообмена, че имаш дъно в износа от България към Русия да не е това ключов въпрос във взаимоотношенията и двустранните разговори, е проблем. Плюс е отсъствието на нашия икономически министър, който трябва да си ходи“,  поясни Петков. Според него премиерът не трябва да се излага пред чужденците с такива хора. \r\nДеница КИТАНОВА", "date": "2018.06.05", "title": "Румен Петков, АБВ: Посещението на правителствената делегация в Русия не е било достатъчно добре подготвено и организирано"}
{"url": "http://www.focus-news.net/news/2018/06/05/2530153/komisar-tihomir-totev-rdpbzn-varna-pri-bedstviya-kato-vcherashniya-poroen-dazhd-horata-tryabva-da-badat-tarpelivi-i-pri-vazmozhnost-da-ne-izlizat-navan-s-avtomobilite-si.html", "text": "При бедствия като вчерашния пороен дъжд хората трябва да бъдат търпеливи и при възможност да не излизат навън с автомобилите си, ако не им е наложително. За това каза днес началникът на Регионалната дирекция за пожарна безопасност и защита на населението във Варна комисар Тихомир Тотев, предаде репортер на Радио „Фокус“ – Варна. Тотев отправи апел в случай на проливни валежи водачите да изчакват на паркинги или на закрито до успокояване на обстановката. „Варненци си ползваме колите като чадъри. Малко дъжд да завали и се качваме всички по колите. Огромни задръствания имаше вчера“, коментира комисар Тотев. По думите му вчера екипи на пожарната не са отводнявали подлези. Заради задръстванията в града пожарен автомобил е стигнал до повикване в АГ болницата за 30 минути. Директорът на пожарната добави, че във връзка с бурята, предизвикала щети в селата Куманово и Климентово, кметът на Аксаково не е търсил помощ. Местната управа се е справила със собствени сили.\r\nДиана СТОЕВА", "date": "2018.06.05", "title": "Комисар Тихомир Тотев, РДПБЗН - Варна: При бедствия като вчерашния пороен дъжд хората трябва да бъдат търпеливи и при възможност да не излизат навън с автомобилите си"}
{"url": "http://www.focus-news.net/news/2018/06/05/2530154/elka-dimova-zam-kmet-na-dobrich-spokoyno-proticha-kampaniyata-po-podavane-na-zayavleniya-ot-taksimetrovi-shofyori-za-prekratyavane-na-deynost.html", "text": "Спокойно протича кампанията по подаване на заявления от таксиметрови шофьори за прекратяване на дейност във връзка с началото на летния туристически сезон и тяхното желание да работят по черноморските курорти. Това съобщи зам.-кметът „Финанси и общинска собственост“ Елка Димова, предаде кореспондент на Радио „Фокус” – Варна. Таксиметровите шофьори искат възстановяване на платен данък „таксиметров превоз“. „Успяваме да реагираме и бързо и адекватно, практиката е обичайна. Който си е подал заявление, си получава възстановена сумата от данъка до края на годината. Оттук нататък е въпрос на контрол тези автомобили, за които е подадено заявление за прекратена дейност на територията на Община Добрич наистина да не работят на нейна територия“, каза Елка Димова. Предстоят разговори по тази тема с контролните органи и създаване на организация, посочи зам.-кметът. Годишният данък за таксиметров превоз в Община град Добрич е 300 лева. Регистрираните таксиметрови автомобили за 2018 г. са 330.\r\nЖулиета НИКОЛОВА", "date": "2018.06.05", "title": "Елка Димова, зам.-кмет на Добрич: Спокойно протича кампанията по подаване на заявления от таксиметрови шофьори за прекратяване на дейност"}
{"url": "http://www.focus-news.net/news/2018/06/05/2530155/pazardzhik-okrazhniyat-sad-shte-gleda-delo-sreshtu-trima-podsadimi-za-izmama.html", "text": "Окръжният съд в Пазарджик ще гледа дело срещу трима подсъдими за измама. Това съобщи за Радио „Фокус“ – Пазарджик Маринела Георгиева от администрацията на съда. Делото е върнато от Апелативен съд – Пловдив за ново разглеждане. Първият от подсъдимите от гр. Пловдив е обвинен в това, че за периода 8 декември 2013 г. - 11 декември 2013 г. на АМ „Тракия“ на бензиностанции, с цел да набави за себе си имотна облага е възбудил заблуждение у шест лица, че зарежда гориво в товарен автомобил с поставени неистински табели и с това е причинил имотна вреда на дружество от гр. Асеновград в размер на 7 484,91 лева. Вторият от подсъдимите  от гр. Пазарджик е обвинен в това, че на 10 декември 2013 г. в с. Говедаре е извършил сделка – продажба на имущество: дизелово гориво, за което знае, че е придобито чрез тежко умишлено престъпление – измама на АМ „Тракия“. Третият от подсъдимите от гр. Пазарджик е обвинен в това, че на 10 декември 2013 г. в гр. Пазарджик , на паркинг е извършил сделка – продажба на имущество: дизелово гориво, за което знае, че е придобито чрез тежко умишлено престъпление по съдия-докладчик е Коста Стоянов.\r\nВаня НИКОЛОВА", "date": "2018.06.05", "title": "Пазарджик: Окръжният съд ще гледа дело срещу трима подсъдими за измама"}
{"url": "http://www.focus-news.net/news/2018/06/05/2530156/nachalnikat-na-otbranata-general-andrey-botsev-shte-prisastva-na-uchenie-na-spetsialnite-sili-na-balgariya-gartsiya-rumaniya-i-sarbiya-na-6-yuni.html", "text": "Началникът на отбраната генерал Андрей Боцев утре, 6 юни, ще вземе участие във ВИП деня на учението „SOFEX SALAMIS STORM 2018”. То се провежда в периода от 31 май до 9 юни на тренировъчния център на Специалните сили на Република Гърция в Неа Перамос. Това съобщиха от пресцентъра на Министерство на отбраната.\r\nУчението, което се организира за първи път и е по инициатива на Гърция, има за цел утвърждаване нивото на военно сътрудничество и оперативна съвместимост между четирите държави участнички – България, Гърция, Румъния и Сърбия. От българска страна участват 12 военнослужещи от 68-ма бригада Специални сили. \r\nПоканени са наблюдатели от Кипър, Египет, Естония, САЩ, Йордания, Израел и Полша.", "date": "2018.06.05", "title": "Началникът на отбраната генерал Андрей Боцев ще присъства на учение на Специалните сили на България, Гърция, Румъния и Сърбия на 6 юни"}
{"url": "http://www.focus-news.net/news/2018/06/05/2530157/pazardzhik-godishnata-izlozhba-na-uchenitsi-ot-ou-petko-r-slaveykov-beshe-otkrita-v-hudozhestvenata-galeriya-prof-veselin-staykov-v-peshtera.html", "text": "Годишната изложба на ученици от ОУ „Петко Р. Славейков“ беше открита в художествената галерия „Проф. Веселин Стайков“ в Пещера. Това съобщи за Радио „Фокус“ – Пазарджик Николай Роков, учител по изобразително изкуство в училището. Изложените картини са над 100, като те са дело на учениците през цялата година. В жанрово отношение се наблюдава също богато разнообразие. „Повечето картини са рисувани с бои или моливи, но ние можем да се похвалим също с нетрадиционни пана, рисувани върху вода, с восък и други природни материали. Децата с изключително голям интерес подхождат към заниманията по изобразително изкуство“, коментира Роков. Той допълни, че сред неговите възпитаници има и такива, които искат трайно да се насочат към изобразителното изкуство.\r\nАлбена ЖИЛЕКОВА", "date": "2018.06.05", "title": "Пазарджик: Годишната изложба на ученици от ОУ „Петко Р. Славейков“ беше открита в художествената галерия „Проф. Веселин Стайков“ в Пещера"}
{"url": "http://www.focus-news.net/news/2018/06/05/2530152/rumen-petkov-abv-pravitelstvoto-tryabva-da-provede-bitka-za-osiguryavane-na-pryaka-dostavka-na-ruski-gaz-za-balgariya-i-evropa-vsyako-translirane-ot-turtsiya-za-nas-ne-e-dobre.html", "text": "Правителството трябва да проведе битка за осигуряване на пряка доставка на руски газ за България и Европа - всяко транслиране от Турция за нас не е добре. Това каза председателят на АБВ Румен Петков по време на пресконференция, предаде репортер на Агенция „Фокус“. По думите му страната ни ще бъде пряко зависима от ценообразуването на Турция. „Второ, ние ще бъдем зависими от хрумванията на поредния Ердоган. Казвам го с уважение към държавника Ердоган, който се пребори за турския интерес“, поясни председателят на АБВ и поясни, че страната ни за съжаление е имала безгръбначни управници и те са били от БСП. „Сега голямото предизвикателство е тръбата да бъде отклонена от Черно море към България. Тук правителството с всички сили трябва да иска подкрепата на ЕК“, каза Петков. По думите му Европа е пряко заинтересована от това.   \r\nДеница КИТАНОВА", "date": "2018.06.05", "title": "Румен Петков, АБВ: Правителството трябва да проведе битка за осигуряване на пряка доставка на руски газ за България и Европа - всяко транслиране от Турция за нас не е добре"}
{"url": "http://www.focus-news.net/news/2018/06/05/2530143/varna-128-obazhdaniya-sa-postapili-na-telefon-112-vav-vrazka-s-vcherashnite-poroyni-dazhdove-v-grada.html", "text": "128 обаждания са постъпили на телефон 112 за броени минути по време на вчерашния проливен дъжд във Варна. Случаите, в които реално се е наложила намеса на Пожарната и Гражданска защита, са 36. Това каза на брифинг днес директорът на Службата по пожарна безопасност и защита на населението във Варна комисар Тихомир Тотев, предаде репортер на Радио „Фокус“ – Варна. Тотев добави, че в останалите случаи наводняването в помещенията е било под 10 сантиметра. „Нашата техника няма възможности да изсмуква и да осушава помещенията, ако няма шахта да се потопи смукателната помпа“, уточни той. Отработването на останалите 36 произшествия е продължило до тази сутрин. През цялата нощ спасителните екипи са отводнявали приземни етажи и мазета на обществени и частни сгради. Според комисар Пашов на смяна са били осем екипа. С приоритет са обслужвани адресите с обществено предназначение. Наводнени са били АГ болницата, Спешният център, един търговски център, два частни медицински центъра и три детски градини. По думите му вчера пожарникари и спасителни екипи са работили при изключително тежки условия. Началникът на Пожарната уточни, че натовареността на екипите снощи и тази сутрин е била съизмерима с тази за една седмица. Временно са сформирани още два екипа с електрически помпи за отводняване на по-малки помещения. През денонощието пожарникарите са гасили и пет пожара в областта, сред които един в стопанска постройка в село Генерал Киселово и два горящи автомобила в квартал „Аспарухово“ и село Аврен.\r\nДиана СТОЕВА", "date": "2018.06.05", "title": "Варна: 128 обаждания са постъпили на телефон 112 във връзка с вчерашните поройни дъждове в града"}
{"url": "http://www.focus-news.net/news/2018/06/05/2530158/ministerstvoto-na-turizma-ne-prodava-plazhove-a-gi-upravlyava-i-za-da-go-pravi-e-poiskalo-aktualizatsiya-na-kadastralnite-karti.html", "text": "По повод публикации в социалната мрежа и медии Министерството на туризма информира, че няма право да продава плажовете, а само да ги управлява, като ги отдава под наем или на концесия съгласно закона. Министерството на туризма е оправомощено да изиска изменение на кадастралните карти на плажовете. Това задължение е вменено със закон на министъра. Това съобщиха от пресцентъра на Министерство на туризма. В позицията на министерството се посочва още: \r\n\"Именно такава процедура за съответствие на специализираната с кадастралната карта е стартирала за морски плаж „Слънчев бряг-юг“ поради обстоятелството, че са налични специализирани карти, които са по–актуални от кадастралните. Специализираните  карти се изготвят от Агенцията по геодезия, картография и кадастър. \r\nЗа отдаването под наем и на концесия на обекти изключителна държавна собственост, каквито са морските плажове, е много важно за правилното провеждане на процедурите и съставянето на коректни документи от страна на Министерството на туризма то да разполага с актуални данни. \r\nЗатова Министерството на туризма изисква да бъдат актуализирани кадастрални картите в съответствие със специализираните. Обикновено кадастралните карти датират от 2005 г., а специализираните карти са изменени около 2015 г. и отразяват доста по-точно обективното състояние на морския плаж\".", "date": "2018.06.05", "title": "Министерството на туризма не продава плажове, а ги управлява и за да го прави, е поискало актуализация на кадастралните карти"}
{"url": "http://www.focus-news.net/news/2018/06/05/2530149/rumen-petkov-abv-protivnitsite-na-yuzhen-potok-sa-parvoosnovateli-na-ideyata-balgariya-da-si-kupuva-ruski-gaz-ot-turtsiya.html", "text": "Тези, които бяха против „Южен поток“ са първооснователи на идеята България да си купува руски газ от Турция. Това каза председателят на АБВ Румен Петков по време на пресконференция, предаде репортер на Агенция „Фокус“.   По отношение на Южен поток“, Петков призова да се върнем назад във времето и да се види кои са били против него. „Тези, които са били против „Южен поток“ - те са първооснователи на идеята България да си купува руски газ от Турция. Това са национални престъпници. Българският народ трябва да си даде сметка, че те са на път да докарат България да е газово зависима от Турция и то с руска газ. Ние от АБВ няма да спрем да повтаряме това всеки ден. Когато казваш няма да внасяме руски газ, трябва да кажеш кога и откъде. Сега перспективата очевидно е „Турски поток“. Същите тези хора обясняваха, че „Турски поток“ няма да се случи“, поясни Петков. По темата „Белене“, Петков коментира: „Много закъсняла  е позицията на българското правителство, но която заслужава уважение и подкрепа за АЕЦ „Белене“. Двата варианта, които очерта министър Петкова са добри за страната ни. Позицията, която зае президентът Радев и премиера Борисов са добри за страната ни и могат да бъдат стъпка в качественото развитие на България“. Той обърна внимание, че „Белене“ е проект със стратегически характер.  \r\nДеница КИТАНОВА", "date": "2018.06.05", "title": "Румен Петков, АБВ: Противниците на „Южен поток“ са първооснователи на идеята България да си купува руски газ от Турция"}
{"url": "http://www.focus-news.net/news/2018/06/05/2530160/ministar-rumen-porozhanov-v-momenta-pod-6-ot-zanimavashtite-se-sas-zemedelie-sa-pod-35-godini-a-56-sa-nad-55-godini.html", "text": "В момента под 6% от занимаващите се със земеделие са под 35 години, а 56% са над 55 години. Това каза министърът на земеделието, храните и горите на Република България Румен Порожанов по време на пресконференция за Неформалната среща на министрите на земеделието от Европейския съюз, предаде репортер на Агенция „Фокус. „Основната тема, която бяхме поставили за обсъждане беше възобновяване на поколенията в земеделския сектор. За да бъде конкурентноспособно европейското земеделие трябва да има възобновяване на поколенията. Инструментариумът, който идва в момента дава възможност да бъдат подпомагани младите фермери и да бъдат инвестирани средства в иновации, в техника, които да правят по-атрактивен сектора земеделие. Темата е доста по комплицирана и това е доста сериозно предизвикателство пред новата общностно-стопанска политика“, допълни той. „Не мога да не отбележа това, което комисар Хоган спомена – че елемент на бъдещите стратегически планове ще бъде и политиката, която всяка страна членка ще заложи в този аспект – за възобновяване на поколението на земеделския сектор. Бяха направени първи коментари след представянето на законодателното предложение, представено от комисар Хоган, но съществения дебат ще започне след 2 седмици на нашето заседание в Люксембург“, каза още министър Порожанов.\r\nЦветелин ДИМИТРОВ", "date": "2018.06.05", "title": "Министър Румен Порожанов: В момента под 6% от занимаващите се със земеделие са под 35 години, а 56% са над 55 години"}
{"url": "http://www.focus-news.net/news/2018/06/05/2530161/rumen-petkov-abv-kogoto-i-ot-dvamata-ministri-valentin-radev-i-emil-karanikolov-da-mahne-ministar-predsedatelyat-vse-e-zakasnyal.html", "text": "Когото и от двамата министри Валентин Радев и Емил Караниколов да махне, министър-председателят все е закъснял. Това каза председателят на АБВ Румен Петков по време на пресконференция, предаде репортер на Агенция „Фокус“ . Във връзка с поисканите от страна на АБВ оставки на министъра на икономиката Емил Караниколов и на вътрешните работи Валентин Радев, Петков заяви, че няма значение кой ще си я подаде първи. „Ще оставя този избор на министър–председателя“, каза Петков. Той обърна внимание, че ситуацията във военно-промишления комплекс навлиза в драматична фаза и разкритикува министъра на икономиката, че се отнася безотговорно към темата. „Арсенал“ и ВМЗ \"Сопот\" са професионално изключително добре стоящи, подготвени. Имат много добър маркетинг, много добре познават производството си. Ситуацията във военно-промишления комплекс навлиза в драматична фаза“, поясни Петков. Председателят на АБВ отечете, че има има много сериозни съкращения в „Арсенал“, които по експертна оценка вероятно ще стигнат до 1000 човека. По думите му във ВМЗ „Сопот“ има съкращения, които в следващите два-три месеца ще достигнат до 200-2500 бройки. „Това се дължи на безумието на министъра на икономиката, който подведе ръководството на Сопот за закупуване на суровини, материали, гарантира им пазари и това налага отстраняването на министъра и намирането на солидно кадрово решение, което да позволи динамизиране на сектора и защита на нашите интереси“, посочи Петков.\r\nДеница КИТАНОВА", "date": "2018.06.05", "title": "Румен Петков, АБВ:  Когото и от двамата министри Валентин Радев и Емил Караниколов да махне, министър-председателят все е закъснял"}
{"url": "http://www.focus-news.net/news/2018/06/05/2530163/rumyana-panova-sdruzhenie-hora-i-traditsii-prez-2019-godina-shte-zapochnem-premahvaneto-na-izsahnalite-i-bolni-kestenovi-darveta-v-rayona-na-brezhani.html", "text": "През 2019 година плануваме да започнем премахването на изсъхналите и болни кестенови дървета в района на Брежани. Това каза за Радио „Фокус“ – Пирин Румяна Панова, председател на сдружение „Хора и традиции“ – село Брежани, по повод Световния ден на околната среда, който е най-мащабното събитие, посветено на опазване на природата, като в рамките на него се организират хиляди събития – от почистване на квартала и противодействие срещу престъпленията над дивата природа, до залесяване и възстановяване на съществуващи гори. По думите ѝ това ще се случи с помощта на експерти и специалисти от Югозападно държавно предприятие. \r\n„Идеята на всичко това е да можем на самия терен да възстановим почвата, защото там кестенът е най-адаптиран. Това е теренът, в който естествено расте кестена“, каза още Панова. Тя добави, че през последните години са положени много усилия за съхраняването и възстановяването на кестеновите гори в района, но също и за тяхното популяризиране и развиване като икономически ресурс за местното население. „Ние сме много щастливи от случващото се, защото всяка наша кампания е свързана с много положителни емоции, много настроение. Брежанските баби също участват активно в дейностите, като пеят най-различни песни за горите, правят погачи, баници. Казвам това, защото искам да подчертая, че самото залесяване е не просто работа на терен, но и емоционално събитие, което среща подкрепа от всички, а хората се чувстват добре, защото са сред природата и правят нещо пълноценно“, обясни Панова.\r\nЛивия НИНОВА", "date": "2018.06.05", "title": "Румяна Панова, сдружение „Хора и традиции“: През 2019 година ще започнем премахването на изсъхналите и болни кестенови дървета в района на Брежани"}
{"url": "http://www.focus-news.net/news/2018/06/05/2530147/politika-sarbiya-v-navecherieto-na-obyavenite-protesti-v-gartsiya-naprezhenieto-prodalzhava-da-narastva.html", "text": "Ако бъде постигнато решение на спора между Атина и Скопие за името на Македония, част от гърците ще бъдат недоволни и ще организират големи митинги в страната, коментират в редакцията на електронното издание на белградския вестник „Политика“,  като отбелязват, че в навечерието на обявените за 6 юни протести в 13 гръцки града напрежението в обществото продължава да нараства. \r\nОфициалната Атина очаква политическото ръководство на Македония да направи „решаващата стъпка“ към постигане на споразумение, защото сега, след поредица от събития, довели до отлагане на телефонния разговор и срещата между премиерите Алексис Ципрас и Зоран Заев, „топката е в тяхното поле\".\r\nГоворителят на правителството в Атина Димитрис Цанакопулос заяви, че първите дипломати на двете страни Никос Коциас и Никола Димитров са свършили добре своята част от работата и че по-нататъшната съдба на споразумението е в ръцете на министър-председателите. За него обаче е необходима „решаваща стъпка“ на ръководството в Скопиe, за да се стигне до приемливо решение.Тереза Герова", "date": "2018.06.05", "title": "„Политика“ (Сърбия): В навечерието на обявените протести в Гърция – напрежението продължава да нараства"}
{"url": "http://www.focus-news.net/news/2018/06/05/2530148/prevozvachite-napredakat-e-malak-borbata-prodalzhava-obzor.html", "text": "Ден след като Комисията по транспорт в Европейския парламент отхвърли част от текстовете на пакета „Мобилност“, срещу които протестираха българските превозвачи, отзивите в България са противоречи заради разнопосочната на моменти информация. \r\nВ понеделник, преди гласуването, превозвачите заявиха готовност да инициират референдум ако промените бъдат приети. След гласуването на текстовете първата реакция бе - победа за българските превозвачи. Във вторник гласовете, които се чуваха звучаха по-скоро така - напредък има, но е малък, затова борбата продължава.  \r\nПроцедурата засега е само в начална фаза. Предстои тя да мине през още няколко етапа.\r\nИнформацията, която достигна до медиите в понеделник, разпространена от български евродепутати гласеше:Евродепутатът Андрей Новаков даде интервю за пресслужбата на Групата на ЕНП в ЕП, в което обясни „след гласуването е отпаднала тоталната забрана за използване на кабините на камионите за почивка, отпаднало е и изискването на всеки три седмици шофьорите да се прибират вкъщи, както и намерението на Комисията международните шофьори да попадат в обхвата на Директивата за командированите работници – тоест, на всеки 72 часа, прекарани в някоя страна членка, да бъдат налагани местните изисквания и местното законодателство“.\r\nПо-късно същия ден от пресофиса на евродепутата Петър Курумбашев предоставиха обобщени резултати от гласуването по първата част на Пакета за мобилност в Комисията по транспорт и туризъм в ЕП: Директивата относно командироването на работници да не се прилага по отношение на международния транспорт и транзита, но за сметка на това да се прилага по отношение на каботажа и комбинирания транспорт в частта, в която имаме сухопътен транспорт;  По отношение на ползването на почивката в кабината - водачите няма да могат да ползват нито седмичната, нито намалената седмична почивка в кабината, освен ако не са паркирани на сертифицирани зони за паркиране, които ще трябва да отговарят на дълъг списък с условия като брой тоалетни, душове, пейки за отдих, други санитарни и хигиенни условия, които следва да бъдат съобразени с пола (gender friendly); Седмичната и намалената седмична почивка ще трябва да се ползва в хотел или на място, осигурено от работодателя; Компенсацията за намалената седмична почивка ще се ползва задължително преди изтичането на третата седмица, но няма да бъде задължително водача да се прибира вкъщи, а може след предварително подадена декларация до работодателя да избере да ползва почивката си на друго място;  От друга страна, Комисията по транспорт и туризъм прие като задължение на всеки три седмици превозното средство да има поне едно натоварване и едно разтоварване в държавата членка на регистрация;  По отношение на правилата за осъществяване на каботажа - разрешен е в рамките на 7 дни от последното разтоварване в приемащата държава членка в хода на входящ международен превоз, при условие че престоя в тази държава-членка не надвишава 48 часа след влизането им на територията на тази държава членка.По темата Агенция „Фокус“ потърси представители на транспортния бранш:\r\nКато път към ада, постлан с добри намерения, определи гласуваните текстове в пакет „Мобилност“ Красимир Лалов – зам.-председател на Националното сдружение на българските превозвачи. „Поне от тази информация, която получихме и идва от евродепутата Петър Курумбашев, се оказва, че дори това е по-тежкият вариант, отколкото това, срещу което протестирахме. В протеста ни нашите шофьори трябваше да се прибират на три седмици, но сега се оказва, че нашите камиони трябва да се прибират на 15 дни, което е две седмици. Незнайно защо камионът трябва да се прибира, защото той нито има роднини, нито деца, за да си почива при тях, нито има социална отговорност“, коментира Лалов. Според него това е най-страшният удар, по-страшен от този, който преди това е бил. „Има един куп други недомислия, за които човек се чуди защо официално не е пусната цялата стенограма от това гласуване и от изказванията, се казва, че ние сме победили в една битка, но все още не сме спечелили войната. Това за жалост не е точно така, не ми е ясно това пиар ли е, или неразбиране на проблема. Това, което се е служило, не може да се каже, че въобще е победа в каквото и да е“, допълни той. Лалов заяви, че ще бъде подготвен национален протест срещу гласуваните текстове. „Ние конкретно ще се разграничим и Камарата на българските превозвачи от Пловдив, поради простата причина, че не срещу това сме се борили, за да стане нещо по-лошо, а да изградим и направим нещо по-добро за българските превозвачи“, коментира Лалов. Той уточни, че може би ще направят една национална среща и ще подготвят национален протест. „Защото дефакто и деюре някой или не казва истината, или заблуждават общественото мнение. Ако трябва да се прави нещо, то ще трябва да се направи културно и нормално. Когато те излъжат, тогава културата отива на втори план. Винаги бих желал в българското общество да се говори честно и открито, колкото и да е болезнено“, каза още Красимир Лалов.Димитър Димитров, изпълнителен директор на Камара на автомобилните превозвачи в България (КАПБ) заяви, че не бързат да се радват за гласуваните текстове. Димитров уточни, че до момента информацията е много разнопосочна. „В никакъв случай не мисля, че това е победа. „Има някакъв напредък във връзка със спането на борда на превозното средство, тоест когато е на паркинг, който отговаря на един куб изисквания. В такъв случай водачът може да спи на превозното средство. Обаче ние не знаем да има такива паркинги“, заяви Димитър Димитров. Той уточни, че желанието е било докато не бъдат изградени тези паркинги в конкретна държава-членка на всеки 100 км, както е посочил европейският комисар отговарящ за транспорта Виолета Булц, да не може държавата членка да прилага това изискване. „Тоест водачите да могат да спят в превозното средство. А в конкретния случай, ако няма такива паркинги сме длъжни да спим в хотели. Оставяме камиона, не е ясно на кой несигурен паркинг“, допълни той. \r\nДимитров поясни, че има напредък относно най-голямото притеснение на превозвачите - изискването на всеки три седмици шофьорите да се прибират вкъщи. „Но се появява една нова точка, която гласи, че третата седмица трябва да има едно товарене и разтоварване в територията на страната по регистрация. Това за нас е много по-лошо отколкото прибирането на водача у дома. Прибирането на водача може да стане с автобус, с лека кола, дори с камиона, който е празен или с някакъв товар. В случая какво казват – водачът може да не се прибира, тоест оставяме го в Европа, но превозното средство трябва да го приберем с товар до страната на регистрация и трябва да излезе с товар“, коментира Димитър Димитров и допълни, че се получава така, че дори не може превозното средство да се прибере празно. „Става така, че на база нашия внос и износ може да се окаже, че един камион ще чака с месеци докато намери товар за България и от България, или ще извършва превозите от себестойност само и само да отговори на това изискване“, каза още Димитър Димитров. „ Когато имаме пълната информация ще може да кажем да, устройвани или не, не ни. Към момента – удовлетворили са нашите искания, но са вкарали някои нови, които много повече ни утежняват отколкото предните. Това е информацията, с която разполагаме към момента. На тази база определено не сме доволни“, допълни Димитров. \r\nСпоред превозвача Петко Ангелов новите промени в пакет „Мобилност“ влошават условията за българския транспортен бранш. По думите му става дума или за недоразумение, или за измислица на европейските чиновници. Той уточни, че реакция от страна на превозвачите ще бъде предприета, след като стане ясно какво точно се е случило. „Мисля, че евродепутатите са подвели премиера Бойко Борисов, казвайки, че сме постигнали победа. В момента сме в по-лоша ситуация от преди, защото предишният вариант беше, че шофьорите се прибират на 3 седмици, а камионите остават, докато сега камионите трябва да се прибират на 3 седмици с товар до България и да излизат с товар. Това е измислица на чиновниците, която е много лоша за нас. В първия момент и ние недоумявахме какво се случва, тъй като очаквахме, че с приетата декларация за шофьорите ситуацията ще се подобри, а сега излиза, че с новия вариант, дори и камионът да се прибере празен, не се признава, че се е прибрал“, обясни превозвачът. Петко Ангелов допълни, че предстои всички браншови организации да напишат открито писмо и декларация с искане за разяснение и водене на преговори наново. Евродепутатът Ангел Джамбазки коментира за Радио „Фокус“, че преждевременните празненства за пакета „Мобилност“ са излишни, тъй като битката тепърва предстои. По думите му въпреки добрите новини има множество нюанси, дори в приетите точки, които тепърва ще будят съмнение. „Самото предложение за плана „Макрон“ беше показателен пример за двойния стандарт, прилаган към страни от Източна Европа\", добави той. „Отпадна текстът, който задължаваше водачите да се прибират по родните си места на 21 дни, но само ако предварително уведомят къде ще почиват на 21-вия ден и то две седмици предварително. Това отново създава затруднения, защото водачът така трябва да си планира транспорта, за да каже къде ще бъде, което за транспорта е дълъг срок и ще бъде трудно. Има още една уловка - в третия документ от пакета се гласува връщането задължението на превозното средство да товари или разтоварва поне веднъж на 21 дни в държавата, в която е регистрирано. Това по същество означава връщане на камиона - дали ще е водачът или превозното средство е едно и също“, обясни той. „Вчерашното гласуване е добра новина за родния транспортен бизнес, но Западна Европа не се е отказала от прокарване на идеите си\", обясни Ангел Джамбазки. „Краят на казуса вероятно ще стане ясен през есента\", прогнозира евродепутатът.", "date": "2018.06.05", "title": "Превозвачите: Напредъкът е малък, борбата продължава (ОБЗОР)"}
{"url": "http://www.focus-news.net/news/2018/06/05/2530162/dobrich-sluzhiteli-na-severoiztochno-darzhavno-predpriyatie-sa-ustanovili-tarsachi-na-tryufeli-v-gorata-bez-neobhodimoto-razreshitelno.html", "text": "Пет акта са съставени при проверки на горските стражари в Добричко. Това съобщи Мина Сарова, специалист „Връзки с обществеността“ в Североизточно държавно предприятие (СИДП) – Шумен, предаде кореспондент на Радио \"Фокус\" - Варна. Два от съставените акта са за незаконната сеч на 2 куб. м дърва за огрев в обхвата на Държавно ловно стопанство (ДЛС) „Балчик”. При обход на територията на Държавно горско стопанство (ДГС) „Генерал Тошево” са установени трима нарушители, които търсели трюфели в гората без необходимото за целта разрешително. Иззети са общо 1,1 кг гъби трюфел. Служителите на стопанството са съставили три акта и четири констативни протокола. През изминалата седмица в горските и ловни стопанства към Североизточно държавно предприятие са извършени 404 проверки. 191 от тях са на обекти за добив на дървесина, 166 – на превозни средства, а 47 – на физически лица. Задържана е каруца, натоварена с 1 куб. м дърва за огрев, незаконно добити в границите на ДГС „Варна”. На нарушителите са съставени два акта и два констативни протокола по Закона за горите, отчитат още от СИДП.\r\nЖулиета НИКОЛОВА", "date": "2018.06.05", "title": "Добрич: Служители на Североизточно държавно предприятие са установили търсачи на трюфели в гората без необходимото разрешително"}
{"url": "http://www.focus-news.net/news/2018/06/05/2530165/pazardzhik-originalni-hromolitografii-ot-rusko-turskata-osvoboditelna-voyna-shte-badat-pokazani-v-grada.html", "text": "В Пазарджик продължава Фестивалът на изкуствата „Арт идея – Арт алея“, съобщиха за Радио „Фокус“ – Пазарджик организаторите. Фестивалът е с акцент върху съвременното и визуално изкуство. Това е неговото седмо издание, което включва театрални и кино срещи, както и разнообразна детска програма. В днешния ден на фестивала са предвидени изложба и музикално-поетичен спектакъл. В 17.00 часа ще бъде открита изложбата „140 години от Освобождението на България“ – Оригинални хромолитографии от Руско-турската освободителна война, притежание на Народна библиотека „Иван Вазов“-Пловдив. Изложбата е разположена в Регионална библиотека „Н. Фурнаджиев“. В 19.00 часа в зала „Маестро Георги Атанасов“ започва музикално-поетичен спектакъл„Усещане за любов”, с участието на Бойка Велкова и Ивайло Захариев, режисьор е Бойка Велкова.\r\nВаня НИКОЛОВА", "date": "2018.06.05", "title": "Пазарджик: Оригинални хромолитографии от Руско-турската освободителна война ще бъдат показани в града"}
{"url": "http://www.focus-news.net/news/2018/06/05/2530166/fil-hogan-evropeyski-komisar-mnogo-vazhna-e-temata-za-obnovyavaneto-na-pokoleniyata-v-zemedelieto.html", "text": "Много важна е темата за обновяването на поколенията и продължаваме да ѝ обръщаме внимание през последните години. Това каза европейският комисар по земеделие и развитие на селските райони  Фил Хоган по време на пресконференция за Неформалната среща на министрите на земеделието от Европейския съюз, предаде репортер на Агенция „Фокус. „За първи път, по предложение на Комисията има възможност за държавите членки да предложат силни проекти за обновяването на поколенията в земеделието. Както каза министър Порожанов, ЕС не само се стремим да постигнем добавена стойност, но да разработим допълняеми решения и да поставим силен политически фокус по темата“, допълни той. „В допълнение към това – имаше много други предложения към ОСП, повечето свързани с пари. Бяха проведени дискусии по отношение на ОСП, предстоят такива и в Люксембург. Земеделските стопани се нуждаят от сигурност и предвидимост. Убеден съм, че предложението на Комисията е балансирано и както бе договорен и в Съвета на ЕС и в Европейския Парламент имаме една добра отправна точка. Благодаря на българското председателство за гостоприемството“, каза още Хоган.\r\nЦветелин ДИМИТРОВ", "date": "2018.06.05", "title": "Фил Хоган, европейски комисар: Много важна е темата за обновяването на поколенията в земеделието"}
{"url": "http://www.focus-news.net/news/2018/06/05/2530167/haskovo-10-920-kasa-tsigari-bez-banderol-sa-izzeti-pri-proverka-na-chasten-imot-v-svilengrad.html", "text": "10 920 къса цигари без бандерол са иззети при проверка на частен имот в Свиленград. Това съобщиха от пресцентъра на МВР. Полицаи от Свиленград са проверили дом в землището на града, обитаван от 31-годишен мъж. В жилището са намерени 10 920 къса безакцизни папироси от различни марки. Тютюневите изделия са предадени с протокол по бързото производство от собственика си, съставен акт по Закона за акцизите и данъчните складове. Мъжът е задържан до 24 часа.", "date": "2018.06.05", "title": "Хасково: 10 920 къса цигари без бандерол са иззети при проверка на частен имот в Свиленград"}
{"url": "http://www.focus-news.net/news/2018/06/05/2530170/narodniyat-predstavitel-ot-gerb-manoil-manev-predstavi-parviya-si-roman-ordenat-na-orazhieto-v-stara-zagora.html", "text": "Народният представител от ГЕРБ Маноил Манев представи първия си роман „Орденът на оръжието“ в Стара Загора. Това съобщиха от пресцентъра на ПП ГЕРБ. На събитието, което се проведе в Художествената галерия в Стара Загора, присъстваха зам.-председателят на Народното събрание Емил Христов, депутатът Радостин Танев, зам.-кметът на Стара Загора Иванка Сотирова, председателят на Общинския съвет Таньо Брайков, Великият приор на тамплиерите в България проф. Румен Ралчев, общински съветници, журналисти и любители на литературата.   \r\n„Романът „Орденът на оръжието“ има една единствена цел и следващите му части ще продължат да я преследват. Ние, българите, живеем на уникално място. Тук своята следа са оставили траки и славяни, българи и мюсюлмани. Посоченият от Господ български народ открай време има една основна цел и задача – да съхранява знанието познанието и светлината“, заяви по време на представянето авторът на книгата Маноил Манев и благодари на хората, които са помогнали тя да стане факт.\r\n“Романът е моя рожба, която се роди много трудно, в една тежка битка от спорове“, сподели Манев. Той посочи, че книгата се чете лесно, за да се носят и възприемат лесно посланията й. „Вътре има история, екшън и фантастика. Има няколко главни герои, които са реално съществуващи личности с техните качества и характеристики, така както аз съм ги видял, някои от тях може и да ги познаете“, отбеляза Маноил Манев.\r\nКнигата разказва легенда за създаването на Ордена на тамплиерите, което се случва тук, на Балканите. Тя е пътешествие във времето и пространството, пътешествие сред рицарска история, съвременни шпионски игри, политика, геополитика, древни и съвременни битки и сражения. От Перперикон, през Царичина дупка, до Крим и древен Йерусалим.", "date": "2018.06.05", "title": "Народният представител от ГЕРБ Маноил Манев представи първия си роман „Орденът на оръжието“ в Стара Загора"}
{"url": "http://www.focus-news.net/news/2018/06/05/2530168/vladimir-marinov-abv-upravlyavashti-i-opozitsiya-si-malchat-za-problemite-na-vmz-sopot.html", "text": "Управляващи и опозиция си мълчат за проблемите на ВМЗ „Сопот“. Това каза заместник-председателят на АБВ Владимир Маринов по време на пресконференция във връзка с ВМЗ „Сопот“, предаде репортер на Агенция „Фокус“. По думите му цифрите от официалния отчет на предприятието показват, че има проблем. „На мен ми е интересно как и управляващи и опозиция в парламента си мълчат по въпроса. Да кажем управляващите си мълчат обясняваме защо, но защо опозицията си мълчи, е тема на друг разговор. Дали в българския парламент има опозиция това също е интересен въпрос“, каза Маринов. Той обърна внимание, че кметът на Сопот Деян Дойнов е бил изключен от БСП. „Може би ръководството на БСП е трябвало първо да попита какво се случва с ВМЗ „Сопот“ и с Община Сопот преди да предприема такива действия\", коментира заместник-председателят на АБВ. Маринов поясни, че преди пресконференцията на АБВ, с председателя на партията Румен Петков са имали среща с кмета на Сопот Деян Дойнов. „На нея обсъдихме като цяло ситуацията и нескромно ще кажа социалния мир в общината. Той е силно притеснен от това, което се случва“, каза Маринов. Заместник-председателят на АБВ поясни, че на практика трудоспособното население работи предимно във ВМЗ „Сопот“. Той обяви, че в най-кратки срокове кметът Дойнов и представители на АБВ ще бъде проведат среща с ръководството на предприятието. \r\nДеница КИТАНОВА", "date": "2018.06.05", "title": "Владимир Маринов, АБВ: Управляващи и опозиция си мълчат за проблемите на ВМЗ „Сопот“"}
{"url": "http://www.focus-news.net/news/2018/06/05/2530171/kyustendil-22-kandidati-sa-dopusnati-do-uchastie-v-konkurs-za-direktori-na-10-uchilishta-v-oblastta.html", "text": "22 кандидати са допуснати до участие в конкурс за директори на 10 училища в областта. Това съобщиха за Радио „Фокус” – Кюстендил от Регионално управление на образованието – Кюстендил. За Начално училище „Св. Климент Охридски” в Кюстендил са допуснати двама кандидати – Миглена Чавдарова и Евелина Димитрова. Допуснатите кандидати за директор на Основно училище „Проф. Марин Дринов” в Кюстендил са трима – Кирил Иванов, Татяна Танева – Даскалска и Ивайло Кирилов. Радина Атанасова е допусната в конкурса за директор на Професионална техническа гимназия „Джон Атанасов” в Кюстендил. За поста на директор на Средно училище „Св. Климент Охридски” в Дупница се конкурират Георги Станчев, Гергана Лазова, Татяна Костадинова и Бистра Михалкова. Допуснати в конкурса за директор на Професионална гимназия по хранително-вкусови и химични технологии в Дупница са Георги Станчев, Виолета Стефанова – Савова и Татяна Костадинова. По двама души ще се конкурират за поста на директор в училищата в селата Трекляно, Самораново, Яхиново, град Рила и в Сапарева баня. Писменият изпит за кандидатите ще се проведе на 25 юни от 10.00 часа в сградата на ПМГ – Кюстендил. Комисията не е допуснала до участие в конкурсите четирима кандидати за директори на учебни заведения в областта.\r\nВенцеслав ИЛЧЕВ", "date": "2018.06.05", "title": "Кюстендил: 22 кандидати са допуснати до участие в конкурс за директори на 10 училища в областта"}
{"url": "http://www.focus-news.net/news/2018/06/05/2530164/rumen-petkov-abv-shte-napravya-vsichko-vazmozhno-da-izkarame-poimenno-fizicheskite-litsa-i-politicheskite-partii-koito-sa-bili-sreshtu-yuzhen-potok.html", "text": "Ще направя всичко възможно да изкараме поименно физическите лица и политическите партии, които са били срещу „Южен поток\". Това каза председателят на АБВ Румен Петков по време на пресконференция, предаде репортер на Агенция „Фокус“. Според него така българското общество ще знае кои са тези, които са поставили страната ни в зависимост от Турция. „Искам само да отбележа, че се нуждаем от много сериозен анализ за бъдещето на нефтопровода Бургас – Александруполис. Правителството преди известно време е заявило желание проектната компания да продължи своето съществуване. Това е добра стъпка. Тази стъпка трябва да бъде подкрепена. Тази стъпка трябва да получи своето развитие с тези три проекта България има шанса да бъде в тройката на Европа\", каза Петков. По думите му не е нормално трите енергийни проекта, или така нареченият \"голям шлем\", да се стигне до мрачната прогноза на президента Първанов от 2014 г., че всъщност шлемът  ще го реализира Ердоган. \"Той го направи и това е за сметка за България“, коментира Петков.\r\nДеница КИТАНОВА", "date": "2018.06.05", "title": "Румен Петков, АБВ: Ще направя всичко възможно да изкараме поименно физическите лица и политическите партии, които са били срещу „Южен поток“"}
{"url": "http://www.focus-news.net/news/2018/06/05/2530169/politika-sarbiya-tsarkvata-v-skopie-veche-nyama-da-sadarzha-opredelenieto-makedonskai.html", "text": "Гръцкият премиер Алексис Ципрас и Вселенският патриарх Вартоломей се срещнаха в понеделник  в Атина, за да обсъдят всички аспекти на отношенията и проблемите на Гръцката православна църква и Македонската православна църква-Охридската архиепископия,  която Сръбската православна църква се счита за разколник, отбелязват в редакцията на електронното издание на белградския вестник „Политика“ .\r\nГръцкото правителство заяви, че Ципрас приветства усилията на Вселенската патриаршия за преодоляването на проблемите, а патриарх Вартоломей подчерта, че ще се работи за  единството и сътрудничеството на православните. \r\n„Що се отнася до църквата в Скопие, въпросът, който ни поставиха, е канонична отговорност на Вселенската патриаршия, която се опитва да премахне пропастта\", отбеляза Вартоломей.\r\nПроблемите на Гърция и непризната MПЦ-ОА бахя възстановени в рамките на диалога за новото име на Македония.\r\nОт редакцията припомнят: МПЦ-ОА, или само МПЦ, е неканонична религиозна организация е на православните в страната. Тя е създадена след отделяне от СПЦ през 1967 г. След това изданието привежда кратка справка на отношенията между църквите на Македония и Сърбия, като се подчертава, че въпросите, свързани с МПЦ, засягат пряко СПЦ.Тереза Герова", "date": "2018.06.05", "title": "„Политика“ (Сърбия): Църквата в Скопие вече няма да съдържа определението „македонска\"?"}
{"url": "http://www.focus-news.net/news/2018/06/05/2530172/stara-zagora-patuvashtata-izlozhba-svideteli-pamet-za-kontslagera-belene-shte-bade-otkrita-v-literaturno-hudozhestven-muzey-chudomir-v-kazanlak.html", "text": "Пътуващата изложба „Свидетели. Памет за концлагера „Белене” ще бъде открита тази вечер от 18.00 часа в Литературно-художествен музей „Чудомир“ в Казанлък. Това  каза за Радио „Фокус“ директорът на музея Добрина Матова. Тя добави, че изложбата е по инициатива на фондациите „Остров Белене”, „Истина и памет” и на Културен център Евгений Босилков – Белене”.\r\nНа 18 пана е представен животът в концлагера (1949-1987) чрез писмените или устни свидетелства на оцелели лагеристи. Чрез спомените им изложбата дава възможност на поколенията да добият представа за това как е създаден лагерът на остров Персин, за робския труд, извършван от лагеристите, за побоищата над тях и за карцера, в който са изтърпявали наказания, за бита и условията, в които са поставяни въдворените и др.\r\nИзложбата стартира през месец декември 2017 г. в София и до момента тя е представена във Враца, Перник, Ловеч, Благоевград, Народното събрание и на мястото на Втория обект на бившия лагер „Белене” на остров Персин по време на годишното честване в памет на жертвите на тоталитарния комунистически режим, състояло се на 19 май 2018 г. \r\nПри откриването на изложбата в Музей Чудомир в Казанлък ще присъства един от организаторите на изложбата – журналистът Христо Христов, изпълнителен директор на фондация „Истина и памет”.\r\nСлавяна ГАЙДАРОВА", "date": "2018.06.05", "title": "Стара Загора: Пътуващата изложба „Свидетели. Памет за концлагера „Белене” ще бъде открита в Литературно-художествен музей „Чудомир“ в Казанлък"}
{"url": "http://www.focus-news.net/news/2018/06/05/2530176/ea-daily-armiyata-na-moldova-shte-bade-prestrukturirana-po-standartite-na-nato.html", "text": "Националната армия на Молдова ще бъде преструктурирана по стандартите на НАТО, отбелязва руската информационна агенция EA Daily.\r\nКишинев аргументира решението си със сътрудничеството с Алианса в рамките на плана за действие на партньорството за периода 2017-2019 г. Министерството на отбраната на републиката предлага засилване на диференциацията сред войниците и сержантите. Съответните поправки в редица законодателни актове военното ведомство в Кишинев вече е представило за публично обсъждане. \r\nОчаква се във войската на Молдова да се появят войници от първи, втори и трети разред. Подобно разпределение очаква и сержантският състав. В него ще влизат капрал (командир), сержант от първи, втори и трети разред, а също старши и главен сержант. \r\nМинистерството на отбраната на Молдова предлага и поправка, засягаща образованието на военнослужещите. Към настоящия момент от служба се отстраняват тези граждани, които нямат завършено средно образование. Това положение в закона може да бъде отменено. \r\nРепублика Молдова е неутрална страна и не е част от нито един военен блок, припомня агенцията. Тереза Герова", "date": "2018.06.05", "title": "ЕА Daily: Армията на Молдова ще бъде преструктурирана по стандартите на НАТО"}
{"url": "http://www.focus-news.net/news/2018/06/05/2530178/premierat-boyko-borisov-se-sreshtna-s-federalniya-prokuror-na-germaniya-d-r-peter-frank.html", "text": "Премиерът Бойко Борисов се срещна с федералния прокурор на Германия д-р Петер Франк, който е на посещение в София. Това съобщиха от правителствената информационна служба. Фокус на разговора беше поставен върху усилията, които България полага за борба с контрабандата, както и върху създадения и вече показващ резултати нов антикорупционен орган – Комисията за противодействие на корупцията и за отнемане на незаконно придобитото имущество. \r\nВ срещата участва главният прокурор Сотир Цацаров, по чиято покана е в София д-р Франк.", "date": "2018.06.05", "title": "Премиерът Бойко Борисов се срещна с федералния прокурор на Германия д-р Петер Франк"}
{"url": "http://www.focus-news.net/news/2018/06/05/2530159/afp-italianskiyat-premier-kaza-da-na-namalyavane-na-darzhavniya-dalg-no-ne-i-chrez-merki-za-strogi-ikonomii.html", "text": "Новият министър-председател на Италия Джузепе Конте заяви, че правителството му ще се стреми към намаляване на огромния държавен дълг на страната, но „чрез растеж“, а на посредством политика на строги икономии, предава AFP.\r\n\"Искаме да намалим нашия държавен дълг, но искаме да го направим чрез растеж, а не с мерки за строги икономии\", подчерта Конте в първата си реч пред Сената след встъпването си в длъжност.  Тереза Герова", "date": "2018.06.05", "title": "AFP: Италианският премиер казa „да\" на намаляване на държавния дълг, но не и чрез мерки за строги икономии"}
{"url": "http://www.focus-news.net/news/2018/06/05/2530179/afp-mariano-rahoy-napuska-posta-predsedatel-na-narodnata-partiya.html", "text": "Мариано Рахой обяви, че напуска лидерското място в консервативната Народна партия (НП), след като миналата седмица бе отстранен от премиерския пост в Испания след вот на недоверие, предава AFP.\r\n„Мисля, че е настъпил моментът да се сложи край на този период. НП трябва да продължава да напредва и да изгражда своята история в служба на испанците под ръководството на друго лице\", заяви Рахой пред партийни активисти.Тереза Герова", "date": "2018.06.05", "title": "AFP: Мариано Рахой напуска поста председател на Народната партия"}
{"url": "http://www.focus-news.net/news/2018/06/05/2530180/pernik-shte-badat-podmeneni-svetofarnite-uredbi-na-bul-sv-sv-kiril-i-metodiy-i-bul-yuriy-gagarin-v-kv-ivan-pashov.html", "text": "Подменят старите три и двусекционни лампови секции с нови светодиодни такива на кръстовището на бул. „Св. св. Кирил и Методий“ и „Юрий Гагарин“ в кв. \"Иван Пашов\". Това съобщиха от пресцентъра на Община Перник. Ремонтните дейности ще се осъществят на 7 и 8 юни. От общинската администрация умоляват гражданите да минават през кръстовището с повишено внимание. За допълнителна сигурност ще има и полицейско присъствие.\r\nВ договора е предвидено да бъдат подменени старите лампови секции на още седем кръстовища. Това са всички светофарни секции по протежението на бул. \"Юрий Гагарин\", кръстовище „Шахтьор“, при магазин Кауфланд – център и в село – Драгичево на Път I -1 при разклона за село Рударци.", "date": "2018.06.05", "title": "Перник: Ще бъдат подменени светофарните уредби на бул. „Св. св. Кирил и Методий“ и бул. „Юрий Гагарин“ в кв. \"Иван Пашов\""}
{"url": "http://www.focus-news.net/news/2018/06/05/2530175/hristiyan-krastev-bsp-sofiya-taka-kakto-sme-tragnali-skoro-nyama-da-ima-balgarski-zheleznitsi.html", "text": "Никъде в света или поне в Европа няма държава, в която да не се съгласува видовете транспорт, които обслужват гражданите ѝ. Единна транспортна схема в България не е направена. Никой не пожела през всичките тези години да направи такава схема. Това заяви в ефира на Телевизия ТВ+ бившият директор на БДЖ и транспортен експерт Християн Кръстев, съобщиха от пресцентъра на БСП - София.\r\nТой даде пример, че в Швейцария и в Германия не може да се види по магистралите автобуси да возят пътници – там се пътува основно с влак. Ако до дадена дестинация няма железопътен транспорт, тогава се ползва автобусен. Кръстев се съгласи с водещия, че трудно могат да се сравняват българските железници с швейцарските, но изрази тревогата си, че след по-малко от 7-8 години няма да има с какво да сравняваме. „Така както сме тръгнали скоро няма да има български железници“, счита бившият директор на БДЖ. \r\n“В БДЖ не се правят инвестиции с оправданието, че се плащат кредити и лихви. Реално не се извършват и никакви ремонти, защото обявените обществени поръчки се обжалват и в следващия момент биват прекратени. Липсват вагони, липсват локомотиви, липсва нова техника“, така транспортният експeрт обобщи състоянието на националния железопътен превозвач. \r\nОтносно запорирането на сметките на БДЖ той припомни, че през 2010 година спряха да се изплащат заемите. В рамките на две години не се плащаха на кредиторите никакви пари.\r\n“Те няма как да не се ядосат, няма как да не тръгнат да си търсят парите. В крайна сметка тези кредитори са немски и швейцарски банки и в голямата си част са държавни” каза Кръстев.\r\nСпоред него парите, които са останали да бъдат изплащани към кредиторите, са около 300 - 330 милиона. “Проблемът е, че БДЖ бяха осъдени и кредитът, който е в рамките на около 100 милиона, стана изискуем предварително. Заради това са всичките запори”, обясни Християн Кръстев.", "date": "2018.06.05", "title": "Християн Кръстев, БСП - София: Така както сме тръгнали скоро няма да има български железници"}
{"url": "http://www.focus-news.net/news/2018/06/05/2530181/ministar-nikolay-nankov-initsiativata-moyat-grad-e-moyata-krepost-e-meko-kazano-patriotichna.html", "text": "Инициативата „Моят град е моята крепост” е меко казано патриотична. Това каза пред журналисти в Кюстендил  министърът на регионалното развитие и благоустройството Николай Нанков, предаде репортер на Радио „Фокус” – Кюстендил. По думи на министър Нанков с инициативата се цели да се създаде и да се възпита онзи дух, онези ценности в децата, за които всички говорят, но малко хора прилагат. „Първо - любов към родния край. Да видят, че във всеки български град се случва нещо и добро, и хората, подрастващото поколение трябва да остават тук. Моралните ценности за съжаление във все по-голяма степен изчезват от младите поколения. Искаме освен знанията, освен уменията, освен това, да бъдат ученици, да бъдат достойни българи и наша гордост”, заяви министър Нанков. \r\nТой посочи, че Кюстендил е избран за домакин на полуфинала на инициативата по обективни причини. „Мисля, че Кюстендил заслужава много повече. Кюстендил е един от най-добрите наши бенефициенти по ОПРР. Не само тази причина. Кюстендил ми е на сърце, а и винаги сме давали приоритет и в много други кампании на големите градове”, каза министър Нанков. По думите му в момента Кюстендил изпълнява проекти за над 18 млн. лева и това изпълнение е перфектно. „Добрите бенефициенти като Кюстендил ще имат възможност след края на тази година, на база на изпълнение на ресурса, да реализират още проекти”, коментира министър Нанков. Той даде за пример програмата за енергийна ефективност, защото в Кюстендил е постигнато най-добро съотношение между цена и качество на осъществяваните дейности.\r\nВенцеслав ИЛЧЕВ", "date": "2018.06.05", "title": "Министър Николай Нанков: Инициативата „Моят град е моята крепост” е меко казано патриотична"}
{"url": "http://www.focus-news.net/news/2018/06/05/2530182/veliko-tarnovo-nova-detska-ploshtadka-e-montirana-v-mezhdublokovo-prostranstvo-na-ulitsa-malyovitsa.html", "text": "Нова детска площадка е монтирана в междублоково пространство на улица „Мальовица“ във Велико Търново. Това съобщиха от пресцентъра на Общината. Съвременни съоръжения – катерушки, пързалки и люлки, ще радват децата. Настилката под тях е ударопоглъщаща. Площадката отговаря на всички изисквания за безопасност.\r\nОсновно ремонтирана е и площадката за деца, намираща се в пространството край улица „Оборище“ 8. Предстои монтиране на нови съоръжения в зоните за игра на бул. „България“ 5 - 7, ул. „Ниш“ 6 и ул. „Оборище” 10. Нови ще бъдат също площадките в детските градини „Иванка Ботева“, „Слънце“, „Райна Княгиня“ и „Първи юни“.\r\nДейностите представляват пореден изпълнен ангажимент от страна на кмета на Велико Търново Даниел Панов и са част от политиката за трайно подобряване на градската среда, заедно с условията за детски игри, спорт и отдих.", "date": "2018.06.05", "title": "Велико Търново: Нова детска площадка е монтирана в междублоково пространство на улица „Мальовица“"}
{"url": "http://www.focus-news.net/news/2018/06/05/2530183/kmetat-na-kyustendil-petar-paunov-initsiativata-moyat-grad-e-moyata-krepost-vdahva-kurazh-na-detsata-otnovo-da-zaobichat-balgariya.html", "text": "Инициативата „Моят град е моята крепост” вдъхва кураж на децата отново да заобичат България. Това каза пред журналисти кметът на Община Кюстендил Петър Паунов, предаде репортер на Радио „Фокус” – Кюстендил. По думите на Петър Паунов инициативата е страхотна. „Министерство на регионално развитие, Министерство на образованието, с тази кампания се стремят да популяризират обектите които са освежавани по всяка една от програмите, а така и да вдъхнат този кураж на децата отново да заобичат България”, коментира Петър Паунов. Той заяви, че се гордее с децата и с жителите на Кюстендил, а те трябва да се гордеят с изпълняваните проекти. „Най-важното е това, че със зам.-министър Николова съумяхме да поговорим за следващия програмен период, когато вече ще има друго структуриране на еврофондовете и най-после ще може да помогнем и на малките населени места, защото в нашите села до момента няма нито една стотинка от европейско финансиране”, посочи Петър Паунов. \r\nОт своя страна зам.-министърът на регионалното развитие и благоустройството Деница Николова определи образователно-патриотичната кампания „Моят град е моята крепост” като много добра. Инициативата се провежда с финансовата подкрепа на Оперативна програма „Региони в растеж” и е свързана с опознаване на родината. „Да покажем какво най-хубаво има в нашите градове. Да покажем на децата, че множество обекти вече са направени благодарение на европейската солидарност, а разбира се това допринася най-вече за по-добрия начин на живот”, каза Деница Николова. По думите й Община Кюстендил има целенасочен бюджет от страна на Оперативна програма „Региони в растеж”. С малко над 18 млн. лева се обновява и градската среда. Реновира се и образователната инфраструктура. Внедряват се и мерки за енергийна ефективност. Освен това Община Кюстендил може да участва и в програмите за трансгранично сътрудничество с Македония и Сърбия.\r\nВенцеслав ИЛЧЕВ", "date": "2018.06.05", "title": "Кметът на Кюстендил Петър Паунов: Инициативата „Моят град е моята крепост” вдъхва кураж на децата отново да заобичат България"}
{"url": "http://www.focus-news.net/news/2018/06/05/2530184/elka-dimova-zam-kmet-na-dobrich-obshtina-balchik-e-pogasila-vsichki-svoi-zadalzheniya-kam-nas.html", "text": "Община Балчик е погасила всички свои задължения към Община град Добрич към момента. Това съобщи зам.-кметът „Финанси и общинска собственост“ Елка Димова, предаде кореспондент на Радио „Фокус” – Варна. Дълъг период от време морската община имаше неразплатени задължения към Община град Добрич във връзка с ползването на Регионалното депо за твърди битови отпадъци. „Заради натрупаната голяма сума последваха действия от страна на Община град Добрич за събиране на задълженията по законов ред\", припомни Елка Димова. Общият размер на погасените задължения е 928 000 лв. Предстои да бъде възстановена още една сума, представляваща таксите разноските на частния съдебен изпълнител. „Другата добра новина е свързана с двете частни гимназии в града\", посочи Елка Димова. Миналата седмица Общината е получила субсидия за тях. Одобрението им за национално финансиране е постъпило още в края на миналата година. Средствата вече са предоставени на учебните заведения. Елка Димова изрази задоволство от името на Община град Добрич, че от общо между 8 и 9 частни училища, одобрени за национално финансиране, две са на територията на добруджанската община. \r\nЖулиета НИКОЛОВА", "date": "2018.06.05", "title": "Елка Димова, зам.-кмет на Добрич: Община Балчик е погасила всички свои задължения към нас"}
{"url": "http://www.focus-news.net/news/2018/06/05/2530185/ministar-krasimir-karakachanov-uchastva-vav-validiraneto-na-yubileyna-poshtenska-marka-posvetena-na-30-ta-godishnina-ot-kosmicheskiya-polet-na-aleksandar-aleksandrov.html", "text": "Министърът на отбраната Красимир Каракачанов участва днес, 5 юни, във валидирането на юбилейна пощенска марка, посветена на 30-та годишнина от космическия полет на Александър Александров на орбитален комплекс „Мир“.  Това съобщиха от пресцентъра на Министерство на отбраната.\r\n„С валидирането на пощенската марка се дава заслужено признание към полета на българския космонавт – това знаково събитие, с което България става шестата космическа държава в света. Годишнината от полета на Александър Александров – възпитаник на българските Военновъздушни сили, предизвиква гордост, а постижението е пример за подражание за младите поколения“, заяви министър Каракачанов. \r\nЮбилейната марка е в тираж от 10 100 броя, а неин автор е художникът Емил Христов. Церемонията по валидирането на юбилейната марка се проведе в Информационния център на Министерството на отбраната и в нея участваха председателят на парламентарната Комисия по отбрана Константин Попов,  председателят на Съюза на българските филателисти Спас Панчев, посланикът на Казахстан в България Н. Пр. Темиртай Избастин, представители на посолството на Руската федерация в България, заместник-командирът на ВВС бригаден генерал Петьо Мирчев, офицери от ВВС.", "date": "2018.06.05", "title": "Министър Красимир Каракачанов участва във валидирането на юбилейна пощенска марка, посветена на 30-та годишнина от космическия полет на Александър Александров"}
{"url": "http://www.focus-news.net/news/2018/06/05/2530186/vidin-5-kilometra-e-opashkata-ot-tezhkotovarni-avtomobili-na-granichen-punkt-dunav-most-2.html", "text": "5 километра е опашката от тежкотоварни автомобили,  която се образувала на граничен пункт „Дунав мост 2“. Това съобщи за Радио „Фокус“ – Видин шофьор на камион, който изчаква на пункта повече от 5 часа. Той посочи, че колоната е на изход от страната и започва още от надлеза към Дунав мост 2. Според него натрупването на камиони е станало в сутрешните часове на деня. От „Гранична полиция“ съобщиха, че трафикът на граничния пункт е интензивен.\r\nАнна ЛОЗАНОВА", "date": "2018.06.05", "title": "Видин: 5 километра е опашката от тежкотоварни автомобили на граничен пункт „Дунав мост 2“"}
{"url": "http://www.focus-news.net/news/2018/06/05/2530174/dobrich-za-deseti-pat-v-primorska-dobrudzha-shte-se-provede-priklyuchenska-fotoakademiya-kamen-bryag2018.html", "text": "За десети път в Приморска Добруджа ще се проведе Приключенска фотоакадемия – Камен бряг‘2018, предаде кореспондент на Радио „Фокус” – Варна. Млади фотолюбители за поредно лято ще се съберат в каварненското село Камен бряг, за да научат повече за техниките във фотографията, за да изследват красивата природа на региона и да опознаят в действие своите умения. Приключенската фотоакадемия се организира от Юри Чарийски, който е родом от Добрич, но от дълги години живее и работи в австрийската столица. Фотоакадемията е подкрепена от Община Каварна и Сдружение „Еко норд“. Целта на тази среща е младите хора да се запознаят с основите на фотографията като изкуство, с фото техниката, с основите на фотографските композиции и основни фотографски техники. Участниците ще имат възможност да разберат повече за правенето на фоторепортажи по тема, как се осъществява заснемане и описание на портрети, преработване с Лайтрум. Предвидени са приключения сред природата, запознаване с подводния и надводен свят в околността, забавления с игри и закаляване със спорт; опознаване на себе си и групова динамика в тимбилдинг. Участниците ще имат шанса да преживеят походи, пикници, дори да нощуват под звездите. С помощта на магистъра по изкуства, фото и график дизайнера Юри Чарийски, преподавал в Университета по приложни изкуства във Виена, както и на други поканени преподаватели и специалисти, участниците имат възможност да се запознаят „на живо” с най-новите фотографски изяви в света- видовете фотография, също нощна фотография. Приключенската фотоакадемия ще се проведе от 21 до 26 юли. \r\nЖулиета НИКОЛОВА", "date": "2018.06.05", "title": "Добрич: За десети път в Приморска Добруджа ще се проведе Приключенска фотоакадемия – Камен бряг‘2018"}
{"url": "http://www.focus-news.net/news/2018/06/05/2530187/kyustendil-v-grada-beshe-dadeno-nachaloto-na-vtoriya-polufinal-na-obrazovatelno-patriotichnata-kampaniya-moyat-grad-e-moyata-krepost.html", "text": "В Кюстендил беше дадено началото на втория полуфинал на образователно-патриотичната кампания „Моят град е моята крепост“, предаде репортер на Радио „Фокус“ – Кюстендил. Инициативата е на Министерството на регионалното развитие и благоустройството, в партньорство с Министерството на образованието и науката, и има за цел да популяризира постигнатото в регионите, да накара децата да се гордеят още повече с родните си места, както и да открият предимствата им. Кюстендил е домакин на втория полуфинал на образователно-патриотичната кампания, в която актьорите Димитър Рачков и Васил Василев – Зуека изпитват ученици от областите София-град, София-област, Перник, Пазарджик, Благоевград и Кюстендил. Състезанието се провежда в голямата зала на Общинския драматичен театър. В журито, оценяващо знанията на участниците, са министърът на регионалното развитие и благоустройството Николай Нанков, зам.-министър Деница Николова, зам.-министърът на образованието и науката Таня Михайлова, кметът на Община Кюстендил Петър Паунов и областният управител Виктор Янев. \r\nДецата показват своите знания в три състезателни кръга. В първия всеки отбор отговаря на два въпроса, свъразни с родния му край. Във втори кръг участниците трябва да познаят изпълнителя и името на българска песен. Последният кръг е колело на късмета с имената на всичките 28 области – всеки отбор отговаря на въпроси за района, който му се е паднал след завъртане на колелото. Събитието е съпътствано от атрактивна програма, игра с публиката със забавни въпроси, скечове и музикални изпълнения. За всички участници са осигурени и награди. Ученическите състезания са част от мащабната кампания на Министерството на регионалното развитие и благоустройството „Моят град е моята крепост“. Тя ще се разгърне в множество състезания с награди и през лятната ваканция.\r\nВенцеслав ИЛЧЕВ", "date": "2018.06.05", "title": "Кюстендил: В града беше дадено началото на втория полуфинал на образователно-патриотичната кампания „Моят град е моята крепост“"}
{"url": "http://www.focus-news.net/news/2018/06/05/2530188/zam-ministar-krasimir-tsipov-absolyutno-bez-osnovanie-sa-atakite-sreshtu-trite-proektozakona-v-sferata-na-patnata-bezopasnost.html", "text": "Абсолютно без основание са атаките срещу трите проектозакона в сферата на пътната безопасност. Това каза зам.-министърът на вътрешните работи Красимир Ципов по време на обществено обсъждане в Благоевград на тема: „Нови правила за движение по пътищата – предизвикателства и решения”, предаде репортер на Радио „Фокус“-Пирин. По думите му необходимостта от тези промени е свързана с това да се предприемат конкретни мерки за намаляване на пътния травматизъм. \r\n„Действащият Закон за движение по пътищата има няколко десетки подзаконови  нормативни акта. “Разделянето на действащото законодателство на 3 законопроекта – за движение по пътищата, за пътните превозни средства и за водачите на МПС е, за да създадем по-стабилна уредба“, посочи Красимир Ципов. „Целим голяма част от правилата да залегнат на законово ниво, а не в подзаконови нормативни актове. Така целим по-сериозна и качествена мобилност на действащата нормативна уредба, когато правилата са уредени на ниво закон. Третата цел е да разделим ясно отговорностите. Основно ангажимента за пътния контрол и за спазване правилата на движение по пътищата ще бъде в законопроекта за движение по пътищата. Пътните превозни средства и водачите на моторни превозни средства ще имат по сериозен ангажименти и отговорност от страна на Министерство на транспорта. Компетентни органи по това са и МРРБ и Агенция „Пътна инфраструктура“, каза още зам.-министър Ципов. \r\nТой подчерта, че сериозна промяна е разпределението на средства от Фонд „Пътна безопасност“ , който в момента функционира по една тежка и тромава процедура. „Могат да се използват средства за подобряване на пътната безопасност. По сега действащия закон влизат 50% от санкциите наложени по Закона за движение по пътищата с електронен фиш. Процедурата предвижда заявка от страна на МВР и одобряване от страната на Министерство на финансите. Другият нов модел е и с цел превенция на кражбите на моторни превозни средства и противозаконни отнемания МПС-та да уредим търговията с авточасти втора употреба“, каза зам.-министър Ципов.\r\nЛора КАЛЧЕВА", "date": "2018.06.05", "title": "Зам.-министър Красимир Ципов: Абсолютно без основание са атаките срещу трите проектозакона в сферата на пътната безопасност"}
{"url": "http://www.focus-news.net/news/2018/06/05/2530190/na-ofitsialna-tseremoniya-shte-bade-otkrit-nov-zavod-za-vakuumni-opakovachni-mashini-v-industrialna-zona-bozhurishte.html", "text": "На официална церемония ще бъде открит нов завод за вакуумни опаковъчни машини в Индустриална зона Божурище. Това съобщиха от пресцентъра на \"Национална компания индустриални зони\". В 13.00 часа днес в Индустриална зона Божурище ще се състои тържествено откриване на новото предприятие на световният лидер във вакуумните опаковъчни машини - Мултивак. \r\nНа официалната церемонията ще присъстват министър-председателят на Република България Бойко Борисов, делегация от провинция Бавария, оглавявана от г-н Ханс Йозеф Пширер, държавен министър на икономиката, енергетиката и технологиите на провинция Бавария, г-н Емил Караниколов, министър на икономиката на Република България, други официални държавни лица, представители на Българска агенцията за инвестиции и \"Национална компания индустриални зони\" ЕАД, Община Божурище, ръководството на Германо-Българската индустриално-търговска камара в лицето на г-н Тим Курт, президент и г-н д-р Митко Василев, главен изпълнителен директор, контрагенти от страната и чужбина, висши ръководители на МУЛТИВАК Груп. \r\nМУЛТИВАК България Продакшън ЕООД стартира строежа на новия завод на групата МУЛТИВАК на 15 септември 2016 г. след като компанията получи сертификат за Инвеститор клас „А“ от Министерство на икономиката. Инвестицията възлиза на 18,8 млн. евро и ще създаде 153 нови висококвалифицирани работни места. \r\nПроизводствената база на МУЛТИВАК е построена върху обща площ от 20 хил. кв. м, а застроената площ е около 8 хил. кв. м и включва модерно производство, складова и логистична база, модерен шоурум, офиси и социална сграда. В производственото хале са монтирани най-модерните съоръжения за допълнително въвеждане на естествена светлина, която дава по-голям комфорт на хората по време на работа. \r\nТехнологичното оборудване е последна дума на техниката и е доставено от водещи световни производители. С него се произвеждат части и модули за опаковъчните машини на Мултивак. \r\nВ рамките на проекта в България, МУЛТИВАК ще доразвие центъра за споделени ИТ услуги, който работи от 2015 г. и центъра за стратегическо снабдяване. В следващите годи-ни ще бъде развит и R&D департамент. \r\nЗаводът на Групата МУЛТИВАК в България е 8-мият завод в глобален план, но първият на изток от Германия. Освен трите производствени бази в Германия, производства са изградени още в Австрия, Бразилия, САЩ и Испания. Производство на решения за маркиране и етикетиране в рамките на Групата е концентрирано в дъщерната компания MULTIVAC Marking & Inspection. Продуктовото портфолио на МУЛТИВАК се разширява непрекъстнато. През 2017 г. компанията закупи мажоритарен дял от немската TVI Entwicklung & Produktion GmbH, специализирана в производството на машини за порциониране и темпериране, както и поделението за слайсери на швейцарската организация VC999. \r\nПреди по-малко от месец по време на изложението Ануга ФуудТек 2018, г-н Ханс Йоахим Букщегерс, Главен изпълнителен директор на МУЛТИВАК Груп обяви, че в момента се извършва начален етап на строеж на нова производствена зона във Волфертшвенден, както и нов приложен център за слайсери. Той сподели, че наскоро е пусната в експлоатация и нова фабрика в САЩ. Производственият капацитет в Лехашау, Австрия както и в MULTIVAC Marking & Inspection в Енгер бяха допълнително разширени. Г-н Букщегерс предостави информация, относно бъдещите инвестиционни планове на групата: \"Ще продължим систематично да насърчаваме разширяването на нашите търговски и производствени обекти, както и да работим за разширяване на продуктовото ни портфолио\". С откриване на производството в България ще бъде повишен капацитета на цялостното производство и ще бъде гарантирано изпълнение на поръчките. Прогнозата за 2018 г. е за ръст от около 10 %. \r\nПо отношение на инвестиционния проект в България, МУЛТИВАК България Продакшън ЕООД изпълнява стриктно плана за наемане на трудови ресурси. Екипът в момента наброява над 65 души и непрекъснато расте. Компанията привлича талантливи млади хора, които имат трайни интереси в областта на машиностроенето, ИТ технологиите и пр., чрез целогодишни платени стажове, след което същите имат възможност да продължат професионалното си развитие именно в МУЛТИВАК.\r\nГ-н Ивайло Димитров, Изпълнителен директор на Мултивак България Продакшън споде-ли: „Горди сме, че Мултивак избра именно България за инвестицията си в разширяване на производствените си мощности. Поехме тази висока отговорност с вярата, че можем да изградим едно от най-модерните предприятия на Мултивак в света, и че с помощта на сплотеният ни екип от специалисти ще достигнем високите стандарти на Мултивак в най-кратки срокове.“ \r\n„МУЛТИВАК“ е един от най-големите световни доставчици на опаковъчни решения. Kомпанията е световен лидер на пазара на терморформовъчни опаковъчни машини и произвежда широка гама от трейсийлъри, камерни вакуум-машини, камерни конвейерни машини, етикетиращи устройства, системи за контрол, решения за автоматизация и цялостни производствени линии. В групата „МУЛТИВАК“ работят над 5300 служители в цял свят, а над 1900 от тях са базирани в централата в гр. Волфертшвенден, Германия. Организацията е представена на всеки континент, благодарение на мрежата от 85 дъщерни дружества. Над 1000 консултанти и техници по света са на разположение на клиентите със своите знания и опит, за да гарантират, че всички инсталирани машини „МУЛТИВАК“ функционират пълноценно и безотказно. \r\n„МУЛТИВАК България“ ЕООД е доставчик на опаковъчни решения за българската промишленост, произведени от групата MULTIVAC- вакуум-опаковъчни и етикетиращи ма-шини, системи за контрол и инспекция, роботизирани опаковъчни линии, както и продукти произведени от партньорите на МУЛТИВАК- машини за нарязване, системи за дозиране на продукти, Sous Vide оборудване и пр. Комплексното обслужване на клиентите включва доставката на консумативи - фолио, пликове, опаковки както и консултации при проектиране и изработка на дизайн. За дългосрочната и надеждна работа на доставените машини се грижат висококвалифицирани сервизни инженери обучени в тренинг-центъра в МУЛТИВАК Волфертшвенден, Германия. \r\nПрез 2015 год. „МУЛТИВАК България“ стартира своята производствена дейност и откри новата организация „МУЛТИВАК България Продакшън“ ЕООД, чрез която продължава своя производствен план и целеустремено върви по посока разширение на производствените мощности на компанията.", "date": "2018.06.05", "title": "На официална церемония ще бъде открит нов завод за вакуумни опаковъчни машини в Индустриална зона Божурище"}
{"url": "http://www.focus-news.net/news/2018/06/05/2530177/todor-dimitrov-sobstvenik-transportna-firma-borbata-sas-zakona-makron-e-zapochnala-no-vse-oshte-e-v-mnogo-ranen-etap-za-da-se-pravyat-izvodi.html", "text": "Една част от борбата със закона „Макрон“ е започнала, но все още е в много ранен етап, за да се правят изводи. Това каза за Радио „Фокус“-Бургас Тодор Димитров, собственик транспортна фирма в Бургас. „Очакваме да се гласува законът. Предстои да се премине през няколко комисии, обсъждане в Европарламента, да се гласува и след това да се прилага. Това е правилната посока. До момента това, което е прието, ни устройва. По думи на Димитров българските превозвачи отново са готови за протести, които ще бъдат много по-мащабни от вече проведените.\r\n„Всички наши искания за промяна на закона „Макрон“ са подкрепени с доказателства и аргументи“, посочи също Тодор Димитров. „Ние не искаме нещо, което да не може да се изпълни. Евродепутатът се качи в камиона като шофьор и видя, че това на практика не е приложимо“, каза още Димитров. По думите му основните проблеми са с водачите, на които са ограбвани камионите по паркингите и застрахователите не поемат нищо. „Тепърва трябва да се изгражда инфраструктура  в Еврозоната“, допълни още Димитров.\r\nТой заяви, че когато има дебати и разбиране от двете страни, винаги ще се намери компромисно решение, което да бъде разумно. „Те искат от нашите работници да се прибират след определено време. Никой няма вързан вътре в кабината със белезници. Шофьорът се е качил по собствена воля да работи. Има някои, които искат да работят по един месец, други желаят да работят по два месеца, други - по три месеца. Всеки сам избира за колко време ще бъде командирован. Това се договаря при самото качване на водача в Европа“, допълни още Димитров. По думите му всеки от шофьорите решава кога да си планува семейната почивка. „Камионите са оборудвани със всичко необходимо за едно пребиваване. Те са като кемпери. Има абсолютно всички условия нормални за живот. Повечето не желаят да нощуват на хотел“, добави Димитров.\r\nЯнислава КРЪСТЕВА", "date": "2018.06.05", "title": "Тодор Димитров, собственик транспортна фирма: Борбата със закона „Макрон“ е започнала, но все още е в много ранен етап, за да се правят изводи"}
{"url": "http://www.focus-news.net/news/2018/06/05/2530193/razgrad-okrazhnata-prokuratura-predade-na-sad-turski-grazhdanin-za-podkup-na-politseyski-sluzhitel.html", "text": "На съд с обвинителен акт на Окръжната прокуратура в Разград е предаден 71-годишен турски гражданин, който пребивава постоянно в България, за даден подкуп на полицейски служител, за да не му състави акт за нарушения на Закона за движение по пътищата. Това съобщиха от пресцентъра на Апелативна прокуратура - Варна. На 25 май тази година подсъдимият бил спрян за проверка  на кръстовището на ул. „Васил Левски“ и „Христо Ботев“. Нито водачът на автомобила, нито двете пътнички били с предпазните колани. След проверката на документите на подсъдимия, полицейският служител пристъпил към съставяне на акт за установяване на административното наказание. \r\nТогава турският гражданин се приближил до вратата на служебния автомобил и казал, че вместо акт, ще почерпи. Повторил думите си няколко пъти и през отворения прозорец пуснал в полицейската кола 2 банкноти по 20 лева. \r\nПредстои делото срещу подсъдимия водач, предложил и дал подкуп на полицейски служител, за да не извърши действия по служба, а именно да състави акт, да бъде насрочено за разглеждане в Разградския окръжен съд.", "date": "2018.06.05", "title": "Разград: Окръжната прокуратура предаде на съд турски гражданин за подкуп на полицейски служител"}
{"url": "http://www.focus-news.net/news/2018/06/05/2530194/plovdiv-osem-sluchaya-na-udavyane-sa-registrirani-prez-2017-g-v-regiona.html", "text": "Осем случая на удавяне са регистрирани през 2017 г. в Пловдив и региона, в два от случаите става дума за деца под 17 години. Това съобщиха за Радио „Фокус”-Пловдив от Водноспасителна служба към БЧК. Всички инциденти са в неохраняеми водни площи (водоеми, реки, езера). В това отношение на територията на Пловдивска област опасни за живота на хората са напоителните и изравнителни канали, неохраняваните и необезопасени водоеми, както и реките Марица и Чая. За да бъдат предотвратени инцидентите, жертва на които стават предимно подрастващите, Водноспасителната служба към БЧК – Пловдив ежегодно организира дейности по превенция на водния травматизъм, обучение на правоспособни водни спасители, разпространява материали, популяризиращи правилата за къпане и плуване.", "date": "2018.06.05", "title": "Пловдив: Осем случая на удавяне са регистрирани през 2017 г. в региона"}
{"url": "http://www.focus-news.net/news/2018/06/05/2530191/ministar-temenuzhka-petkova-se-sreshtna-s-prezidenta-na-kitayskata-natsionalna-yadrena-korporatsiya.html", "text": "Министърът на енергетиката Теменужка Петкова и президента на Китайската национална ядрена корпорация (CNNC) г-н Сие Дзядзие обсъдиха възможностите за сътрудничество в областта на ядрената енергетика. Това съобщиха от пресцентъра на Министерство на енергетиката. Петкова информира китайската страна за одобрения през месец май от Министерския съвет доклад на енергийния министър за възобновяване на действията за търсене на възможности за реализация на наличните активи по проекта АЕЦ „Белене“. Разработването на доклада бе възложено с решение на Народното събрание. От Китайската национална ядрена корпорация отново бе заявена готовност за участие в провеждането на конкурсна процедура за избор на стратегически инвеститор. Г-н Сие, подчерта, че компанията е наясно с посочените от българска страна параметри за евентуална реализация на проекта – без предоставяне на държавни гаранции или сключване на дългосрочни договори за изкупуване на произведената електроенергия. Представителите на Китайската национална ядрена корпорация подчертаха, че очакват решение на Народното събрание на Република България във връзка с проекта „Белене“.", "date": "2018.06.05", "title": "Министър Теменужка Петкова се срещна с президента на Китайската национална ядрена корпорация"}
{"url": "http://www.focus-news.net/news/2018/06/05/2530192/pazardzhik-predstoi-remont-v-detska-gradina-shturche-v-grad-belovo.html", "text": "Предстои ремонт в детска градина (ДГ) „Щурче“ в град Белово, каза за Радио „Фокус“ – Пазарджик Ирина Искрова, главен специалист „Управление на собствеността и хуманитарна политика“ в Община Белово. Тя обясни, че сега са на етап избор на изпълнител за извършване на строително монтажните работи. “ Проектът „Ремонт, реконструкция на оборудването и обзавеждането на образователната инфраструктура“ е по Програмата за развитие на селските райони. Надяваме се да няма обжалване, което ще доведе до удължаване на срока на процедурата, тъй като желанието ни е да се използва хубавото време и да започне ремонта, а през есента всички деца да могат да влязат в обновената ДГ „Щурче“, коментира Искрова и уточни, че това е втори ремонт на сградата, която беше санирана.  „В СУ „Александър Иванов-Чапай“ в Белово също матералната база е обновена – там са монтирани интерактивни дъски, обзаведени са модерни компютърни кабинети, учениците са снабдени с таблети. Средствата са осигурени по различни проекти“, уточни Ирина Искрова.\r\nВаня НИКОЛОВА", "date": "2018.06.05", "title": "Пазарджик: Предстои ремонт в детска градина „Щурче“ в град Белово"}
{"url": "http://www.focus-news.net/news/2018/06/05/2530196/sofiyskata-rayonna-prokuratura-vnese-obvinitelen-akt-sreshtu-mazh-za-huliganstvo-i-proyava-na-agresiya-kam-politseyski-sluzhiteli.html", "text": "Софийската районна прокуратура внесе обвинителен акт срещу мъж за хулиганство и проява на агресия към полицейски служители. Това съобщиха от пресцентъра на Прокуратура на Република България. На 21 октомври 2017 г. около 23.05 часа в гр. София, полицейските служители при 02 РУ на СДВР - Б., Ф. и М. се движили със служебен полицейски автомобил по бул. „Княгиня Мария Луиза“, към ул. „Скопие“. В района на надлез „Надежда” те видели, че по средата на осевата линия на пътното платно върви лице от мъжки пол (което впоследствие било установено като обв. Д. Кръстев), което залитало, като по този начин създавало реална предпоставка за извършване на ПТП.\r\nПолицейските служители спрели автомобила и разпоредили  на Кръстев да се качи на тротоара на пътното платно и да представи документа си за самоличност. Той не се подчинил на разпореждането, като вместо това започнало да отправя нецензурни реплики и закани спрямо полицаите. Поради това, Б., Ф. и М. предприели задържане на обв. Кръстев, при което обаче той успял да нанесе удар с крак  в областта на корема на Ф. и на дясното коляно на М.\r\nВъпреки оказаната съпротива обв. Кръстев бил задържан и отведен в 02 РУ-СДВР.\r\nПо случая било образувано досъдебно производство под ръководството и надзора на СРП. В хода на производството на Кръстев е повдигнато обвинение. Разследването е приключено, като днес е внесен обвинителен акт срещу извършителя за описаните по-горе деяния. Предстои делото да бъде насрочено за разглеждане в Софийски районен съд.", "date": "2018.06.05", "title": "Софийската районна прокуратура внесе обвинителен акт срещу мъж за хулиганство и проява на агресия към полицейски служители"}
{"url": "http://www.focus-news.net/news/2018/06/05/2530197/yambol-v-trakiyskiya-i-antichen-grad-kabile-shte-se-provedat-istoricheski-vazstanovki-v-ramkite-na-panaira-na-turisticheskite-zabavleniya-i-animatsii.html", "text": "В тракийския и античен град Кабиле ще се проведат исторически възстановки в рамките на Панаира на туристическите забавления и анимации. Това съобщиха от пресцентъра на Общината. Зрелищни гладиаторски битки, срещи с траки, елини, келти, римляни, готи, даки, викинги и др. персонажи очакват гостите на древния град. Близо 200 участника от клубове от цяла България и гости от Румъния се включват в седмото издание на Панаира на туристическите забавления и анимации. Тридневното събитие (от 15 до 17 юни) е част от празничната програма за Деня на Ямбол 2018 и е с вход свободен за зрителите.\r\nПресъздаване на зрелищните емоции на гладиаторските битки е тазгодишният акцент на панаира. Десетки възстановчици от различни клубове ще влязат в ролята на най-популярните видове гладиатори: рециарии, секутори, тракийци.\r\nПаралелно с това в античния Кабиле ще има още множество атракции като стрелба с лък, хвърляне на копие, пазар на роби, римски съд, антични танци и др. Реенактори от над десет клуба ще представят възможно най-пъстра палитра от древността с пресъздаване на образи и бита на: траки, елини, келти, римляни, готи, даки, хуни, средновековни българи, викинги и др.\r\nИ на седмото издание на панаира гостите ще имат възможност да дегустират различни видове храна на древните ни предшественици, приготвена с характерни за тогавашната епоха продукти. Отговорната задача е поверена отново на Професионалната гимназия по туризъм в Ямбол. Наред с това ще бъде обособена и традиционната зона за храни и напитки. Палитрата от развлечения се допълва от базара на занаятчии, където като на истинско древно тържище се предлагат хиляди стоки и всеки може да открие по нещо за себе си като спомен от събитието.", "date": "2018.06.05", "title": "Ямбол: В тракийския и античен град Кабиле ще се проведат исторически възстановки в рамките на Панаира на туристическите забавления и анимации"}
{"url": "http://www.focus-news.net/news/2018/06/05/2530199/pazardzhik-monitoring-s-tsel-preventsiya-na-pozharite-v-gorskiya-i-polskiya-fond-e-sazdaden-na-teritoriyata-na-tsyalata-oblast.html", "text": "Мониторинг с цел превенция на пожарите в горския и полския фонд е създаден на територията на цялата област Пазарджик. Това каза за Радио „Фокус“ – Пазарджик Мирослав Стоянов, говорител на ОДМВР - Пазарджик.  Той обясни, че ангажирани с това са представители на държавен противопожарен контрол, кметове на населени места, съвместно и с дежурните екипи на „Охранителна” и „Пътна полиция”, които ако забележат подобни хора, следва задържането им. \r\n„Там, където има условия, се съставя акт за установяване на административно нарушение, съответно по наредбата за този тип безопасност, а там, където има установени материални щети, в резултат на подобна безразсъдна дейност, следва доклад до прокуратурата и образуване на наказателно производство“, коментира Стоянов. Той призова всички да бъдат внимателни, да не палят безразборно сухи треви, стърнища и отпадъци, за да се създават предпоставки за инциденти не само с материални щети, но и костващи живота на гражданите.\r\nВаня НИКОЛОВА", "date": "2018.06.05", "title": "Пазарджик: Мониторинг с цел превенция на пожарите в горския и полския фонд е създаден на територията на цялата област"}
{"url": "http://www.focus-news.net/news/2018/06/05/2530189/sport-goldan-steyt-uoriars-pobediha-klivland-kavaliars-sas-122103-i-povedoha-s-20-vav-finala-na-nba.html", "text": "Голдън Стейт Уориърс победи Кливланд Кавалиърс със 122:103 и поведе с 2:0 във финалната серия на Националната баскетболна асоциация на САЩ и Канада. За разлика от първия мач в неделя, когато загубиха драматично със 112:114 след продължения, този път гостите бяха категорично надиграни от миналогодишните шампиони, за които най-резултатен беше Стивън Къри с 33 точки.", "date": "2018.06.05", "title": "Спорт: Голдън Стейт Уориърс победиха Кливланд Кавалиърс със 122:103 и поведоха с 2:0 във финала на НБА"}
{"url": "http://www.focus-news.net/news/2018/06/05/2530201/targovishte-okrazhniyat-sad-predava-na-frantsiya-balgarin-izdirvan-s-evropeyska-zapoved-za-arest-sauchastnichkata-mu-dade-saglasie-da-bade-ekstradirana.html", "text": "29-годишният В.В. ще бъде предаден на Република Франция по силата на европейска заповед за арест, издадена от Публичната прокуратура във френския град Бобини. Това съобщиха от пресцентъра на Апелативна прокуратура - Варна. Там се води наказателно дело срещу организирана престъпна група за трафик на хора и сводничество. Престъпленията са извършени в периода от 2015 г. до 23 януари 2018 г. В.В. замествал ръководителя на престъпната група, когато той отсъствал. \r\nИздирваната по същото наказателно дело във Франция 28-годишна Е.Л. днес сама даде съгласието си в съдебната зала на Търговищкия окръжен съд да бъде екстрадирана и да отговаря пред френските съдебни власти. От обикновена проституираща жена в град Бобини тя се издигнала до отговорник на предлагащите сексуални услуги на цяла улица в града. В понеделник в Търговищкия окръжен съд делото по ЕЗА за нея ще продължи, като съдът отново ще иска издирваната от Франция българка да потвърди съгласието си да бъде предадена на френските власти.\r\nДвамата напуснали Република Франция, след като срещу тях са предприети действия по наказателното им преследване. Установени и задържани са в Търговище, а Окръжната прокуратура им наложи мярка за неотклонение задържане за срок до 72 часа до произнасянето на съда. Съдебните власти в Република Франция са ги обявили за общодържавно издирване. По френските закони престъпленията, за които се издирват двамата българи, се наказват с лишаване от свобода до 10 години. Участието в ОПГ, трафикът на хора и сводничеството са наказуеми и по българското законодателство.", "date": "2018.06.05", "title": "Търговище: Окръжният съд предава на Франция българин, издирван с европейска заповед за арест, съучастничката му даде съгласие да бъде екстрадирана"}
{"url": "http://www.focus-news.net/news/2018/06/05/2530200/dobrich-kmetat-na-kavarna-nina-stavreva-prisastva-na-premierata-na-knigataarena-na-maya-vaptsarova-i-izlozhbata-na-georgi-papmorov.html", "text": "Кметът на Община Каварна присъства на премиерата на книгата“Арена“ на Мая Вапцарова и изложбата на Георги Папморов, които са част от съпътстващата програма от 21-ви Национален фестивал на любителските театри с Международно участие . Това съобщиха от пресцентъра на Общината. Във фоайето на Народно читалище “Съгласие - 1890“ се проведе премиерата на новата поетична книга на Мая Вапцарова. Книгата бе представена от драматурга Крум Гергицов. В книгата „Арена“ режисьорката, писателка и поетеса разказва за съмненията си и измеренията на вярата в съвременното забързано общество. \r\n„В тази книга се опитвам да пресъздам всичко онова, за което съм мислила, и което съм се опитала да сглобя в едно цяло. Поезията помага, винаги помага да разбереш на какво си стъпил и къде“, коментира Вапцарова. Стихове прозвучаха в изпълнение на проф. Елена Баева и Керанка Далакманска. Красиви морски пейзажи на картини от самоукият художник Георги Пампоров допълнително допринесоха за добрата атмосфера. \r\nКметът на Община Каварна Нина Ставрева връчи благодарстен плакет на режисъорката и благодари, за оказаната чест книгата“Арена“ да бъде представена в Каварна. Плакет от г-жа Ставрева получи и художника Георги Пампоров. \r\nСлед официалната част на събитието гостите и жителите на поетичното представяне получиха  подарък-  книгата“Арена“ с автограф от автора и разгледаха творчеството на Георги Пампоров.", "date": "2018.06.05", "title": "Добрич: Кметът на Каварна Нина Ставрева присъства на премиерата на книгата“Арена“ на Мая Вапцарова и изложбата на Георги Папморов"}
{"url": "http://www.focus-news.net/news/2018/06/05/2530202/varna-47-godishen-velosipedist-e-s-opasnost-za-zhivota-sled-paten-intsident-na-bul-vasil-levski.html", "text": "47-годишен велосипедист е с опасност за живота след пътен инцидент на бул. \"Васил Левски\". Това съобщиха от ОДМВР - Варна. На 4 юни около 12.00 часа, в гр. Варна, на бул. \"Васил Левски\", е възникнало пътнотранспортно произшествие. Водачът на лек автомобил \"Форд\" с инициали М.И. (на 31 г.) от Варна, по време на движение, след престрояване, застига и блъска велосипедист, който се движи в колоната от автомобили. Вследствие на инцидента мъжът (на 47 г. от с. Кичево) е получил фрактура на базата на черепа, като е настанен за лечение в МБАЛ \"Св. Анна\" с опасност за живота. По случая има образувано досъдебно производство.", "date": "2018.06.05", "title": "Варна: 47-годишен велосипедист е с опасност за живота след пътен инцидент на бул. \"Васил Левски\""}
{"url": "http://www.focus-news.net/news/2018/06/05/2530205/gerb-shte-dade-izvanreden-brifing-v-kuloarite-na-narodnoto-sabranie.html", "text": "ГЕРБ ще даде извънреден брифинг на трибунката в кулоарите на Народното събрание на пл. „Народно събрание“ №2. Това съобщиха от пресцентъра на ПП ГЕРБ. Събитието ще се проведе днес от 16.30 часа.", "date": "2018.06.05", "title": "ГЕРБ ще даде извънреден брифинг в кулоарите на Народното събрание"}
{"url": "http://www.focus-news.net/news/2018/06/05/2530206/sofiya-katastrofa-mezhdu-inkaso-avtomobil-i-kamion-e-stanala-na-krastovishteto-na-bul-madrid-i-ul-cherkovna.html", "text": "Катастрофа между инкасо автомобил и камион е станала на кръстовището на бул. \"Мадрид\" и ул. \"Черковна\" в София. Това съобщи слушател на Радио \"Фокус\". Инцидентът не затруднява движението. Има видими щети по предната част на инкасо автомобила.", "date": "2018.06.05", "title": "София: Катастрофа между инкасо автомобил и камион е станала на кръстовището на бул. \"Мадрид\" и ул. \"Черковна\""}
{"url": "http://www.focus-news.net/news/2018/06/05/2530198/mevlyut-chavushoglu-sled-prilaganeto-na-saglasuvaniya-mezhdu-sasht-i-turtsiya-model-v-manbidzh-sashtiyat-shte-bade-izpolzvan-za-ostanalite-teritorii-okupirani-ot-siriyskite-kyurdi.html", "text": "Министърът на външните работи на Турция Мевлют Чавушоглу заяви във вторник, че сирийските кюрдски „Отряди за народна самоотбрана“ (ОНС) в сирийския град Манбидж ще бъдат разоръжени и ще се изтеглят от района на запад от река Ефрат, съгласно „пътната карта“, за която се споразумяха Анкара и Вашингтон в понеделник, предава Anadolu Agency.\r\nПоетапният план бе анонсиран след срещата между Чавушоглу и държавния секретар на САЩ Майк Помпео във Вашингтон. Той се отнася до изтеглянето на смятаните за терористическа организация в Турция ОНС от северносирийския град и регионалната стабилност.\r\n„Щом прилагането споразумението в Манбидж бъде завършено, подобен модел ще бъде използван в други райони на Сирия, окупирани от терористите ОНС“, съобщи турският дипломат пред турските журналисти.\r\nСпоред неговите думи, „пътната карта“ не е „международно споразумение“, а по-скоро „двустранна пътна карта“. Чавушоглу подчерта, че „в сделката между Турция и САЩ няма да имат думата трети страни, независимо дали Франция, Великобритания или Белгия“.\r\n„Анадолската агенция“ припомня, че след посещението на бившия американски държавен секретар Рекс Тилърсън в Анкара през февруари, Турция и САЩ се споразумяха за механизъм за решаване на спорните въпроси, в рамките на който трябваше да бъдат формирани работни групи по всяка отделна тема, включително такава за стабилизацията на Манбидж и за предотвратяване на нежелани сблъсъци.\r\nПървата среща на работната група по Сирия се проведе на 8-9 март във Вашингтон.Агенция „Фокус“ припомня:\r\nПревод и редакция:", "date": "2018.06.05", "title": "Мевлют Чавушоглу: След прилагането на съгласувания между САЩ и Турция модел в Манбидж, същият ще бъде използван за останалите територии, окупирани от сирийските кюрди"}
{"url": "http://www.focus-news.net/news/2018/06/05/2530195/v-belgrad-vidyaha-zaplaha-ot-postigane-na-sporazumenie-za-imeto-na-makedoniya-komentari-v-srabskite-medii-agentsiya-fokus.html", "text": "Разрешаването на спора, който Скопие и Атина имат за името на Македония, ще увеличи натиска върху Белград, коментират в редакцията на сръбското електронно издание „Политика“.\r\nОчаква се до няколко дни министър-председателите на двете страни – Зоран Заев и Алексис Ципрас, да обявят постигането на историческото споразумение, с което ще бъде поставена точка на десетилетния спор между Македония и Гърция. Това означава, че Сърбия ще бъде на разположение за нова „атака“ на западните сили по отношение на проблема й с Косово. От редакцията прогнозират, че Западът ще насочи вниманието си към разрешаване на въпроса с косовското членство в ООН, за което се изисква съгласието на Сърбия. \r\nЗа разрешаването на спора между Скопие и Атина македонците ще бъдат възнаградени с получаването на дата за начало на преговори с ЕС и покана за присъединяване към НАТО. Така Белград ще бъде заставен да засили усилията за постигане на компромис с Прищина.\r\nИзданието обръща внимание на думите на анализатора Драгомир Анджелкович. Според него тези, които подкрепят косовските албанци и техните ментори са същите играчи, които искат Гърция и Македония възможно най-скоро да постигнат договор за името. „Ако става дума за това споразумение, то няма да стабилизира ситуацията на Западните Балкани, тъй като ще започне затягане на хватката около Сърбия и Република Сръбска. С решението на спора за името на Македония евроатлантиците символично ще спечелят битката, което ще доведе до засилване на идеята, че Сърбия трябва да приеме независимостта на Косово\", обяснява Анджелкович.\r\nВ друга статия, посветена на темата за преговорите между Скопие и Атина, същото издание предупреждава, че ако бъде „постигнато решение на спора между Атина и Скопие за името на Македония, част от гърците ще бъдат недоволни и ще организират големи митинги в страната“. От редакцията отбелязват, че в навечерието на обявените за 6 юни протести в 13 гръцки града напрежението в обществото продължава да нараства. \r\nДруг водещ вестник в западната ни съседка -  Večernji novosti, обръща внимание на тезата на редица експерти, според които със забавянето на разговора между Заев и Ципрас двете страни купуват време, за да убедят опозицията да приеме постигнатото споразумение.\r\nПривежда се мнението на политическия анализатор Джелиал Незири, който твърди, че забавянето на разговора между двамата премиери не е нормално. Съгласно думите му, по този начин се купува време за убеждаване на опозицията в двете страни да гласува окончателното решение, което все още не е обявено пред обществеността.\r\n„Не вярвам, че след всички дипломатически усилия този въпрос ще бъде върнат обратно до начална точка, особено след значителното участие на американската дипломация в процеса на решаване на спора“, коментира Незири.\r\nНа същото мнение е и професорът в университета „Св. Климент Охридски“ Никола Дуйовски, цитиран от редакцията. Според него отлагането на телефонния разговор е с цел да се даде повече време за постигането на по-качествен договор. „Мисля, че няма излизане от тази ситуация – нито от македонска, нито от гръцка страна, защото вече са свършили много работа“, изрази увереност професорът. \r\nЦитирайки думите на говорителя на управляващите в Атина, вестник Danas пише: „Гръцкото правителство очаква македонският премиер Зоран Заев да направи решаваща стъпка за постигане на споразумение - топката е от негова страна на полето\".\r\nИ отново към вестник „Политика“, който не пропуска в отделна публикация да спомене за срещата в понеделник между вселенския патриарх Вартоломей и гръцкия държавен връх в лицето на премиера Алексис Ципрас и президента Прокопис Павлопулос. \r\nОт редакцията подчертават, че в рамките на разговорите са обсъдени всички аспекти на отношенията и проблемите на Гръцката православна църква и Македонската православна църква-Охридската архиепископия,  която Сръбската православна църква счита за „разколник“.\r\nИзданието припомня: МПЦ-ОА, или само МПЦ, е неканонична религиозна организация е на православните в страната. Тя е създадена след отделяне от СПЦ през 1967 г. След това вестникът привежда кратка справка на отношенията между църквите на Македония и Сърбия, като се подчертава, че въпросите, свързани с МПЦ, засягат пряко СПЦ.Тереза Герова", "date": "2018.06.05", "title": "В Белград видяха заплаха от постигане на споразумение за името на Македония (Коментари в сръбските медии - Агенция „Фокус“)"}
{"url": "http://www.focus-news.net/news/2018/06/05/2530203/mihail-stanchev-obvinen-za-ubiystvoto-v-slanchev-bryag-patuvah-kam-lesovo-za-da-se-predam.html", "text": "Пътувах за Лесово, за да се предам. Това каза обвинения в убийство на мъж и опит за убийство на жена в Слънчев бряг Михаил Станчев при гледането на мярката му за неотклонение в Окръжен съд –Бургас, предаде репортер на Радио „Фокус“ – Бургас. „Бях с оръжие. Минах през Ямбол, но не исках там да се предам там. Беше ме страх да се върна в Бургас, защото не знаех какво може да ми се случи. Лесово е малък град, а знам, че на границата е много безопасно място“ , посочи още Станчев.\r\nТой обясни, че винаги носи паспорта си в себе си, заедно с другите лични документи и че не помни защо е изключил телефона си, след като е разговарял с брат си минути след случая в Слънчев бряг, докато е пътувал към ГКПП „Лесово“.\r\nСтанчев заяви също, че по време на убийството е разполагал с един пълнител с патрони, а след това е минал да си вземе други вещи, сред които е бил още един пълнител, като не помнел кога и зашо е презаредил пистолета си. \r\nАдвокатът на обвиняемия Красимир Кацарски зави, че е съгласен с исканата мярка за неотклонение предвид обвинението в тежко умишлено престъпление, за което се предвижда лишаване от свобода за срок над 15 години, но не и с мотив, че Станчев е искал да напусне страната и да се укрие.\r\nВеселина НИКОЛОВА", "date": "2018.06.05", "title": "Михаил Станчев, обвинен за убийството в Слънчев бряг: Пътувах към Лесово, за да се предам"}
{"url": "http://www.focus-news.net/news/2018/06/05/2530210/varna-66-godishen-mazh-e-postradal-pri-katastrofa-na-krastovishteto-na-bul-tsar-osvoboditel-i-bul-konstantin-i-fruzhin.html", "text": "66-годишен мъж е пострадал при катастрофа на кръстовището на бул. \"Цар Освободител\" и бул. \"Константин и Фружин\". Това съобщиха от ОДМВР - Варна. На 4 юни около 14.50 часа в град Варна, на кръстовището на бул. \"Цар Освободител\" и бул. \"Константин и Фружин\", е възникнало пътнотранспортно произшествие. Водачът на \"Фолксваген\" с инициали И.К. (на 41 г.), по време на движение, застига и блъска лек автомобил \"Опел\", спрял в колона от автомобили. Вследствие на инцидента водачът на втория автомобил (на 66 г.) е получил контузия на шия, прегледан е и настанен за лечение в МБАЛ \"Св. Анна\" без опасност за живота.", "date": "2018.06.05", "title": "Варна: 66-годишен мъж е пострадал при катастрофа на кръстовището на бул. \"Цар Освободител\" и бул. \"Константин и Фружин\""}
{"url": "http://www.focus-news.net/news/2018/06/05/2530209/evrokomisaryat-fil-hogan-spetsifichnite-shemi-za-garantsii-na-evropeysko-i-natsionalno-ravnishte-shte-badat-mnogo-polezni-i-shte-osiguryat-poveche-polzi-za-zemedelskite-stopani.html", "text": "Специфичните схеми за гаранции на европейско и национално равнище ще бъдат много полезни и ще осигурят повече ползи за земеделските стопани. Това каза европейският комисар по земеделие и развитие на селските райони Фил Хоган по време Четвъртата годишна европейска конференция за финансовите инструменти за земеделие и развитие на селските райони в ЕС подкрепени от Европейския фонд за земеделие и развитие на селските райони (ЕЗФРСР) през периода 2014-2020 г. предаде репортер на Агенция „Фокус“. „Такива конференции събират различни заинтересовани страни с една цел как да усъвършенстваме и подобрим достъпа до финансови инструменти за модернизация на земеделски хранително-вкусов сектор. Много оператори в този сектор се нуждаят от достъп до финансиране“, заяви Фил Хоган. Еврокомисарят посочи, че няма как да се стои на едно място в земеделието. „Конкуренцията диша във врата ни. Ако Европа иска да продължи напред,трябва да наваксваме с международното развитие“, коментира Хоган. \r\nПо думите му достъпните източници на финансиране могат да привличат допълнителен частен капитал, за да може да се подкрепят повече операторите в сектори, отколкото само с публично финансиране. Ние работим за предоставяне на револвиращо финансиране“, допълни Хоган. „Предоставяме подкрепа в различни сектори, създаваме критерии, които да позволят гъвкавост“, поясни еврокомисарят. По думите му тази гъвкавост продължава в реформата на Общата земеделска политика. Той допълни, че финансовите инструменти в рамките на европейския фонд за земеделие ще бъдат катализатор и ще доведат до ръст до 2.5 млрд. евро. Според него държавите членки чрез своите слот анализи ще установят пазарните празнини, които финансовите инструменти трябва да попълнят. „Много е важно да мислим и за бъдещето на общата европейска политика“, заяви Хоган. По думите му интересът до 2,5 млрд. евро означава, че може да се мобилизира голям капитал. Той насърчи държавите членки да се възползват от инструмента за гъвкава политика, за да може новата многогодишна финансова рамка да се адаптира за периода 2020-2027 г. „Няма нужда да чакате 2021 г., можете от сега да правите съответните оценки“, поясни Хоган. \r\nДеница КИТАНОВА", "date": "2018.06.05", "title": "Еврокомисарят Фил Хоган: Специфичните схеми за гаранции на европейско и национално равнище ще бъдат много полезни и ще осигурят повече ползи за земеделските стопани"}
{"url": "http://www.focus-news.net/news/2018/06/05/2530204/makedonskite-medii-tarsyat-otgovor-na-vaprosa-zashto-se-bavi-telefonniyat-razgovor-mezhdu-zoran-zaev-i-aleksis-tsipras-obzor.html", "text": "В Скопие и Атина очакват с нетърпение телефонния разговор между министър-председателите Зоран Заев и Алексис Ципрас. Засега все още няма информация кога ще се проведе дискусията, която трябваше да се състои още миналия петък. Официалната Атина очаква политическото ръководство на Македония да направи „решаващата стъпка“ към постигане на споразумение, защото сега, след поредица от събития, довели до отлагане на телефонния разговор и срещата между премиерите Алексис Ципрас и Зоран Заев, „топката е в тяхното поле\". \r\nПерспективите за пробив остават неясни, тъй като дискусиите на техническо ниво между двете страни са изпълнени с препятствия. В коментарите си през уикенда Заев заяви, че е „оптимист\", но някои „технически подробности\" остават да бъдат решени. Във вторник, 5 юни, македонският премиер призова „да не се бърза, защото все още се създават обстоятелства, за да се проведе телефонният разговор“ с Ципрас.\r\nДенят започна с новината, че след като отпадна вариантът за Република Вардарска Македония, на масата за преговори са останали Република Северна Македония, Република Горна Македония и Република Нова Македония. Гръцкият министър на външните работи Никос Коциас не пожела да коментира информацията, че е договорено името Северна Македония и заяви, че окончателният вариант ще бъде обявен от премиерите на двете съседни държави. Говорейки за възможните имена, Коциас също така заяви, че „Атина е предложила на Скопие\" да представи идеи за нови имена, ако не приема някое от предложенията на посредника на ООН в спора Матю Нимиц.\r\nВ очакване на разговор между министър-председателите на двете страни, които трябва да потвърдят постигането на споразумение за новото име на Македония, средствата за масова информация бързат да предложат различни интерпретации за забавянето на процеса. \r\nПредположено бе, че ще се изчака приключването на планираните за сряда вечер протести в 13 града в Гърция за защита на „гръцкия характер на Македония“. Планираните за сряда вечер протести в 13 града в Гърция може би имат връзка с определянето на крайния срок за обявяване на споразумението между Скопие и Атина, с което ще бъде сложен край на десетилетния спор за името, коментираха в редакцията на македонското електронно издание „Фактор“.\r\nИзданието подчерта, че работата на екипите на двете страни очевидно е към своя край. Не е изключено върху целия процес влияние да окажат и протестите за защита на „гръцкия характер на Македония“, насрочени за сряда, 6.06, от 19:30 часа. \r\nНе липсват и хипотези, че  преговорите между Скопие и Атина за разрешаване на десетилетния спор за името за завършени, но има застой, тъй като двете страни все още не могат да постигнат компромис по въпроса от кога да започне да се прилага името за обща употреба. Македонският телевизионен канал „24 Вести“ стигна до заключението, че преговорите между Скопие и Атина за разрешаване на десетилетния спор за името са завършени, но има застой, тъй като двете страни все още не могат да постигнат компромис по въпроса от кога да започне да се прилага името за обща употреба. \r\nПояви се и информация, съгласно която САЩ са настояли македонското правителство да постигне  съгласие по текста на споразумението с Гърция в срок до 9 юни. \r\nПозовавайки се на дипломатически източници, скопското електронно издание МКД публикува материал, в който твърди, че македонското правителство трябва да постигне съгласие по текста на споразумението с Гърция за името до 9 юни. Съответното искане, според изданието, е било предадено на премиера Зоран Заев от САЩ. \r\nСпоред неофициалната информация на МКД с договора, който е бил постигнат за предложението „Република Илинденска Македония“ се прави „замяна\" – ще се прилага име за обща употреба, а в замяна в текста ще бъдат запазени „македонски език и идентичност“. В скоби за националността и езика ще има обяснение, че става дума за славянски произход на народа, който няма връзка с населението в Гръцка Македония.\r\nПредстои възелът да бъде разплетен.Тереза Герова", "date": "2018.06.05", "title": "Македонските медии търсят отговор на въпроса защо се бави телефонният разговор между Зоран Заев и Алексис Ципрас (ОБЗОР)"}
{"url": "http://www.focus-news.net/news/2018/06/05/2530208/ministar-rumen-porozhanov-efektivnostta-na-instrumentite-za-podpomagane-na-mladite-zemedelski-proizvoditeli-tryabva-da-se-podobri.html", "text": "Обновяването на поколенията в селското стопанство бе във фокуса на неформалната среща на министрите по земеделие в ЕС, което се проведе в София. Това съобщиха от пресцентъра на  Министерството на земеделието, храните и горите. В контекста на Общата селскостопанска политика след 2020 бяха обсъдени предизвикателствата, свързани със застаряването на населението, ангажирано със селскостопанска дейност и обезлюдяването на селските райони.\r\n„Обновяването на поколенията е изключително важно за всички земеделски производители в ЕС, за бъдещето на европейския селскостопански сектор и за обществото като цяло. Целта налага търсене на ефективни решения за привличане на младите хора в сектора на земеделието“, заяви председателя на Съвета на ЕС Румен Порожанов.\r\nТой подчерта, че успешното реализиране на процеса по обновяване на поколенията е ключово условие за гарантиране на устойчив, конкурентоспособен и проспериращ земеделски сектор.\r\nНа 21 май т.г. Председателството разпространи документ за структуриране на дискусията, в който, на първо място, е откроена важността на темата за обновяване на поколенията, като същевременно са посочени инструментите за подпомагане на младите земеделски производители, които предлага Общата селскостопанска политика (ОСП) в настоящия програмен период. \r\nВ тази връзка е поставен акцент върху необходимостта от повишаване на ефективността и развитието на настоящите прилагани инструменти за подпомагане на младите земеделски производители, в контекста на ОСП след 2020 г., при ясно отчитане на националните и регионални специфики на отделните държави членки.\r\n„Несъмнено, стартирането на дебат по тази тема е необходимо и навременно“, заяви министър Порожанов. По време на неформалното заседание, министрите за първи път имаха възможност да обсъдят първоначалните законодателни предложения на Европейската комисия за ОСП след 2020 г. Официалното представяне пред Съвета на ЕС ще бъде на последното заседание под българското председателство – 18 юни 2018 г. в Люксембург. \r\n“Вярвам в доброто бъдеще на българското земеделие“, заяви по време на пресконференцията европейският комисар по земеделие Фил Хоган. Той подчерта, че България се е справила изключително успешно с председателството  на Съвета на ЕС.", "date": "2018.06.05", "title": "Министър Румен Порожанов: Ефективността на инструментите за подпомагане на младите земеделски производители трябва да се подобри"}
{"url": "http://www.focus-news.net/news/2018/06/05/2530211/zam-ministar-krasimir-tsipov-predvizhda-se-registratsionen-rezhim-na-targovtsite-na-avtochasti-vtora-upotreba.html", "text": "Предвижда се регистрационен режим на търговците на авточасти втора употреба. Това каза зам.- министърът на вътрешните работи Красимир Ципов по време на обществено обсъждане на тема: „Нови правила за движение по пътищата – предизвикателства и решения” в Благоевград, предаде репортер на Радио „Фокус“-Пирин. „Цели да уредим търговията с авточасти втора употреба. Ще има и по-засилен контрол, като смятаме, че това ще изпълни своето превантивно действие и ще бъдат намалени до възможния минимум кражбите и противозаконните отнемания на МПС“, заяви зам.-министър Ципов. \r\nТой определи, че не е усложнен трафикът в Благоевградска област. „Резултатите са положителни за първите пет месеца. Отчита се намаление на ПТП и броя на загиналите. Надяваме се това да се дължи на действията и мерките, които са предприели компетентните органи, както и че гражданите и участниците в движението по пътищата са се вслушали в препоръките, които са отправили компетентните органи“, каза Ципов. По думите му с 40 души е намалял броя на загиналите при пътни инциденти в сравнение със същия период на миналата година.\r\nЛора КАЛЧЕВА", "date": "2018.06.05", "title": "Зам.-министър Красимир Ципов: Предвижда се регистрационен режим на търговците на авточасти втора употреба"}
{"url": "http://www.focus-news.net/news/2018/06/05/2530218/balgariya-shte-bade-domakin-na-godishnata-sreshta-na-evropeyskata-sadebna-mrezha-po-grazhdanski-i-targovski-dela.html", "text": "Съдийската колегия на Висшия съдебен съвет одобри участието на членовете на Националната съдебна мрежа по граждански и търговски дела в Република България и националните лица за контакт в годишната среща на лицата за контакт на Европейската съдебна мрежа по граждански и търговски дела. Това съобщиха от пресцентъра на Висшия съдебен съвет.\r\nФорумът ще се проведе на 25 и 26 юни 2018 г. в София. Той се организира в рамките на Председателството на Република България на Съвета на Европейския съюз. Предвидено в него да вземат участие и представители на Министерството на правосъдието.\r\nСъдийската колегия прие за запознаване годишните отчети за 2017 г. за дейността на националните лица за контакт и членовете на Националната съдебна мрежа по граждански и търговски дела в Република България. Те се изготвят съгласно раздел IV, чл. 25 от Правилата за дейността на НСМГТД за дейността на членовете на Мрежата в рамките на съответния апелативен район. В тях се представя информация за изготвяните справки, участието в национални и международни срещи, оказване на съдействие за работа с регламенти на Съвета и други европейски институции.", "date": "2018.06.05", "title": "България ще бъде домакин на Годишната среща на Европейската съдебна мрежа по граждански и търговски дела"}
{"url": "http://www.focus-news.net/news/2018/06/05/2530214/vss-predlaga-plenumat-da-otpravi-iskane-do-ministerstvoto-na-finansite-za-vklyuchvane-na-dopalnitelen-proekt-po-programata-na-es-za-podkrepa-na-strukturni-reformi.html", "text": "Съдийската колегия на Висшия съдебен съвет предлага Пленумът да отправи искане до Министерството на финансите в качеството му на Координационно звено по Програмата на Европейския съюз за подкрепа на структури реформи, за включване в списъка с приоритизирани искания от 2017 г. за получаване на подкрепа по Програмата, одобрен с Решение № 63/20.10.2017 г. на Министерски съвет, проект с предмет: „Реформа на заповедното производство по ГПК чрез създаване на система за централизирана електронна обработка на заповедни дела“. Това съобщиха от пресцентъра на Висшия съдебен съвет.\r\nС решението на Пленума трябва да се възложи на представляващия ВСС Боян Магдалинчев, и на членовете на Съвета за координиране към ВСС Боряна Димитрова и Даниела Марчева – членове на Комисия „Съдебна карта, натовареност и съдебна статистика“ към СК на ВСС, да изготвят текста на посоченото искане в срок до 8 юни 2018 г., след което то да бъде изпратено незабавно в Министерството на финансите.\r\nРешението е взето във връзка с получено във ВСС на 31 май 2018 г. писмо от министъра на правосъдието, в което се посочва, че на 29 май 2018 г. Министерският съвет е оттеглил от списъка с приоритизираните искания за 2017 г. предложение с предмет „Осигуряване на експерти за подготовка на функционален анализ на ВАС и системата на административните съдилища. Изготвяне на предложения за оптимизиране и регулиране на натовареността на ВАС и административните съдилища, включително чрез промяна на подсъдността на определени видове дела и структурни мерки“.\r\nМинистърът на правосъдието предлага да се потърси възможност за усвояване на освободените средства, като се отчита отправената в доклада на Европейската комисия в рамките на Механизма за сътрудничество и оценка, публикуван през месец януари 2017 г., препоръка „да се намери решение на положението с натовареността в най-натоварените съдилища въз основа на новите стандарти за натовареност и да се постигне съгласие за реформа на съдебната карта едновременно с развитието на електронното правосъдие“.", "date": "2018.06.05", "title": "ВСС предлага Пленумът да отправи искане до Министерството на финансите за включване на допълнителен проект по програмата на ЕС за подкрепа на структурни реформи"}
{"url": "http://www.focus-news.net/news/2018/06/05/2530212/ministar-rumen-porozhanov-v-hranitelno-vkusovata-promishlenost-v-balgariya-predostavenite-krediti-za-poslednite-4-godini-sa-v-diapazona-mezhdu-3-i-35-mlrd-evro.html", "text": "В хранително-вкусовата промишленост в България предоставените кредити за последните 4 години са в диапазона между 3 и 3.5 млрд. евро. Това каза министърът на земеделието и храните Румен Порожанов по време Четвъртата годишна европейска конференция относно финансовите инструменти за земеделие и развитие на селските райони в ЕС подкрепени от Европейския фонд за земеделие и развитие на селските райони (ЕЗФРСР) през периода 2014-2020 г. предаде репортер на  Агенция „Фокус“. По думите му тласък в търсенето на финансиране дава изпълнението на инвестициите в проектите, реализирани в рамките на Програмата за развитие на селските райони през настоящия програмен период. „Изключително щастлив съм да бъда пред вас на този форум, на който се обсъжда инструментариумът за по-доброто управление на бюджета както в този, така и в новия програмен период. С eврокомисаря Фил Хоган от три дни говорим един след друг по изключително важните теми за общата селскостопанска политика“, каза Поражанов. Той поясни, че през изминалите няколко месеца са свършили добра работа, имали са добри заключения. „Така че да можем да откликнем на приоритетите, на пулса, на това, което европейският земеделец иска да се случи, да бъде финансирано и да стои много стабилно и конкурентоспособно на общия пазар“, посочи министърът. „Безспорно е, че наличието на финансови инструменти е един от важните стимули за насърчаване на инвестициите в селскостопанския сектор“, коментира Порожанов.   \r\nДеница КИТАНОВА", "date": "2018.06.05", "title": "Министър Румен Порожанов: В хранително-вкусовата промишленост в България предоставените кредити за последните 4 години са в диапазона между 3 и 3.5 млрд. евро"}
{"url": "http://www.focus-news.net/news/2018/06/05/2530213/burgas-okrazhniyat-sad-ostavi-v-aresta-obvineniya-za-ubiystvoto-v-slanchev-bryag-mihail-stanchev.html", "text": "Окръжен съд – Бургас остави в ареста обвинения за убийство на мъж и опит за убийство на жена в Слънчев бряг Михаил Станчев, предаде репортер на Радио „Фокус – Бургас“. 37-годишният мъж от Ямбол има възможност да обжалва мярката си за неотклонение във вторник.\r\n„Доказателствата по делото са сериозни, с което съдът е съгласен. Не приемам тезата, че, в особена психологическа ситуация, не сте се насочили целенасочено към границата. Според мен е било целенасочено“, каза съдия Стойков по време на гледането на мярката за неотклонение на Михаил Станчев и го попита защо не е тръгнал към друг град, като Сливен, например, и не е решил да се предаде в някое друго районно управление на МВР.„Фокус“ припомня, че по-рано обвинения за убийството в Слънчев бряг Михаил Станчев каза, че след като е извършил престъплението се е отправил с паспорта си и зареден пистолет към ГКПП „Лесово“, за да се предаде, като не помнел нито защо е презаредил пистолета, нито защо е изключил телефона си.\r\nСтанчев не пожела да даде изявление и запази мълчание на влизане и излизане от съдебната зала.\r\nВеселина НИКОЛОВА", "date": "2018.06.05", "title": "Бургас: Окръжният съд остави в ареста обвинения за убийството в Слънчев бряг Михаил Станчев"}
{"url": "http://www.focus-news.net/news/2018/06/05/2530216/ministar-rumen-porozhanov-nedostigat-na-finansovi-sredstva-za-investitsii-mozhe-da-bade-preodolyan-chrez-izpolzvaneto-na-efektivnite-finansovi-instrumenti.html", "text": "Недостигът на финансови средства за инвестиции може да бъде преодолян чрез използването на ефективните финансови инструменти. Това каза министърът на земеделието и храните Румен Порожанов по време Четвъртата годишна европейска конференция относно финансовите инструменти за земеделие и развитие на селските райони в ЕС, подкрепени от Европейския фонд за земеделие и развитие на селските райони (ЕЗФРСР) през периода 2014-2020 г. предаде репортер на Агенция „Фокус“. „Значението на финансовите инструменти ще продължава да нараства в новата Обща селскостопанска политика. Чрез стандартните грантови схеми и схеми по Програмата за развитие на селските райони могат да бъдат обхванати само малка част от земеделските производители на страната“, каза Порожанов. Той посочи, че финансовите инструменти, насочени към подпомагане на бизнес инвестициите на младите земеделски производители ще спомогне за развитието на сектора и намаляването на обезлюдяването на селските райони. По думите му един от важните инструменти на Общата селскостопанска политика е развитието на иновациите, насочени към селскостопанските производителност и устойчивост. „Иновациите са свързани с научни изследвания, нови организационни подходи. Резултатът от тях може да бъде предварително определен на етапа от предоставяне на финансова подкрепа, а може да бъде измерен най-рано след внедряване практиката на иновативния проект“, коментира българският министър. По думите му това ги прави високорискови и трудни за финансиране, ако се разчита само на традиционните финансови инструменти, които банковата система осигурява. \r\n„В земеделския сектор е необходима смяна на поколенията и привличане на млади хора, които да поведат сектора към динамично развитие чрез внедряване на нови информационни технологии и иновации. Неформалният съвет по земеделие и рибарство днес бе посветен именно на тези тема“, каза Порожанов и посочи, че темата е изключително важна. \r\nДеница КИТАНОВА", "date": "2018.06.05", "title": "Министър Румен Порожанов: Недостигът на финансови средства за инвестиции може да бъде преодолян чрез използването на ефективните финансови инструменти"}
{"url": "http://www.focus-news.net/news/2018/06/05/2530220/varna-pozharnikari-i-politsai-ot-stranata-sledyat-za-bezopasnostta-v-kurortite-v-rayona-na-grada.html", "text": "Както всяка година, и през този летен сезон полицаи и пожарникари от вътрешността на страната са командировани във Варна във връзка с опазването на сигурността на туристите в курортите в района на града. Това стана ясно на брифинг в Областната дирекция на МВР, предаде репортер на Радио „Фокус“ – Варна. По данни на директора на Областната дирекция на МВР във Варна комисар Даниел Пашов 42-ма полицаи ще застъпват смяна в месеците юни, юли и август. От тях четирима ще работят в курорта „Камчия“, други ще следят за реда в „Св. Св. Константин и Елена“, а останалите ще отговарят за територията на „Златни пясъци“. Двама служители са командировани от Столичната дирекция и са профилирани по борбата с джебчийските кражби. \r\nВ курорта „Златни пясъци“ са командировани и пожарникари от други областни дирекции, информира директорът на Регионалната дирекция по пожарна безопасност и защита на населението комисар Тихомир Тотев. По думите му до 15 септември, варненските екипи ще бъдат подсилени със служители от вътрешността на България. До септември всеки месец ще пристига екип от 12 души. Те ще работят с денонощен режим. На дежурство в курорта „Златни пясъци“ винаги има и един пожарен автомобил с трима огнеборци, допълни комисар Тотев. Предназначението му е да отиде на мястото на инцидента в началото до пристигане на друг екип. Тези пожарникари трябва да предприемат първоначални действния по разузнаване на произшествието и евакуация на гостите на хотелите в случай на необходимост до пристигане на основните екипи. Идеята е да се времето за реакция, допълни директорът на Регионалната дирекция по пожарна безопасност и защита на населението във Варна.\r\nКомисар Даниел Пашов съобщи също, че чуждестранни полицейски служители от Румъния и Германия и през това лято ще помагат на колегите си в курортите край Варна. По негова информация от румънска страна е заявено, че два екипа с по двама полицаи ще бъдат във Варна през месеците юли и август. „Голяма е вероятността и по един немски полицай също да бъде командирован за всеки от месеците“, добави директорът на ОДМВР-Варна. Той уточни, че организацията е съгласувана с Министерството на вътрешните работи. Комисар Пашов добави, че през активния туристически сезон полицаи с велосипеди отново ще следят за реда и сигурността както в курорта „Златни пясъци“, така и в Морската градина във Варна.\r\nДиана СТОЕВА", "date": "2018.06.05", "title": "Варна: Пожарникари и полицаи от страната следят за безопасността в курортите в района на града"}
{"url": "http://www.focus-news.net/news/2018/06/05/2530215/kyustendil-otborat-ot-pernik-specheli-vtoriya-polufinal-na-obrazovatelno-patriotichnata-kampaniya-moyat-grad-e-moyata-krepost.html", "text": "Отборът от Перник спечели втория полуфинал на образователно-патриотичната кампания „Моят град е моята крепост“, който се проведе в Кюстендил, предаде репортер на Радио „Фокус” – Кюстендил. След преминаване през трите кръга на играта с равен брой точки – 21, останаха отборите на Кюстендил, Перник и София област. Това наложи журито, чиито председател беше министърът на регионалното развитие и благоустройството Николай Нанков, да зададе допълнителен въпрос към трите отбора. Той беше свързан с изброяването на градове, носещи имена на български ханове. Равен брой отговори дадоха отборите на Перник и Кюстендил, които след това трябваше да посочат съседните на България държави, при което резултатът отново беше равен. Последният въпрос беше свързан с български градове, в които е имало крепости. По-добре се представи отборът на област Перник, който излезе победител и ще участва във финалната надпревара. \r\nИнициативата е на Министерството на регионалното развитие и благоустройството, в партньорство с Министерството на образованието и науката и има за цел да популяризира постигнатото в регионите, да накара децата да се гордеят още повече с родните си места, както и да открият предимствата им. С помощта на образователното министерство са излъчени отбори от всяка една от 28-те области. В Шумен се състоя първият полуфинал с ученици от областите Варна, Добрич, Силистра, Шумен, Търговище, Разград и Русе, а в Кюстендил се проведе вторият полуфинал за областите Кюстендил, Перник, София, Благоевград, Пазарджик и София област. След лятната ваканция ще се състоят другите два полуфинала – в Габрово и в Стара Загора, а през ноември ще е големият финал в София. Ученическите състезания са част от мащабната кампания на Министерството на регионалното развитие и благоустройството „Моят град е моята крепост“. Тя ще се разгърне в множество състезания с награди и през лятната ваканция.\r\nВенцеслав ИЛЧЕВ", "date": "2018.06.05", "title": "Кюстендил: Отборът от Перник спечели втория полуфинал на образователно-патриотичната кампания „Моят град е моята крепост“"}
{"url": "http://www.focus-news.net/news/2018/06/05/2530221/ministar-nikolay-nankov-kampaniyata-moyat-grad-e-moyata-krepost-nyama-da-bade-samo-tazi-godina-nie-shte-ya-nadgradim.html", "text": "Кампанията „Моят град е моята крепост“ няма да бъде само тази година, ние ще я надградим. Това каза пред Радио „Фокус” – Кюстендил министърът на регионалното развитие и благоустройството Николай Нанков. По думите му вторият полуфинал на образователно-патриотичната кампания „Моят град е моята крепост”, провел се в Кюстендил, е имал голям заряд. „Днес зарядът, може би - познанията, а и певческите умения на отборите, особено от Перник и Кюстендил, София област, бяха невероятни. Много трудно беше на журито, но за нас наистина е гордост, за нас е удоволствие да виждаме толкова умни, толкова красиви, толкова знаещи, можещи, а и позитивни деца. Убеден съм, че това ще ни мотивира в пъти повече да работим за тях, за тяхното бъдеще, да създаваме предпоставки, както за развитие на техните родни градове, така и за развитие на цялата страна”, посочи министър Нанков. \r\nПо думите му целта на кампанията е да се мотивират децата да откриват хубавото в своите градове, да обичат още повече родните си места, а от друга страна стимулът е да се работи денонощно за бъдещето на тези деца, които са бъдещето на България. „През септември предстоят два нови полуфинала – в Габрово и Стара Загора, а ноември месец ще бъде големият финал в София. Аз мисля, че тази кампания няма да остане само през 2018 година. В различни аспекти ние ще ги надградим”, каза министър Николай Нанков.\r\nВенцеслав ИЛЧЕВ", "date": "2018.06.05", "title": "Министър Николай Нанков:  Кампанията „Моят град е моята крепост“ няма да бъде само тази година, ние ще я надградим"}
{"url": "http://www.focus-news.net/news/2018/06/05/2530225/sofiya-e-izbrana-za-uchastie-v-initsiativata-zeleni-gradove-na-evropeyskata-banka-za-vazstanovyavane-i-razvitie.html", "text": "Столицата е избрана от Европейската банка за възстановяване и развитие (ЕБВР) за участие в инициативата „Зелени градове“, с което София ще получи безвъзмездна финансова помощ от банката под формата на 5-годишен план за реализиране на приоритетни екологични проекти. Това съобщиха от пресцентъра на Столична община. Планът ще бъде подготвен от екип от международни консултанти от PwC и Arup, като в процеса на разработването му ще бъдат включени широк кръг от местни заинтересовани страни. Предстои да бъдат провеждани и широки консултации с водещите политически сили в Столичния общински съвет, които целят постигане на консенсус по последващото реализиране на проектите и гарантират устойчивост на планираните дейности. Очаква се планът да бъде завършен в рамките на 1 година. \r\nПоканата за участието на София в инициативата „Зелени градове“ на ЕБВР идва в продължение на последователните усилия на Столична община за подобряване на компонентите на околната среда в града. Пример за това е проектът за закупуване на 30 електробуса за Столичния градски транспорт (2018-2019), който ще се реализира с подкрепата на ЕБВР.\r\nОфициалният старт на участието на София в инициативата на ЕБВР ще бъде даден с международна работна конференция на 8 юни от 10.00 часа в хотел „ИнтерКонтинентал“, зала „Бална зала“. Участие в официалната част ще вземат Йоана Христова – зам.-кмет на СО в направление „Зелена система, екология и земеползване“, Атанаска Николова – зам.-министър на околната среда и водите, Малина Крумова – зам.-министър на регионалното развитие и благоустройството и представители на Европейската инвестиционна банка и PwC. Откриващата част на конференцията е открита за представители на медиите.", "date": "2018.06.05", "title": "София е избрана за участие в инициативата „Зелени градове“  на Европейската банка за възстановяване и развитие"}
{"url": "http://www.focus-news.net/news/2018/06/05/2530223/varna-georgi-simeonov-e-noviyat-nachalnik-na-ohranitelna-politsiya.html", "text": "Георги Симеонов е новият началник на сектор „Охранителна полиция“ във Варна. Ръководителят на сектора беше представен официално от директора на Областната дирекция на МВР комисар Даниел Пашов, предаде репортер на Радио \"Фокус\" – Варна. Георги Симеонов пое поста, след като през април предшественикът му Николай Панчев стана директор на Областната дирекция на МВР в Добрич.\r\nДиана СТОЕВА", "date": "2018.06.05", "title": "Варна: Георги Симеонов е новият началник на \"Охранителна полиция\""}
{"url": "http://www.focus-news.net/news/2018/06/05/2530224/glavniyat-prokuror-sotir-tsatsarov-se-sreshtna-s-germanskiya-si-kolega-d-r-peter-frank.html", "text": "Целта на прокуратурата е да налага правото. Това заяви генералният прокурор на Федерална република Германия д-р Петер Франк на среща с главния прокурор на България Сотир Цацаров, съобщиха от пресцентъра на Прокуратура на Република България. Д-р Франк е на двудневно посещение у нас по покана на българския си колега. Основен акцент в разговорите на госта са противодействието на тероризма и борбата с организираната престъпност и корупцията. \r\n„Тероризмът е най-голямото предизвикателство за западните общества в близките 10-15 г.“, посочи д-р Франк. Единственото ефективно противодействие може да бъде осъществено от разузнавателните служби и прокуратурите на държавите, каза още той. Организираната престъпност подкопава устоите на държавността и много често престъпните групи се използват като канал за инфилтриране на терористи на територията на дадена държава, заяви д-р Франк. По думите му само ефективното прилагане на правото и действията на прокуратурата са инструментариумът, с който държавата може да противостои. \r\nБългарската прокуратура работи в тясно взаимодействие с колегите си от държавите-членки на ЕС и със съседите си от Балканските страни, посочи главният прокурор Сотир Цацаров. Недопускането на терористични групи и противодействието на радикални формирования са сред основните предизвикателства пред нас, заяви г-н Цацаров. По думите му след последните промени в законодателството, противодействието на тероризма, наред с борбата с организираната престъпност, корупцията и сивата икономика, са изведени като приоритетни области. Главният прокурор на Република България изрази увереност, че добрите отношения между българската и немската прокуратура ще продължат и в бъдеще, като основа за ефективно противодействие на общите заплахи пред правовата държава. \r\nД-р Петер Франк се срещна с министър-председателя Бойко Борисов. Премиерът запозна госта си с усилията, които правителството полага в борбата срещу контрабандата, както и с ангажиментите на държавата като председател на Съвета на Европейския съюз. \r\n„Антикорупционните мерки, които България е предприела, са в правилната посока. Времето ще покаже тяхната ефективност“. Това заяви д-р Петер Франк на срещата си с Цветан Цветанов, председател на Комисията по вътрешна сигурност и обществен ред. Г-н Цветанов запозна госта със законодателните инициативи на Народното събрание в областта на противодействието на тероризма, мерките срещу изпирането на пари и антикорупционната дейност.", "date": "2018.06.05", "title": "Главният прокурор Сотир Цацаров се срещна с германския си колега д-р Петер Франк"}
{"url": "http://www.focus-news.net/news/2018/06/05/2530227/dzhumhuriet-turskite-milioneri-byagat-ot-stranata-zaradi-erdogan-spored-nyu-york-tayms.html", "text": "Влиятелният „Ню Йорк Таймс” публикува убийствена статия, в която се твърди, че 12% от турските милионери „набързо са напуснали страната”, пише вестник „Джумхуриет”. Посочват се две основни причини за това „бягство”. Първо – икономическите затруднения в Турция и второ – „насилствените политики” на президента Реджеп Тайип Ердоган. \r\n„Богатите по принцип не емигрират заедно с парите си. Когато обаче това се случи; бъдете сигурни – започнали са да бият камбаните за опасност в тази страна. В момента в света има поне 15 милиона души, които притежават над 1 милион долара. През миналата година 100 хиляди от тях са сменили страната на пребиваване (0.67%, дори и под 1 %). … Що се касае до Турция; през 2017-та 12% от турските милионери (близо 20 пъти повече) са се преселили в други държави. Самото това като факт е достатъчно доказателство за икономическите реалности в Турция; в какво трудно положение е изпаднала страната. Освен това от началото на тази година турците масово обменят лирите си за долари и евро, като голяма част от тях ги изнасят и зад граница. В сравнение с другите страни с възникващи пазари, Турция е на първо място по „бягство” на милионери зад граница. Следва я Венецуела. … Турските милионери бягат от държавата си както заради икономическите затруднения; така и също в резултат на „потискащите политики” на президента Ердоган, пише още „Ню Йорк Таймс”, цитиран от „Джумхуриет”.", "date": "2018.06.05", "title": "\"Джумхуриет\": Турските милионери бягат от страната заради Ердоган, според „Ню Йорк Таймс”"}
{"url": "http://www.focus-news.net/news/2018/06/05/2530226/the-jerusalem-post-za-parvi-pat-priemat-po-sluchay-denya-na-rusiya-v-izrael-shte-bade-daden-v-erusalim.html", "text": "За първи път в историята, приемът по случай Деня на Русия на 12 юни ще бъде даден в Ерусалим, една година, след като страната премести посолството си в Западната част на Свещения град. До сега приемите винаги са давани в района на Тел Авив, пише израелското електронно издание The Jerusalem Post.\r\nСъбитието ще се проведе в Сергеевия двор – където, до връщането му на Русия през 2012 година, са се помещавали офисите на Общността за защита на природа в Израел. Говорител на посолството на Москва е подчертал, че сградата е върната на руснаците от Израел през 2008 година.\r\n„На първо място, ние вярваме, че този комплекс символизира нашата култура и традиции и е истинска частица от Русия в земята на Израел и в Близкия Изток, като цяло“, добави още дипломатическият представител. Изданието обяснява, че Сергеевия двор е част от историческата част на Ерусалим.\r\nДенят на Русия, продължава JPost, отбелязва приемането на Декларацията за независимостта на Руската съветска федеративна социалистическа република (РСФСР) на 12 юни 1990 година, но приемът ще бъде на 14 юни. \r\nГоворителят е уточнил още, че комплексът се намира в Западен Ерусалим, който Русия призна за столица на Израел и е подчертал, че „въпросите за окончателния статут, включително на Ерусалим, трябва да бъдат координирани от страните в конфликта, в хода на директни разговори и Русия е готова да помогне на израелците и палестинците да стигнат до съответните договорки“.\r\nИзраелското издание припомня, че Сергеевият двор е върнат на руснаците след решение от 2007-а година, преди визитата на тогавашния премиер на страната Ехуд Олмерт в Москва, който е санкционирал прехвърлянето на собствеността на забележителния комплекс от времето на Руската Империя.\r\nОсновната сграда е построена през 1890 година, за да подслонява руски поклонници в Светите земи и е назована на името на сина на цар Александър II, Сергей Александрович. Зданията са реставрирани и са отворени отново миналата година и сега там се помещават хостел за православни поклонници, музей и библиотека.\r\nИзраелското издание припомня, че през 1964 година Израел  закупува 90% от руската собственост в Ерусалим и еврейската държава изплаща сумата от 3,5 милиона долара на Съветския съюз с цитрусови плодове, защото не разполага с валута. Така споразумението става известно като „Портокаловата сделка“. Сергеевият двор обаче е част от оставащите 10% и руският президент Владимир Путин прави връщането на собствеността върху него приоритет на  своето правителство.\r\nОще една държава, която скоро ще даде прием е САЩ, които ще дадат приема си по случай 4-и юли не в резиденцията в Херцелия, както обикновено, а в бизнес центъра Airport City, в близост до международното летище „Давид Бен-Гурион“ край Тел Авив. Говорител на американското посолство обясни, че решението приемът да се проведе именно там е продиктувано от подходящата големина и комфорта на този обект.\r\nПревод и редакция:", "date": "2018.06.05", "title": "The Jerusalem Post: За първи път приемът по случай Деня на Русия в Израел ще бъде даден в Ерусалим"}
{"url": "http://www.focus-news.net/news/2018/06/05/2530173/ministar-nikolay-nankov-temata-za-privatizatsiya-i-prodazhba-na-darzhavni-imoti-po-moreto-ne-stoi-na-dneven-red.html", "text": "Темата за приватизация и продажба на държавни имоти по морето не стои на дневен ред. Това каза пред журналисти в Кюстендил министърът на регионалното развитие и благоустройството Николай Нанков, предаде репортер на Радио „Фокус” – Кюстендил. „Превратно тълкуваме нещата, може би. Утре ще говорим на Министерски съвет с вицепремиера Симеонов по темата, най-вероятно”, посочи министър Нанков, запитан за изпратено до него писмо от страна на министъра на туризма Николина Ангелкова. „Нормална процедура по специализираната карта, да поиска министър Ангелкова, нещо подобно. Имаме съответно възможност да променим кадастралната карта на база на специализираната, но вече имаме промяна на вещните права, през това време – тези две години откакто е влязла в сила специализираната карта, но не е нанесена в кадастралната. Отново ще изискаме от министър Ангелкова компетентно становище. Темата, която вицепремиерът Симеонов засегна, за приватизация, за, съответно, продажба на държавни имоти, не стои на дневен ред”, заяви министър Нанков. По думите му министерството на добра воля е участвало в проверки на преместваеми обекти, които са от компетенцията на местната власт. Въпреки това са дадени съответните становища. „Именно вицепремиерът Симеонов, през депутати от неговата политическа група, са внесли промени в Закона за устройство на териториите, от догодина ДНСК да има касателство по темата преместваеми обекти по плажовете и по националните курорти”, каза министър Нанков.\r\nВенцеслав ИЛЧЕВ", "date": "2018.06.05", "title": "Министър Николай Нанков: Темата за приватизация и продажба на държавни имоти по морето не стои на дневен ред"}
{"url": "http://www.focus-news.net/news/2018/06/05/2530207/afp-noviyat-italianski-premier-poiska-zadalzhitelno-i-avtomatichno-prerazpredelenie-na-bezhantsite-v-es.html", "text": "Новият министър-председател на Италия Джузепе Конти призова за „задължително“ и „автоматично“ преразпределение на бежанците, пристигащи на бреговете на неговата страна сред страните-членки на Европейския съюз. Премиерът заяви това в хода на първата си реч пред италианския Сенат, предава AFP.\r\n„Ще положим големи усилия за преразглеждането на Дъблинския регламент, за да постигнем по-справедливо разпределение на отговорностите и ще целим да се договорим за автоматична система за задължително разпределение на бежанците“, заяви Конти в програмната си реч.\r\n„Първият лакмусов тест за новия формат на диалога ни с ЕС ще бъде въпросът за имиграцията“, посочи новият премиер.\r\n„Управлението на мигрантския поток засега е провал: Европа допусна егоистични затваряния на границата от много страни, което натовари изключително много нашата страна с издръжката им и трудностите“, добави още той.\r\n„Франс прес“ съобщава още, че също във вторник европейските страни са признали, че са далеч от това да решат вече двугодишния проблем с правилата за бежанците, въпреки че си бяха поставили краен срок до края на този месец, като се оправдаха с „по-тежкия политически климат“ заради спечелените от десните евроскептични партии избори в Италия.\r\nПревод и редакция:", "date": "2018.06.05", "title": "AFP: Новият италиански премиер поиска „задължително“ и „автоматично“ преразпределение на бежанците в ЕС"}
{"url": "http://www.focus-news.net/news/2018/06/05/2530228/komisar-boyko-ranovski-patna-politsiya-s-nad-60-se-e-povishilo-dobrovolnoto-plashtane-na-globite-ot-narushiteli.html", "text": "С над 60% се повишило доброволното плащане на глобите от нарушители. Това каза комисар Бойко Рановски, началник отдел „Пътна полиция“ в Главна дирекция „Национална полиция“, по време на обществено обсъждане на тема: „Нови правила за движение по пътищата – предизвикателства и решения” в Благоевград, предаде репортер на Радио „Фокус“-Пирин. Той подчерта, че направените промени през последните години в Закона за движение по пътищата ще дадат резултат в бъдеще. „Сериозното намаление на произшествията през първите пет месеца показва, че всички промени, които са приети, започват да дават своя резултат. Не на последно място преоборудването на „Пътна полиция“, на контролните органи, осигуряване на необходими средства за контрол и технически средства за автоматизиран контрол, дават своя резултат“, каза още Рановски.\r\nЛора КАЛЧЕВА", "date": "2018.06.05", "title": "Комисар Бойко Рановски, „Пътна полиция“: С над 60% се е повишило доброволното плащане на глобите от нарушители"}
{"url": "http://www.focus-news.net/news/2018/06/05/2530229/dobrich-okrazhnata-prokuratura-zadarzha-balgarin-izdirvan-s-evropeyska-zapoved-za-arest-za-iztarpyavane-na-prisada-za-svodnichestvo.html", "text": "Окръжната прокуратура в Добрич е задържала за срок до 72  часа издирван с ЕЗА от прокуратурата във френския град Марсилия. Това съобщиха от пресцентъра на Апелативна прокуратура - Варна. 41-годишният български гражданин с инициали Д.Я. е бил обявен за издирване като осъден по наказателно производство за сводничество. Френският съд му е наложил 4-годишна ефективна присъда. Издирваният Д.Я. е знаел, че има влязла в сила присъда. Той се е укривал и от българската полиция. Срокът на личната му карта е изтекъл на 16 юли миналата година, но не се е явил да я поднови, защото знаел, че ще бъде задържан под стража. Д.Я. е променял три пъти имената, с които се представял във Франция. ЕЗА е издадена от френските власти по имената, които носил до 19 юли 2001 г. \r\nВ същото наказателно производство, водено в Република Франция, на 4 години лишаване от свобода са били осъдени брат му и неговата съпруга. \r\nОкръжната прокуратура в Добрич внесе искане в Добричкия окръжен съд за определяне на постоянна мярка за неотклонение „Задържане под стража“ спрямо 41-годишния българин. Предстои производство по допускане на изпълнението на ЕЗА.", "date": "2018.06.05", "title": "Добрич: Окръжната прокуратура задържа българин, издирван с европейска заповед за арест за изтърпяване на присъда за сводничество"}
{"url": "http://www.focus-news.net/news/2018/06/05/2530232/ombudsmanat-maya-manolova-shte-obsadi-s-roditeli-na-detsa-s-uvrezhdaniya-zakonoproekt-za-lichnata-pomosht-na-6-yuni.html", "text": "На 6 юни 2018 г. омбудсманът Мая Манолова ще проведе работна среща с родителите на деца/лица с увреждания, които протестират вече пети ден пред Народното събрание срещу липсата на адекватна подкрепа за хората с тежки увреждания и техните семейства. Това съобщиха от пресофиса на омбудсмана. Манолова ще обсъди с родителите изготвения от екипа й проект на Закон за личната помощ, чиято цел е създаването на условия за независим живот на нуждаещите се от непрекъсната грижа.\r\nДо момента такъв закон липсва, въпреки шестте национални протеста и уверението на отговорните институции, че проблемите, натрупани с години, ще бъдат разрешени.\r\nОколо 15.00 часа омбудсманът и родителите ще дадат съвместен брифинг в институцията на ул. „Георг Вашингтон“ № 22.", "date": "2018.06.05", "title": "Омбудсманът Мая Манолова ще обсъди с родители на деца с увреждания законопроект за личната помощ на 6 юни"}
{"url": "http://www.focus-news.net/news/2018/06/05/2530233/sem-prekrati-pravomoshtiyata-na-mariya-stoyanova.html", "text": "На днешното си заседание Съветът за електронни медии прекрати правомощията на Мария Стоянова. Това съобщиха за Агенция „Фокус“ от СЕМ. Стоянова сама е подала молба напускане, тъй като мандатът й е изтекъл. Съветът е гласувал с пълно единодушие – 5 от 5. \r\nОчаква се президентът Румен Радев да издаде  указ за назначаването на нов член.", "date": "2018.06.05", "title": "СЕМ прекрати правомощията на Мария Стоянова"}
{"url": "http://www.focus-news.net/news/2018/06/05/2530234/zam-ministar-tsvetan-dimitrov-mzhg-sledi-postoyanno-protsesite-v-proizvodstvoto-na-chereshi.html", "text": "Министерство на земеделието, храните и горите следи постоянно процесите в производството на череши. Ако се наложи, държавата има инструменти, с които може да предприеме  мерки с цел регулиране на реалната пазарна обстановка“. Това каза заместник-министърът на земеделието, храните и горите д-р Цветан Димитров, който се срещна с протестиращи черешопроизводители на пътен възел „Стара Загора“. Това съобщиха от пресцентъра на Министерството на земеделието, храните и горите (МЗХГ).\r\n Д-р Димитров обясни, че помощта \"de minimis\" се прилага само тогава, когато се компенсира загуба на себестойност, а не загуба на печалба. По думите му процесът се наблюдава, направени са изчисления, ангажирана е Селскостопанска академия и научните институти, които могат най-обективно да направят преценка. „За тези, които са изпълнили всички агротехнически мероприятия, и които са застраховани, цената е около 600 лв. на декар, като от тях 272 лв. са субсидии от държавата или около 44%.“\r\nД-р Димитров посочи, че няма свръхпроизводство на череши в страната, но има увеличение на черешовите насаждения с 12 хил. дка. Около 20% от производителите нямат договор с изкупвач, каза още той и допълни, че България ежегодно е износител на 2000 тона черешова продукция, а големите купувачи са Румъния, Германия, Италия. \r\nПо-късно през деня заместник-министър Димитров проведе среща с един от основните преработватели на череши, на която се обсъдиха тенденциите в изкупуването на череши на европейския и световен пазар. Д-р Димитров получи уверение, че през тази година е планирано да се изкупят с около 20% повече череши в сравнение с миналата година. Ще бъдат изкупувани както вече договорени количества, така и череши от региони в които изкупната кампания още не е започнала. Същевременно в Кюстендил в Института по овощарство имаше експертна група от МЗХГ, ССА и браншови организации за анализиране на пазарната ситуация, изкупните цени и производствените разходи.", "date": "2018.06.05", "title": "Зам.-министър Цветан Димитров: МЗХГ следи постоянно процесите в производството на череши"}
{"url": "http://www.focus-news.net/news/2018/06/05/2530222/prof-hristo-pimpirev-i-gergana-lapteva-predstaviha-novite-si-knigi-pred-mnogobroyna-publika-v-praga.html", "text": "Проф. Христо Пимпирев и Гергана Лаптева представиха новите си книги пред многобройна публика в Прага. Това съобщиха от пресцентъра на Български антарктически институт. Събитието под надслов \"Антарктида - ледена любов\" бе организирано от г-жа Галя Тодорова, директор на Българският културен институт в Прага. Проф Христо Пимпирев запозна аудиторията с интересни истории от книгата си „Антарктида – Студеният юг” и разказа за ежедневието и работата на българските учени на остров Ливингстън. Гергана Лаптева представи алманаха „Непознатата Южна земя- Terra Australis Incognita”, събрал повечето известни досега географски карти на Антарктида от Средновековието до наши дни. На събитието присъстваха г-жа Таня Асенова - секретар в Българското посолство в Прага, както и проф. Душан Ямни, директор на Чешката антарктическа фондация.\r\nПроф. Пимпирев връчи специални награди на изявени студенти българисти от Карлоивия университет в Прага и Масариковия университет в Бърно.\r\nГостите могат да разгледат и едноименните изложби до края на месец юни в сградата на Българският културен институт в Прага.", "date": "2018.06.05", "title": "Проф. Христо Пимпирев и Гергана Лаптева представиха новите си книги пред многобройна публика в Прага"}
{"url": "http://www.focus-news.net/news/2018/06/05/2530230/gl-insp-petko-kamburov-patna-politsiya-vav-varna-se-provezhda-spetsializirana-politseyska-operatsiya-mototsikletist.html", "text": "През пролетно-летния сезон във Варна се провежда специализирана полицейска операция „Мотоциклетист“. Екипи на „Пътна полиция“ ще следят още по-стриктно за нарушители с мотори на територията на целия град и приоритетно по основните булеварди. Това съобщи началникът на сектор „Пътна полиция“ при ОДМВР - Варна гл. инсп. Петко Камбуров, предаде репортер на Радио „Фокус“ – Варна. По думите му тази категория водачи в града допускат доста нарушения, включително и престъпления, и се постига един негативен отзвук в цялото общество. През последните два месеца в града и областта са 386 мотоциклетисти и са установени 83 нарушения. Издадени са 70 акта и са наложени 11 глоби по фиш. Броят на образуваните досъдебни производства за шофиране без книжка, липса на документи за регистрация и каране в нетрезво състояние или след употреба на наркотици е 20. \r\n„Начинът да се преборят недобросъвестните мотоциклетисти е чрез специализирани операции“, коментира още гл. инсп. Камбуров Той увери, че проверки и акции се извършват ежедневно, включително и през нощта. Изготвена е тактика на екипите. Има определени начини на действие и резултатите дават ефект в тази насока. По думите му, от началото на годината във Варна са станали общо 1132 пътнотранспортни произшествия. Тежките катастрофи са 58 с десет загинали. В сравнение с 2017 година е отчетен един смъртен случай повече. От началото на 2018 година непрекъснато се провеждат специализирани операции с цел превантивен ефект за намаляване на тежките пътнотранспортни произшествия. Техният брой е 44 и те са свързани предимно с  превенция на превишена скорост, шофиране след употреба на алкохол и наркотични вещества.\r\nДиана СТОЕВА", "date": "2018.06.05", "title": "Гл. инсп. Петко Камбуров, „Пътна полиция“: Във Варна се провежда специализирана полицейска операция „Мотоциклетист“"}
{"url": "http://www.focus-news.net/news/2018/06/05/2530237/zam-kmetat-na-sofiya-yoana-hristova-shte-proveri-remonta-na-yuzhen-park-na-vhoda-ot-stranata-na-bulgotse-delchev.html", "text": "На 6 юни от 10.30 часа заместник-кметът на София по направление екология Йоана Христова ще провери изпълнението на ремонта на Южен парк – вход откъм бул.“Гоце Делчев“. Това съобщиха от пресцентъра на Столична община. Започна изпълнението на обновяване на настилките на входа на парка откъм бул.“Гоце Делчев“.", "date": "2018.06.05", "title": "Зам.-кметът на София Йоана Христова ще провери ремонта на Южен парк на входа от страната на бул.“Гоце Делчев“"}
{"url": "http://www.focus-news.net/news/2018/06/05/2530235/stara-zagora-s-dzhaz-improvizatsii-za-detsa-zapochna-vtoriyat-den-ot-festivalnata-sedmitsa-na-dzhaz-forum-stara-zagora.html", "text": "С „Джаз за деца” в парк „Пети октомври” в Стара Загора днес по традиция започна вторият ден от фестивалната седмица на „Джаз форум Стара Загора”. Това съобщиха от пресцентъра на Община Стара Загора. Джазът дойде при най-малките днес в градската градина с тромпета на Венци Благоев, изпълненията на неговия бенд и солистите Цветомир Цанков и Благовеста Колева.\r\nДецата поиграха, слушайки музика и възпроизвеждайки звуци с играчките си и подходящи за възрастта им инструменти. На джаз изпълненията се насладиха и техните родители, и хората, потърсили отмора в парка. Децата пяха и свириха заедно с музикантите в импровизиран джем-сешън, правейки музика с тях, докато играят.\r\n\"Джаз за деца с Венци Благоев\" е уникално шоу, което дава възможност на малки и големи да импровизират заедно с млади и утвърдени джаз музиканти, да се запознаят с музикалните инструменти и различните стилове в джаза.\r\nПреди тях, в понеделник,  ученици и преподаватели от музикалното училище в града имаха възможност да посвирят заедно с тромпетиста Венци Благоев и неговия бенд. „Сцена за млади импровизатори” осъществи идеята на възпитаниците на Националното училище за музикални и сценични изкуства „Хр. Морфова”  да импровизират с изявени имена на джаза.\r\nНай-малките ще имат своя втори ден с джаза в парк Пети октомври отново утре от 11.00 ч.\r\nСъщинската програма на фестивала започва на 7 юни от 19.00 часа на голямата сцена сред античния форум “Августа Траяна”, където в три последователни концерта  ще се представят Камелия Тодорова, британската тромбонистка Карол Джарвис и Аутентик квинтет със специалното участие на Даринка Цекова. На 8 и 9 юни също ще се представят по три формации, всички обединени от идеята за красотата на джазовата музика.\r\n„Джаз форум Стара Загора“ се утвърди като водещо музикално събитие за България и Балканите. През годините на сцената посрещнахме световни величия като Кърт Розенвинкел, Джери Бергонци, Джордж Гарзон, Жерар Презенцер, Алекс Сипягин, Ерик Влуиманс, Хуан Гарсия Херерос и много други. Представяме и разноликия български джаз. Благодарение на фестивала вече са факт и множество колаборации на чуждестранни музиканти, срещнали се тук за първи път – изтъкват организаторите.\r\n„Джаз форум Стара Загора\" се организира от Община Стара Загора и фондация \"Джазтет\", с подкрепата на фондация \"Америка за България\", „Контур Глобал Марица Изток 3“, „БулАгро“, очна клиника „Трошев“, хотелите \"Форум\" и \"Уникато\", ресторант \"При кмета\", и със специалното медийно партньорство на Радио Стара Загора.\r\nВсички събития  са с вход свободен.", "date": "2018.06.05", "title": "Стара Загора: С джаз импровизации за деца започна вторият ден от фестивалната седмица на „Джаз форум Стара Загора”"}
{"url": "http://www.focus-news.net/news/2018/06/05/2530236/prezidentat-rumen-radev-shte-se-sreshtne-s-predsedatelya-na-komiteta-na-regionite-karl-haynts-lamberts-na-6-yuni.html", "text": "Президентът Румен Радев ще се срещне с председателя на Комитета на регионите Карл-Хайнц Ламберц на 6 юни от 15.00 часа на „Дондуков“ 2. Това съобщиха от прессекретариата на държавния глава.", "date": "2018.06.05", "title": "Президентът Румен Радев ще се срещне с председателя на Комитета на регионите Карл-Хайнц Ламберц на 6 юни"}
{"url": "http://www.focus-news.net/news/2018/06/05/2530238/burgas-za-treta-poredna-godina-sportnite-klubove-koito-polzvat-obshtinska-baza-sa-dlazhni-da-predlagat-bezplatni-nachalni-obucheniya-za-detsa.html", "text": "За трета поредна година спортните клубове в Бургас, които ползват общинска база, са длъжни да предлагат безплатни начални обучения за деца. Това съобщиха от пресцентъра на Община Бургас. Инициативата е на кмета Димитър Николов. Целта е на подрастващите да бъдат предоставени още по-достъпни възможности за участие в занимания с физически упражнения и спорт, да се подобри здравният им статус, физическата и психическа дееспособност, свободното им време да се уплътни по смислен начин. Друг от търсените ефекти е откриването на млади и перспективни състезатели, които впоследствие да бъдат поощрени в развитието си. Възползвайки се от тази програма, децата ще могат да се запознаят с различните спортове, с условията, предлагани от отделните клубове, и в перспектива да се запишат за постоянно, ако им хареса.\r\nОбщина Бургас е на мнение, че социален акцент трябва да има във всички направления на нейната дейност. Затова тя постави участието в програмата като условие към клубовете, които ползват с отстъпка нейните бази.\r\nПрограмата е безплатна за децата, които се запишат. Курсовете на обучение в различните видове спорт са с продължителност 8 тренировъчни занятия по 1 час.\r\nКурсовете ще се провеждат, както следва :\r\n– Първи курс на обучение – от 18.06. до 04.07.2018 г.;\r\n– Втори курс на обучение – от 05.07. до 31.07.2018 г.;\r\n– Трети курс на обучение – от 02.08. до 28.08.2018 г.;\r\n– Четвърти курс на обучение – от 29.08. до 14.09.2018 г.\r\nСформирането на групите, съставени от 5 до 10 деца, ще става от 09:00 до 13:00 ч. в сградата на ПМГ и ГРЕ – ОП „Спортни имоти“ по следния график:\r\n– За първи курс на обучението записването ще бъде на 12, 13 и 14.06.2018 г.;\r\n– За втори курс на обучение записването ще бъде на 28, 29.06 и 02.07.2018 г.;\r\n– За трети курс на обучение записването ще бъде на 27, 30 и 31.07.2018 г.;\r\n– За четвърти курс на обучение записването ще бъде на 22, 23 и 24.08.2018 г. (Без плуването, четвърти курс – плуване ще бъде от 10.10 до 31.10.2018 г. и записването ще стане на 03, 04 и 05.10.2018 г.).", "date": "2018.06.05", "title": "Бургас: За трета поредна година спортните клубове, които ползват общинска база, са длъжни да предлагат безплатни начални обучения за деца"}
{"url": "http://www.focus-news.net/news/2018/06/05/2530239/gazeta-express-kosovskoto-pravitelstvo-ottegli-platformata-za-dialoga-belgrad-prishtina-spored-koyato-glaven-pregovaryasht-tryabvashe-da-e-hashim-tachi.html", "text": "Платформата на косовското правителство за диалога Белград – Прищина, в която се предвиждаше главен преговарящ от страна на Прищина да е президента Хашим Тачи, беше свалена от дневния ред на местния парламент във вторник. Това се е случило по нареждане на премиера Рамуш Харадинай, пише базираното в Прищина албанско електронно издание Gazeta Express, като пояснява, че това се е случило след сериозната критика от страна на опозиционните партии, които оспорват ролята на държавния глава като главен преговарящ в диалога, който се провежда с посредничеството на Европейския съюз.\r\nМинистърът на труда и социалната политика Скендер Речица, от името на правителството, направи предложение за изваждане на Платформа за диалога със Сърбия от дневния ред на парламента, за да „се даде повече време за възприемане на вътрешен консенсус“.\r\nПрищинското издание коментира, че опозиционните партии –„Демократичната лига на Косово“ (ЛДК), Движение „Самоопределение“ и Социалдемократическата партия (СДП), вече бяха предупредили, че техните депутати няма да подкрепят платформата на правителството в парламента и са срещу даването на водеща роля в диалога с Белград на Хашим Тачи. ЛДК излезе със съобщение до пресата в понеделник, в което обяви, че правителствената платформа „не е сериозна“ и техните пратеници в парламента няма да я подкрепят. От „Самоопределение“ пък заявиха, че държавният глава няма компетенциите да води диалога със Сърбия и поискаха създаване на парламентарна комисия, която да разгледа и анализира всички постигнати със Сърбия споразумения до момента. Представителите на СДП, също в понеделник, заявиха, че не подкрепят плана на правителството, защото в него се неглижира парламента.\r\nПревод и редакция:", "date": "2018.06.05", "title": "Gazeta Express: Косовското правителство оттегли платформата за диалога Белград – Прищина, според която главен преговарящ трябваше да е Хашим Тачи"}
{"url": "http://www.focus-news.net/news/2018/06/05/2530240/ombudsmanat-maya-manolova-organizira-priemna-v-grad-kyustendil-na-7-yuni.html", "text": "Омбудсманът Мая Манолова и екип от експерти на институцията организират изнесена приемна в град Кюстендил на 7 юни. Това съобщиха от пресофиса на омбудсмана. \r\n Приемната ще се проведе от 9.30 часа в офиса на местния обществен посредник Васил Иванов в  Кюстендил на ул. „Демокрация“ № 40. Телефони за предварително записване на гражданите: 078/ 55 02 01 и 0884 799 669.  В рамките на приемната омбудсманът ще се срещне с черешопроизводители от региона, които протестират срещу ниската изкупна цена на черешата.", "date": "2018.06.05", "title": "Омбудсманът Мая Манолова организира приемна в град Кюстендил на 7 юни"}
{"url": "http://www.focus-news.net/news/2018/06/05/2530242/burgas-s-normalna-intenzivno-se-osashtestvyava-dvizhenieto-na-motorni-prevozni-sredstva-v-oblastta.html", "text": "С нормална интензивно се осъществява движението на моторни превозни средства в област Бургас, предаде репортер на Радио „Фокус“ – Бургас. Пътните настилки на места са мокри поради падналите краткотрайни валежи. Видимостта е добра.\r\nНормален е и трафикът по централните улици и булеварди в град Бургас „Христо Ботев“, „Демокрация“ и „Тодор Александров“, както и в комплекс „Славейков“. Приа входно изходните пътни артерии на града движението е спокойно, задръствания няма.\r\nВременно е  затворено за движение на моторни превозни средства платното в посока от квартал „Ветрен“ към Бургас поради извършване на ремонтни дейности на асфалтовата настилка, по информация от Община Бургас. Движението се осъществява двупосочно в платното към кв. „Ветрен“. Временната организация на движението е в сила до 30 юни т.г.\r\nДеница ДИМИТРОВА", "date": "2018.06.05", "title": "Бургас: С нормална интензивно се осъществява движението на моторни превозни средства в областта"}
{"url": "http://www.focus-news.net/news/2018/06/05/2530244/varna-odmvr-izgotvi-listovki-za-chuzhdestrannite-turisti-s-preporaki-kak-da-reagirat-ako-stanat-zhertvi-na-prestaplenie.html", "text": "ОДМВР - Варна изготви листовки за чуждестранните туристи с препоръки как да реагират ако станат жертви на престъпление. Това съобщи директорът на Областната дирекция на МВР комисар Даниел Пашов, предаде репортер на Радио „Фокус“ – Варна. Пашов добави, че информационните материали са преведени на 10 езика. Те ще се разпространяват чрез туроператорите, в хотелите и в автобусите на масовия градски транспорт от аерогарата. Съветите са публикувани и на сайта на Областната дирекция. Полицията във Варна и през този туристически сезон продължава работа по предотвратяване на измами от улични сарафи. \"Печатните информационни материали се подготвят за втора поредна година\", допълни комисар Даниел Пашов.\r\nДиана СТОЕВА", "date": "2018.06.05", "title": "Варна: ОДМВР изготви листовки за чуждестранните туристи с препоръки как да реагират, ако станат жертви на престъпление"}
{"url": "http://www.focus-news.net/news/2018/06/05/2530246/plovdiv-rayonnata-prokuratura-vnese-obvinitelen-akt-spryamo-32-godishen-mazh-za-seriya-grabezhi.html", "text": "Районна прокуратура в Пловдив внесе в съда обвинителен акт спрямо 32-годишен мъж, на когото е повдигнато обвинение за това, че в периода от 27 февруари 2018 г. до 7 март 2018 г., включително, в условията на продължавано престъпление отнел чужди движими вещи от владението на четири жени, като употребил за това сила. Това съобщиха от пресцентъра на Апелативна прокуратура - Пловдив.\r\nПо делото е установено, че в гр. Пловдив, в горепосочения период, обвиняемият отнел пари и лични вещи от четири жени, като ги проследил и издърпал найлоновите чанти, които те носили и в тях били поставили дамски портмонета и други вещи. Стойността на отнетите вещи и пари е общо 674 лева. Обвиняемият е с взета от съда мярка за неотклонение „задържане под стража”. По делото са разпитани свидетели, извършени експертизи, иззети веществени доказателства и др.", "date": "2018.06.05", "title": "Пловдив: Районната прокуратура внесе обвинителен акт спрямо 32-годишен мъж за серия грабежи"}
{"url": "http://www.focus-news.net/news/2018/06/05/2530231/tass-turtsiya-informira-rusiya-za-dogovorenata-sas-sasht-patna-karta-za-manbidzh-zayavi-mevlyut-chavushoglu.html", "text": "Турция информира Русия за договорената със САЩ „пътна карта“ за извеждане на кюрдските сирийски „Отряди за народна самоотбрана“ от сирийския град Манбидж. Това заяви на пресконференция в Анталия във вторник външният министър на страната Мевлют Чавушоглу, предава ТАСС.\r\n„Предприеманите от нас мерки в Сирия не са алтернатива на нашето сътрудничество с Русия или всяка друга страна. Ние информираме Русия за ходовете, които имаме намерение да направим, а също така и за „пътната карта“. Това съвсем не е секретна информация“, цитира неговите думи телевизионния канал Haberturk.\r\nСпоред думите на Чавушоглу, Анкара има намерение да „разчисти от терористи определеният район“, а Турция е „създала зони за деескалация за поддържане на примирието заедно с Русия и Иран в Астана“.\r\nПревод и редакция:", "date": "2018.06.05", "title": "ТАСС: Турция информира Русия за договорената със САЩ „пътна карта“ за Манбидж, заяви Мевлют Чавушоглу"}
{"url": "http://www.focus-news.net/news/2018/06/05/2530245/anadolu-agency-katar-gleda-kam-palnopravno-chlenstvo-v-nato.html", "text": "Катар гледа към пълноправно членство в Северноатлантическия алианс, заяви министърът на отбраната на страната, цитиран от Anadolu Agency.\r\n„Със сигурност сме по-добре от преди“, увери Халид ал Атия в интервю пред официалния печатен орган на военното ведомство. „Катар днес се превърна в една от най-важните страни в региона по отношение на качеството на въоръжението“, добави той.\r\nКатарският министър обясни, че разширяващото се партньорство в НАТО може да допринесе за „разполагането в страната на някоя от частите на НАТО или на специализиран център“.\r\n„Що се касае до членството, ние сме основен съюзник извън НАТО... а амбицията ни е да станем пълноправни членове, при положение, че партньорството ни с Алианса продължи да се развива и нашата визия е ясна“, обясни ал Атия.\r\nПревод и редакция:", "date": "2018.06.05", "title": "Anadolu Agency: Катар гледа към пълноправно членство в НАТО"}
{"url": "http://www.focus-news.net/news/2018/06/05/2530251/kyustendil-silen-dazhd-vali-v-grada-patnite-nastilki-sa-mokri.html", "text": "Силен дъжд вали в Кюстендил, пътните настилки са мокри, предаде репортер на Радио „Фокус” – Кюстендил. В участъка Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварено е движението в посока ГКПП „Гюешево”.\r\nВенцеслав ИЛЧЕВ", "date": "2018.06.05", "title": "Кюстендил: Силен дъжд вали в града, пътните настилки са мокри"}
{"url": "http://www.focus-news.net/news/2018/06/05/2530250/blagoevgrad-mokri-i-hlazgavi-sa-patnite-nastilki-v-oblastniya-tsentar.html", "text": "Мокри и хлъзгави са пътните настилки в Благоевград, предаде репортер на Радио „Фокус“-Пирин. С нормална интензивност е движението по основните улици и булеварди в областния център. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се преминава през кръговото кръстовище на бул. „Св. св. Кирил и Методий“ при Трето основно училище „Димитър Талев“. \r\nВсички светофарни уредби в града са изправни.\r\nНатали СТЕФАНОВА", "date": "2018.06.05", "title": "Благоевград: Мокри и хлъзгави са пътните настилки в областния център"}
{"url": "http://www.focus-news.net/news/2018/06/05/2530253/montana-gradushka-e-padnala-v-selo-dalgi-del.html", "text": "Градушка е падна в село Дълги Дел, съобщиха за Радио „Фокус“ – Видин от Община Георги Дамяново. Силна буря се е разразила над селото към 15 часа, след което е завалял силен дъжд, придружен от градушка, като ледените късове са били с големината на лешник. Близо половин час е продължила градушката. Няма нанесени поражения на къщите, пострадали са лозя и зеленчукови градини в селото.\r\nАнна ЛОЗАНОВА", "date": "2018.06.05", "title": "Монтана: Градушка е паднала в село Дълги Дел"}
{"url": "http://www.focus-news.net/news/2018/06/05/2530241/andrey-novakov-gerbenp-v-tekstovete-na-mobilniya-paket-othvarlihme-iziskvaneto-balgarskite-prevozvachi-da-vrashtat-shofyor-v-balgariya-na-vseki-3-sedmitsi.html", "text": "В текстовете на мобилния пакет одобрихме, че отпада изискването българските превозвачи да да връщат шофьор в България на всеки  3 седмици. Това каза евродепутатът от ГЕРБ / ЕНП Андрей Новаков по време на брифинг в Народното събрание във връзка с пакет \"Мобилност\", предаде репортер на Агенция „Фокус“. „Черно на бяло отпадна тоталната забрана за използване на кабините за почивка. Черно на бяло отпадна, че всички шофьори, заети в международния транспорт, извършващи транзит, не попадат в обхвата на директивата за командировани работници. Какво още тябваше да бъде направено“, заяви Новаков. „Съжалявам, че с хляба на тези хора се заиграват по този грозен начин. Все още дори не сме получили официалния документ от парламента за това какво е останало, а вече разбираме, че той бил провал. Още преди да гласуваме бях шокиран и поразен, че г-жа Нинова и излязла и казала, че това нещо е катастрофа и казала, че трябва да бъде блокирано“, поясни Новаков. По думите му направеното до момента е подвиг. „Преди няколко часа кацнах в София след вчерашното гласуване в ЕП по пакета \"Мобилност\". Разбирам, че тези няколко часа един стратегически български повод да бъде подложен под съмнение“, каза Новаков. По думите му е положено съмнение как българската дипломация е направен пробив.\r\nДеница КИТАНОВА", "date": "2018.06.05", "title": "Андрей Новаков, ГЕРБ/ЕНП: В текстовете на мобилния пакет отхвърлихме изискването българските превозвачи да връщат шофьор в България на всеки 3 седмици"}
{"url": "http://www.focus-news.net/news/2018/06/05/2530252/v-ministerstvo-na-obrazovanieto-i-naukata-shte-badat-predstaveni-rezultatite-ot-natsionalnite-vanshni-otsenyavaniya-sled-iv-i-sled-vii-klas.html", "text": "На 6 юни 2018 г. в 12.30 часа в залата на VII етаж в Министерство на образованието и науката ще бъдат представени резултатите от националните външни оценявания след IV и след VII клас. Това съобщиха от пресцентъра на Министерство на образованието и науката.", "date": "2018.06.05", "title": "В Министерство на образованието и науката ще бъдат представени резултатите от националните външни оценявания след IV и след VII клас"}
{"url": "http://www.focus-news.net/news/2018/06/05/2530255/v-prisastvieto-na-balgarskiya-patriarh-neofit-umbalsm-n-i-pirogov-poluchi-darenie-ot-sofiyskata-sv-mitropoliya-za-detskata-reanimatsiya.html", "text": "В присъствието на Негово светейшество Българския патриарх и Софийски митрополит Неофит, клиниката по детска анестезиология на УМБАЛСМ „Н.И. Пирогов”  получи дарение от Софийската св. митрополия за Детската реанимация, предаде репортер на Агенция \"Фокус\". Това е апарат от последно поколение, който чрез бърз и лесен метод в рамките на 10 минути предоставя резултат за състоянието на системата на кръвосъсирване. Така се избягват ненужни кръвопреливания и стрес за децата. Много важна е и възможността за проследяване на ефекта от лечението. Дарението стана възможно чрез кампанията, инициирана от отдел „Милосърдие и благотворителност“ при Софийска света митрополия с благословението на Негово Светейшество Неофит, митрополит Софийския и патриарх Български. Кампанията имаше за цел събиране на средства и закупуване на този жизнено необходим апарат „Rotem Sygma”, на стойност 45 600 (четиридесет и пет хиляди и шестотин) лева.\r\nСвтейшият Български патриарх бе придружен от Негово преосвещенство Белоградчишки епископ Поликарп - викарий на Софийския митрополит, Негово високоблагоговейнство Ангел Ангелов - духовен надзорник на Софийска епархия и др. духовници. \r\nПрез изминалата година, в навечерието на празника Въведение Богородично - Деня на християнското семейство, отделът стартира кампанията и след като сумата бе събрана апаратът бе закупен. В каузата бяха вложени средства, завещани за благотворителни цели от приснопаметния Български патриарх Максим.\r\nТова е втората успешна кампания на отдела. Важно е да се припомни, че през миналата 2017 г., година на 11 октомври успешно завърши и първата кампания - закупуването на автоматичен хематологичен анализатор с петдеференциално броене на кръвни клетки, който беше предоставен на Клиниката по детска онкохематология на УМБАЛ „Царица Йоанна“ - ИСУЛ и улесни работата и подобри точността на резултатите от кръвните изследвания на малките пациенти.\r\nОсновен дарител бе Негово Светейшество патриарх Неофит, който дари цялата премия, с която бе отличен от Фонда за единството на православните народи, на стойност 10 000 долара. С негово благословение и Софийския епархийски съвет единодушно взе решение и отпусна 20 000 лева от бюджета на Софийската света митрополия за нуждите на дарителската кампания. \r\nТака Негово Светейшество Неофит Патриарх Български и митрополит Софийски и Софийската св. Митрополия се оказаха най-големите дарители в тези благотворителни кампании, ни припомнят от Софийска света митрополия. \r\nНикола ПЕТКОВ", "date": "2018.06.05", "title": "В присъствието на Българския патриарх Неофит УМБАЛСМ „Н. И. Пирогов” получи дарение от Софийската св. митрополия за Детската реанимация"}
{"url": "http://www.focus-news.net/news/2018/06/05/2530248/sofiyskiyat-apelativen-sad-ostavi-v-aresta-nachalnika-na-patna-politsiya-blagoevgrad-st-insp-danail-stoitsov.html", "text": "Софийският апелативен съд остави в ареста началника на „Пътна полиция“ - Благоевград – ст. инсп. Данаил Стоицов. Това каза за Радио „Фокус“ - Пирин Иван Чолаков, адвокат на ст. инсп. Стоицов. Той уточни, че остава в сила решението на Окръжен съд - Благоевград за парична гаранция в размер на 7 000 лв. за втория обвиняем – Бойко Иванов Шарков. Относно третия обвиняем - Никола Доганджийски, Иван Чолаков посочи, че срещу него изобщо не е имало искане за мярка за неотклонение от Прокуратурата, като той е с определена парична гаранция в размер на 6 000 лв. още при повдигането на обвинението от Окръжна прокуратура - Благоевград. „Ние ще направим всичко, което зависи от нас, за да съберем необходимите доказателства, които за момента липсват по делото и които сме сигурни, че много силно ще разколебаят обвинението. След като направим това нещо, веднага ще внесем ново искане за изменение на мярката за неотклонение. Нали разбирате, че при едностранчиво събирани доказателства до момента от Прокуратурата, беше очаквано да го задържи първоначално Съдът“, заяви адвокат Чолаков. Той допълни, че ще се събират свидетели и писмени доказателства, тъй като се твърди, че инсп. Стоицов е разрешил съпровождането на товарен автомобил, който е превозвал извънгабаритна техника за строежа на магистралата, с което според обвинението е ощетен държавният бюджет, но информацията с която разполага защитата е, че тази държавна такса в размер на 800 лева е внесена предварително. Чолаков подчерта, че не се обръща внимание на факта, че искането за това съпровождане е направено по надлежния ред и това, че инсп. Стоицов го е разрешил във време със забрана за товарен трафик, не създава предпоставки за пътни инциденти, а точно обратното – по-безопасно е, тъй като няма други товарни автомобили на пътя. Адвокатът на обвиняемия отбеляза, че в тази насока ще поискат и авто-техническа експертиза.„Фокус“ припомня, че: след специализираната акция на сектор „Вътрешна сигурност“ и Специализираната прокуратура в „Пътна полиция“ - Благоевград, която се проведе на 22 май, бяха повдигнати обвинения на двама души. Единият е Данаил Стоицов, началник на сектор „Пътна полиция“ при ОДМВР – Благоевград, на когото са повдигнати обвинения за четири престъпления – вземане на подкуп, използване на служебно положение, незаконно държане на огнестрелно оръжие и превишаване на правата си, чрез осигуряването на полицейски конвой за движението на тежкотоварна машина с извънгабаритна техника.\r\nДругото лице, което е привлечено като обвиняем е Бойко Шарков. Неговото обвинение е за подкуп, в който е участвал като помагач, улеснил е умишлено обвиняемият Данаил Стоицов да поиска и получи от различни лица подкуп.\r\nЗа времето през 2017 г. и 2018 г., в гр. Благоевград, при условията на продължавано престъпление, като помагач, обвиняемият Никола Доганджийски умишлено улеснил ст. инсп. Данаил Стоицов, в качеството му на началник на сектор „Пътна полиция“ при ОДМВР - Благоевград, да приеме пари, вещи и услуги с имуществен характер. Той създал условия за намиране на лица, желаещи да регистрират и идентифицират пътни превозни средства, както в гр. Благоевград, така и в и пунктовете за регистрация на ППС в РУ – Петрич и РУ – Гоце Делчев.\r\nВ нарушение на утвърдените правила били предоставяни регистрационни номера за МПС и ремаркета, теглени от тях, с комбинация от цифри по желание. Никола Доганджийски провеждал срещи и преговори, лично участвал в тях, както и уговарял размера на подкупа.\r\nНатали СТЕФАНОВА", "date": "2018.06.05", "title": "Софийският апелативен съд остави в ареста началника на „Пътна полиция“ - Благоевград – ст. инсп. Данаил Стоицов"}
{"url": "http://www.focus-news.net/news/2018/06/05/2530257/sport-dominik-tiym-e-na-polufinal-na-rolan-garos-sled-ubeditelna-pobeda-nad-aleksandar-zverev.html", "text": "Поставеният под номер седем в основната схема австриец Доминик Тийм се класира за полуфиналите на турнира от Големия шлем „Ролан Гарос“ за трета поредна година след убедителна победа в три сета над поставения под номер две германец Александър Зверев с 6:4, 6:2 и 6:1. На полуфиналите австриецът ще играе срещу победителя от мача между шампиона от 2016-а Новак Джокович и италианеца Марко Чекинато.", "date": "2018.06.05", "title": "Спорт: Доминик Тийм е на полуфинал на „Ролан Гарос“ след убедителна победа над Александър Зверев"}
{"url": "http://www.focus-news.net/news/2018/06/05/2530243/andrey-novakov-gerbenp-ima-tekstove-koito-ne-udovletvoryavat-na-100-pozitsiyata-ni-po-mobilniya-paket-no-si-spechelihme-strashno-mnogo-vreme-s-koeto-da-reshim-problema.html", "text": "Има текстове, които не удовлетворяват на 100% позицията ни по мобилния пакет, но си спечелихме страшно много време, с което да решим проблема. Това каза евродепутатът от ГЕРБ/ЕНП Андрей Новаков по време на брифинг в Народното събрание във връзка с мобилния пакет, предаде репортер на Агенция „Фокус“. Според него, ако не са били усилията на премиера Бойко Борисов и на министър Московски, сме щели  да говорим, колко голям е проблема и колко са щетите. По думите му има спорни текстове от 400 страници. „Спечелихме си повече от година и половина, за да намерим компромис там. Ако бяхме загубили от септември вече щяхме да говорим за това, кога започваме да ги изпълняваме, кога българските фирми трябваше да наемат още три отдела счетоводители, за да следят законодателството на още 27 държави-членки“, каза той. \r\nДеница КИТАНОВА", "date": "2018.06.05", "title": "Андрей Новаков, ГЕРБ/ЕНП: Има текстове, които не удовлетворяват на 100% позицията ни по мобилния пакет, но си спечелихме страшно много време, с което да решим проблема"}
{"url": "http://www.focus-news.net/news/2018/06/05/2530259/api-vremenno-e-ogranicheno-dvizhenieto-po-pat-i-1-montana-vidin-v-rayona-na-selo-medovnitsa-poradi-patnotransportno-proizshestvie.html", "text": "Временно е ограничено движението по път I-1 Монтана - Видин в района на село Медовница поради пътнотранспортно произшествие с тежкотоварен автомобил и разлив на гориво на пътя. Това съобщиха от пресцентъра на Агенция \"Пътна инфраструктура\". Обходният маршрут е път lll-114 Ружинци - Тополовец - път lll-112 Тополовец - Добри дол - път ll-11 Добри дол - Арчар - Дунавци.", "date": "2018.06.05", "title": "АПИ: Временно е ограничено движението по път I-1 Монтана - Видин в района на село Медовница поради пътнотранспортно произшествие"}
{"url": "http://www.focus-news.net/news/2018/06/05/2530247/hristo-hristov-prevozvach-realisti-sme-za-mobilniya-paket-no-e-rano-da-piruvame.html", "text": "Реалисти сме за мобилния пакет,но е рано да пируваме. Това каза превозвачът Христо Христов по време на брифинг в Народното събрание, предаде репортер на Агенция „Фокус“.  „Реалисти сме и е рано да пируваме от това, тъй като свършеното до момента е само първата крачка. Тя наистина е много важна. Оттук нататък това, което излиза по пресата ще се разбере през следващите дни точно как е записано“, поясни Христов. Той призова политиците да се обединят в подкрепата за превозвачите. На въпрос дали остават в сила готовността на превозвачите за протести, той поясни, че те са готови да реагират. \r\nДеница КИТАНОВА", "date": "2018.06.05", "title": "Христо Христов, превозвач: Реалисти сме за мобилния пакет, но е рано да пируваме"}
{"url": "http://www.focus-news.net/news/2018/06/05/2530249/agentsiya-fokus-publikuva-resheniyata-na-komisiyata-po-transport-i-turizam-na-evropeyskiya-parlament-svarzani-s-paket-mobilnost.html", "text": "Агенция „Фокус“ публикува без редакторска намеса информация за гласуването в Комисията по транспорт и туризъм на Европейския парламент на 4 юни 2018 г. за конкуренцията на пазара на автомобилни превози в ЕС и условията на труд на водачите.", "date": "2018.06.05", "title": "Агенция „Фокус“ публикува решенията на Комисията по транспорт и туризъм на Европейския парламент, свързани с пакет „Мобилност“"}
{"url": "http://www.focus-news.net/news/2018/06/05/2530254/predsedatelyat-na-nova-demokratsiya-kiriakos-mitsotakis-ne-priznavame-makedonskata-natsionalnost-i-makedonskiya-ezik.html", "text": "Конституционни промени, отстраняване на иредентизма, взаимно приемливо име за всички употреби, без македонска националност и македонски език са условията за решаване на спора за името на Македония, според лидера на най-голямата гръцка опозиционна партия Нова Демокрация Кириакос Мицотакис, цитиран от скопският телевизионен канал „Сител“.\r\nВ изказване пред високопоставени членове на партията, Мицотакис посочи, че договор, който не задоволява националните интереси на Гърция, няма да бъде приет от Нова Демокрация.\r\n„Ние, като партия, оставаме твърдо на нашата позиция. Решението трябва да бъде едно за всичко и да съдържа три елемента: промяна на Конституцията на Скопие, отстраняване на всички иредентистки елементи, включително националността и езика. Македонската националност и македонския език няма да бъдат приети. Едно име за цялостна употреба в и извън границите и взаимноприемливо име, което няма да разваля отношенията между двете страни още на следващия ден“, разясни Мицотакис, според когото тази позиция е честна, реална и патриотична и гарантира обединението на гърците около нея.\r\nПредседателят на Нова Демокрация отправи остри критики към правителството на СИРИЗА (Съюза на радикалната левица) и най-вече към външния министър Никос Коцияс, който, според Мицотакис, повече защитава аргументите на Македония, отколкото гръцкия национален интерес, съобщи кореспондентът на МИА от Атина.\r\n„Ципрас и в бъдеще е опасен за националните интереси и неговото правителство не притежава необходимата сериозност, за да се справя с критични национални въпроси и това трябва да го разбере не само Ципрас, но и господин Коцияс, който често пъти изглежда все едно, че брани аргументите на нашите съседи, отколкото интересите на страната, както направи и вчера в телевизионното си интервю“, заяви гръцкият политик.\r\nСпоред лидера на най-голямата гръцка опозиционна партия, Ципрас се опитва да постигне договор с Македония на всяка цена.\r\n„Това, което виждаме е агония, голяма агония, търси се решаване на скопския въпрос на всяка цена и колкото е възможно по-бързо, което ще послужи на международните им цели и всичко това се случва в момент, когато правителството няма никаква политическа легитимност, за да постигне международен договор. От чие име преговаря днес Ципрас? Преговаря като премиер, който има подкрепата на всички членове на кабинета си и цялото парламентарно мнозинство или преговаря само като лидер на СИРИЗА?“ – изтъкна Мицотакис и бе категоричен, че „такова нещо не се е случвало при нито едно гръцко правителство“.\r\nПревод и редакция:", "date": "2018.06.05", "title": "Председателят на Нова Демокрация Кириакос Мицотакис: Не признаваме македонската националност и македонския език"}
{"url": "http://www.focus-news.net/news/2018/06/05/2530262/ministar-nikolay-nankov-opredeli-pobeditelite-v-sastezanieto-moyat-grad-e-moyata-krepost-za-yugozapadna-balgariya-sled-izpit-na-uchenitsite-s-vaprosi-po-istoriya-i-geografiya.html", "text": "Отборът на Област Перник спечели втория полуфинал на образователно-патриотичната кампания на МРРБ „Моят град е моята крепост“ за областите от Югозападна България, който се проведе в Кюстендил. Това съобщиха от пресцентъра на Министерство на регионалното развитие и благоустройството. Над 460 ученици и техните преподаватели изпълниха голямата зала на Драматичен театър „Крум Кюлявков“, за да подкрепят своите фаворити.\r\nВ ролята на изпитващи на сцената бяха актьорите Димитър Рачков и Васил Василев – Зуека, а помощ на състезателите оказваше водещата на „Аз обичам България“ Евелина Павлова. Участие в надпреварата взеха 12 ученика от 5-и, 6-и и 7-и клас, които бяха разпределени в 6 отбора, формирани от областите Благоевград, Кюстендил, Перник, Пазарджик, София - град и София област. Втори се класира отборът на домакините, като битката за титулярното място бе изключително оспорвана. Третото място зае отборът на София област.\r\nКупата бе завоювана след изпълнение на „дузпи“ под формата на допълнителни въпроси от председателя на журито – министъра на регионалното развитие и благоустройството Николай Нанков. Останалите членове на журито бяха заместник-министъра на регионалното развитие и благоустройството Деница Николова, заместник-министърът на образованието и науката Таня Михайлова, областният управител Виктор Янев и кметът на Община Кюстендил Петър Паунов. Като победител Област Перник ще представлява региона по време на финала на инициативата, който ще се състои през  есента в София. \r\nДецата  премериха знания в три състезателни кръга. В първия от тях всеки отбор отговаряше на два въпроса за родния му край, свързани с културно-исторически обекти, обновени и социаизирани за туристически посещения по ОПРР. Във втори кръг участниците трябваше да познаят изпълнителя и името на песен. Последният кръг, включва въртене на „колело на късмета“ с имената на всичките 28 области, а всеки отбор трябваше да отговори на въпроси за района, който му се падна след завъртане на колелото. \r\n„Кампанията „Моят град е моята крепост“ е изцяло патриотична, а целта ни е да създадем и възпитаме, заедно с учителите и родителите, у децата висок дух и ценности, за които всеки говори, но малко предлага. Младото поколение трябва да изпитва любов към родния край, да знае, че във всеки български град се случва нещо добро, което да задържи хората”, коментира министър Нанков. По думите му моралните ценности във все по-голяма степен изчезват от младите поколения, а те също са важни за възпитанието им освен знанията и уменията, за да бъдат достойни българи и гордост за регионите си.\r\nМинистър Нанков коментира още, че Кюстендил не е избран случайно като домакин на инициативата. Общината е сред най-добрите бенефициенти по Оперативна програма “Региони в растеж“ 2014-2020 г., с чието финансиране  се организира кампанията. \r\nВ момента проектите, които община Кюстендил изпълнява с европейско финансиране от програмата са в размер на 18 млн. лв. Министърът напомни, че общините „отличници“, бенефициенти на ОПРР ще имат възможност догодина да получат допълнително финансиране за обекти в областта на модернизиране на образователната инфраструктура, обновяване на градска среда и мерки за енергийна ефективност на база преразпределение на неусвоен ресурс. \r\n След втория полуфинал на “Моят град е моята крепост“, в началото на новата учебна година, през месец септември, ще се проведат още два за останалите региони от страната, чиито домакини ще са Габрово и Стара Загора.", "date": "2018.06.05", "title": "Министър Николай Нанков определи победителите в състезанието \"Моят град е моята крепост\" за Югозападна България след изпит на учениците с въпроси по история и география"}
{"url": "http://www.focus-news.net/news/2018/06/05/2530264/montana-v-riosv-se-provede-rabotna-sreshta-za-upravlenie-na-stroitelnite-otpadatsi.html", "text": "В Информационния център на РИОСВ – Монтана се проведе работна среща, касаеща управлението на строителните отпадъци с представители на Община Монтана и Областна администрация Монтана, съобщиха за Радио „Фокус“-Видин от РИОСВ. Дискутирани са актуалните проблеми свързани с тяхното депониране и обезвреждане, отреждане на площадки и изграждане на съоръжения за оползотворяването им. Задълженията на местните власти е контролът и управлението на дейностите със строителни отпадъци и при изпълнение на инфраструктурни проекти.", "date": "2018.06.05", "title": "Монтана: В РИОСВ се проведе работна среща за управление на строителните отпадъци"}
{"url": "http://www.focus-news.net/news/2018/06/05/2530260/pazardzhik-okrazhniyat-sad-shte-zasedava-na-6-yuni-po-deloto-za-razprostranenie-ideite-na-idil.html", "text": "Окръжният съд в Пазарджик ще проведе от 09.30 часа 6 юни поредното си заседание по делото срещу 14 обвиняеми за разпространение идеите на терористичната организация „Ислямска държава”. Това съобщи за Радио „Фокус” – Пазарджик Маринела Георгиева от администрацията на съда. Съдия-докладчик по делото е Кристина Пунтева. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2018.06.05", "title": "Пазарджик: Окръжният съд ще заседава на 6 юни по делото за разпространение идеите на ИДИЛ"}
{"url": "http://www.focus-news.net/news/2018/06/05/2530258/samolet-e-3a-ot-sastava-na-silite-za-ranno-preduprezhdenie-i-kontrol-na-nato-beshe-predstaven-na-letishte-sofiya.html", "text": "„Днес е знаков ден, тъй като на летище \"София\" посрещаме един от самолетите на Компонента E-3A (AWACS) от състава на Силите за ранно предупреждение и контрол на НАТО. За нас това посещение е демонстрация на единството на Алианса, на България като член на НАТО и като част от общата система за противовъздушна отбрана на Алианса. Самолетите AWACS отработват действия по разузнаване и радиоелектронно управление на авиационните средства и в интерес на въздушната отбрана на България“. Това каза заместник-министърът на отбраната Атанас Запрянов днес на летище \"София\" по време на статичния показ на самолет на НАТО E-3A, оборудван със система за далечно радиолокационно откриване и управление (AWACS), съобщиха от пресцентъра на Министерство на отбраната.\r\n„Посещението на самолет E-3A (AWACS) е символ на единството на страните-членки и усилието на България да модернизира своите Военновъздушни сили по изискванията на НАТО, както и израз на нашето желание да допринасяме за колективната отбрана и в областта на военновъздушния компонент“, каза още заместник-министър Запрянов.  \r\n„В сложната геополитическа обстановка изпълнението на задачите на Въоръжените сили на страните-членки на НАТО изисква повече колективни усилия и достатъчно ресурси, като същевременно се отчитат националните приоритети и особености. Самолетите Е-3А предоставят на Авиационния оперативен център (АОЦ) изключително ценна информация за въздушната обстановка, далеч извън покритието на нашите радари, осъществяват обмен на оперативна информация“, каза заместник-командирът на Военновъздушните сили бригаден генерал Петьо Мирчев. \r\nПосещението на самолет Е-3А се организира от Командването на българските Военновъздушни сили по инициатива на Обединеното военновъздушно командване на НАТО – Рамщайн, Германия, и е израз на ангажираността на Алианса към сигурността на Югоизточния регион на Европа.\r\nБригаден генерал Мирчев посочи, че необходимостта от добра подготовка и взаимодействие между военновъздушните сили на страните-членки на НАТО е не просто самоцел, а резултат от новите реалности в стратегическата среда. Той отбеляза, че през тази година българските Военновъздушни сили ще участват в 12 съвместни учения и тренировки със съюзници от НАТО, които правят впечатление не само с по-големия брой участници, но и с по-голямата сложност на изпълняваните задачи. \r\n„Системата Е-3А AWACS като част от Силите на НАТО за далечно радиолокационно откриване и управление е ключов елемент от мерките за гарантиране на сигурността на съюзниците от НАТО. Ние подкрепяме действията по възпиране и отбрана и даваме своя принос, като сили с висока степен на готовност, към водещите въздушни елементи на Силите за отговор на НАТО“, посочи в изказването си бригаден генерал Карстен Щойе - командир на компонента E-3A (AWACS) от състава на Силите за ранно предупреждение и контрол на НАТО в Гайленкирхен, Германия. \r\n„Присъствието ни днес на международното летище София изпраща ясно послание: България е неотделима част от семейството на НАТО и ние, като съюзници, сме готови да се отбраняваме и не преставаме да бъдем бдителни“,  заяви той.\r\nБригаден генерал Карстен Щойе отбеляза, че след 2014 г.  като част от мерките за гарантиране на сигурността на съюзниците са изпълнени повече от 1400 мисии и са осъществени 11 000 летателни часа в европейското въздушно пространство на НАТО.  \r\nСтатичният показ на самолета на НАТО  Е-3А „AWACS“ наблюдаваха и участниците в тридневната планираща конференция на Силите на НАТО за далечно радиолокационно откриване и управление, която се провежда в България.", "date": "2018.06.05", "title": "Самолет E-3A от състава на Силите за ранно предупреждение и контрол на НАТО беше представен на летище \"София\""}
{"url": "http://www.focus-news.net/news/2018/06/05/2530266/snezhana-paskaleva-yuzdp-162-000-balkanski-pastarvi-shte-badat-razseleni-tazi-godina-v-planinskite-pritotsi-na-rekite-struma-mesta-vit.html", "text": "162 000 балкански пъстърви ще бъдат разселени тази година в планинските притоци на реките Струма, Места, Вит. Това каза за Радио „Фокус“-Пирин Снежана Паскалева, експерт по връзки с обществеността към Югозападно държавно предприятие (ЮЗДП). „Това е четвърта поред кампания на Югозападното държавно предприятие, насочена към опазване на биологичното разнообразие и подпомагане на естественото възпроизводство на балканска пъстърва като местен вид чрез зарибяване. Близо 26 000 лева е предвиденият финансов ресурс за закупуване на нулевогодишните рибки, които са с размер от 0.5 до 1 грам“, каза Паскалева.\r\n По думите й зарибяването вече е в ход и продължава до 7 юни, като се извършва на територията на 23 поделения на предприятието. „Това са държавните ловни стопанства „Витошко-Студена”, „Дикчан” и „Осогово” и държавните горски стопанства в Белица, Белово, Благоевград, Гърмен, Добринище, Дупница, Елешница, Етрополе, Катунци, Кресна, Кюстендил, Места, Невестино, Първомай, Рилски манастир, Рибарица, Самоков, Сандански, Черни Вит, Якоруда“, каза Снежана Паскалева. Зарибителният материал от балканска пъстърва е произведен в рибовъдно стопанство „Тошков чарк”. Транспортира се в найлонови чували с кислород и е придружен с ветеринарномедицински сертификат и документ за произход.\r\nЛора КАЛЧЕВА", "date": "2018.06.05", "title": "Снежана Паскалева, ЮЗДП: 162 000 балкански пъстърви ще бъдат разселени тази година в планинските притоци на реките Струма, Места, Вит"}
{"url": "http://www.focus-news.net/news/2018/06/05/2530261/dha-parviyat-turski-korab-za-morski-sondazhi-na-petrol-i-gaz-akostira-v-pristanishte-antaliya-i-sled-dva-dni-zapochva-aktivni-prouchvaniya-v-sredizemno-more.html", "text": "Първият турски кораб за активни морски сондажи на петрол и газ пусна котва в пристанище Анталия, предаде информационната агенция Догу хабер ажансъ (ДХА). Специализираният кораб „Фатих” е закупен от Турската петролна корпорация (TPAO) от Норвегия и в продължение на 6 месеца е дооборудван в пристанище в провинция Коджаели на Мраморно море. Първото му плаване е до пристанище Анталия, а след 2 дни „Фатих” започва активни сондажни дейности в района на Източното Средиземноморие, посочва още ДХА.\r\nПревод и редакция:", "date": "2018.06.05", "title": "ДХА: Първият турски кораб за морски сондажи на петрол и газ акостира в пристанище Анталия и след два дни започва активни проучвания в Средиземно море"}
{"url": "http://www.focus-news.net/news/2018/06/05/2530268/smolyan-zam-kmetat-marin-zahariev-nagradi-pobeditelite-v-konkursa-dobrotata-v-moya-klas.html", "text": "Зам.-кметът Марин Захариев награди победителите  в конкурса „Добротата в моя клас”. Той им връчи Плакет от кмета Николай Мелемов и поздравителни адреси. Това съобщиха от пресцентъра на Общината. Инициативата е на Местната комисия за борба с противообществените прояви на малолетните и непълнолетните и Община Смолян. \r\n\"Активното ви участие в тази благородна инициатива  доказва, че вие цените добротата, като едно от най-важните човешки качества. Добротата е израз на възпитание и култура. Тя трябва да съпътства нашето ежедневие, да осмисля взаимоотношенията между хората, да се проявява в радост и беда. Вярваме, че всяко дете е добро, но всички деца обединени в една кауза се превръщат в добротворци\", заяви зам.-кметът Захариев. \r\nНа награждаването присъства и секретарят на Община Смолян Момчил Николов.", "date": "2018.06.05", "title": "Смолян: Зам.-кметът Марин Захариев награди победителите  в конкурса „Добротата в моя клас\""}
{"url": "http://www.focus-news.net/news/2018/06/05/2530267/mon-blizo-8-000-petoklasnitsi-shte-proveryat-znaniyata-si-po-istoriya-i-po-geografiya-chrez-vanshno-otsenyavane.html", "text": "Близо 8 000 петокласници ще проверят знанията си по история и цивилизации и по география и икономика чрез външно оценяване, което ще се проведе тази седмица. Това съобщиха от пресцентъра на Министерство на образованието и науката. Участниците в изследванията са избрани чрез представителна извадка, като те няма да получат оценки. Резултатите им ще служат за мониторинг на постиженията по двата предмета.\r\nНа 6 юни е външното оценяване по история, което има за цел да проследи как учениците се справят с новата учебна програма. То обхваща 1 800 деца от 78 училища в страната. Измерването ще започне в 10.00 часа за децата, които са първа смяна, и в 13.00 часа за обучаващите се следобед. На 7 юни в същите часове ще се проведе и изследването по география. В него трябва да се включат други 6000 ученици от 215 училища във всички региони на страната. Тестът ще включва 25 задачи – 18 с избираем отговор и 7 със свободен. Анализът на резултатите ще има за цел да се проследи връзката между обема на учебното съдържание и образователните изисквания в новата учебна програма по предмета в V клас, както и дали учебното време е достатъчно за преподаването на материала. Това ще предостави възможност за оптимизиране на учебната програма при необходимост.\r\nИнструментариумът за измерванията е подготвен от Центъра за оценяване в предучилищното и училищното образование съвместно с дирекция „Съдържание в предучилищното и училищното образование“ в МОН и с Асоциацията на професионалните географи и регионалисти.", "date": "2018.06.05", "title": "МОН: Близо 8 000 петокласници ще проверят знанията си по история и по география чрез външно оценяване"}
{"url": "http://www.focus-news.net/news/2018/06/05/2530269/burgas-okrazhniyat-sad-zadarzha-pod-strazha-mazh-obvinen-v-opit-za-ubiystvo-na-poveche-ot-edno-litse.html", "text": "По искане на Окръжна прокуратура – Бургас, съдът задържа под стража Михаил С. Той е обвинен за това, че на 2 юни 2018 г. в к.к. Слънчев бряг, извършил опит за убийство на повече от едно лице (като едно от лицата е починало), който е останал недовършен поради независещи от обвиняемия причини. Това съобщиха от пресцентъра на Окръжна прокуратура – Бургас.\r\nСпоред прокурора налице е обосновано предположение за това, че Михаил С. е извършил престъплението, за което му е повдигнато обвинение. Представителят на държавното обвинение бе категоричен, че обвиняемият може да се укрие или да извърши ново престъпление. Съдът прие мотивите на прокурора и задържа под стража Михаил С. Определението на Окръжен съд – Бургас може да бъде обжалвано пред Апелативния съд в града.", "date": "2018.06.05", "title": "Бургас: Окръжният съд задържа под стража мъж, обвинен в опит за убийство на повече от едно лице"}
{"url": "http://www.focus-news.net/news/2018/06/05/2530265/bdzh-patnicheski-prevozi-eood-prodava-edinstveno-dalgotrayni-materialni-aktivi-razpolozheni-varhu-terena-na-podelenie-patnicheski-prevozi-plovdiv.html", "text": "„БДЖ - Пътнически превози” ЕООД продава единствено дълготрайни материални активи, разположени върху Поделение пътнически превози - Пловдив. Това съобщиха от пресцентъра на БДЖ. Във връзка с появилата се информация в публичното пространство, свързана с изказвания на общинския съветник от Пловдив Николай Радев, БДЖ прави следното уточнение:\r\n\"Обект на предстоящия търг с тайно наддаване са дълготрайните материални активи по смисъла на Закона за счетоводството, предоставени на 22 февруари 1966 г. за ползване и развиване на спортна дейност на ЖПУ - Пловдив (към днешна дата: Поделение пътнически превози - Пловдив). Земята, върху която те са разположени, е публично-общинска собственост.\r\nОт посоченото по-горе е видно, че „БДЖ - Пътнически превози” ЕООД продава единствено и само дълготрайните материални активи, разположени върху терена. Дружеството няма право да се разпорежда със земята, която е публично-общинска собственост.\r\nСтартовата цена за провеждане на търга е сформирана на база извършена оценка на дълготрайните материални активи от независим лицензиран оценител, външен за дружеството.\r\nЗа да не бъде допускано отново грешно тълкуване на обекта на търга с тайно наддаване, обръщаме внимание, че никъде в обявлението няма посочена информация за продажба на земя, парцел и т.н. или, че за дълготрайните активи, предмет на търга, има учредено право на строеж или др. вещно право. \r\nВ случай, че необосновано продължат да се тиражират твърдения, че „БДЖ-Пътнически превози” ЕООД продава активите си „на безценица”, дружеството ще търси правата си за уронване на доброто си име по съдебен ред\".", "date": "2018.06.05", "title": "„БДЖ - Пътнически превози” ЕООД продава единствено дълготрайни материални активи, разположени върху терена на Поделение пътнически превози - Пловдив"}
{"url": "http://www.focus-news.net/news/2018/06/05/2530256/andrey-novakov-gerbenp-sled-glasuvaneto-na-mobilniya-paket-v-transportnata-komisiya-kam-evropeyskiya-parlament-nastroeniyata-po-temata-v-saveta-se-promenyat.html", "text": "След гласуването на мобилния пакет в Транспортната комисия към Европейския парламент настроенията по темата в Съвета се променят. Това каза евродепутатът Андрей Новаков от ГЕРБ/ЕНП по време на брифинг в Народното събрание, предаде репортер на Агенция „Фокус“.. По думите му едва ли след това гласуване никой няма да отваря пакета наново. „Спокоен съм. Това беше най-големият препъни камък, който прескочихме. Надявам се само никой особено по време на българско председателство от опозицията да излезе и да каже на черното бяло“, поясни Новаков. Според него довечера този, който създава паника сред транспортния бранш ще спи спокойно със съзнанието, че е направил нещо хубаво. „Не казвам да празнуваме, а да се радваме, когато имаме истински поводи за това“, подчерта евродепутатът. \r\nДеница КИТАНОВА", "date": "2018.06.05", "title": "Андрей Новаков, ГЕРБ/ЕНП: След гласуването на мобилния пакет в Транспортната комисия към Европейския парламент настроенията по темата в Съвета се променят"}
{"url": "http://www.focus-news.net/news/2018/06/05/2530270/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския контролно-пропусквателен пункт. Трафикът към този час на деня е слабо натоварен. Няма образували се колони от чакащи автомобили. Пътят в посока граничния пункт е мокър. Няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.06.05", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/05/2530271/burgas-rayonnata-prokuratura-vnese-protest-sreshtu-opredelenie-na-sada-s-koeto-ne-e-nalozhena-myarka-za-neotklonenie-na-obvinyaem.html", "text": "Районна прокуратура – Бургас внесе протест срещу определение на съда, с което не е наложена мярка за неотклонение на Диян Г. Това съобщиха от пресцентъра на Районна прокуратура – Бургас. Той е обвинен в тежко умишлено престъпление, а именно за това, че на 21 май 2018 г. в гр. Бургас, в офис на търговско дружество, като съизвършител с неустановени към момента лица, принудил мъж да извърши нещо противно на волята му – да подпише документ, с който декларира, че желае дължимата от търговското дружество сума (в размер от 7200 лв.) по прекратен договор за финансов лизинг, да бъде преведена по банкова сметка на жена, като употребил за това сила – нанесъл му удари по тялото и главата. Заседанието на Окръжен съд – Бургас e насрочено за 6 юни 2018 г.", "date": "2018.06.05", "title": "Бургас: Районната прокуратура внесе протест срещу определение на съда, с което не е наложена мярка за неотклонение на обвиняем"}
{"url": "http://www.focus-news.net/news/2018/06/05/2530263/veliko-tarnovo-za-treta-poredna-godina-v-svishtov-se-provede-turnir-po-futbol-za-kupata-na-kmeta.html", "text": "В два поредни дни български и чуждестранни футболисти мериха сили на терените на градски стадион „Академик” и на Стопанска академия в Свищов, на Турнира по футбол за Купата на кмета. Поради засилващия се интерес, тази година в Свищов пристигнаха отбори от Румъния и Украйна, което направи турнира международен, съобщиха от пресцентъра на Общината.\r\nВ групата на Футбол `9 победители станаха децата от украинския град Кременчук, които във финалния мач мериха сили с футболистите от „Локомотив” (Горна Оряховица). Трети в класирането на тази възрастова група остана отборът на „Чумерна” (Елена), четвърти са футболистите на град Зимнич (Румъния), пети – домакините от „Академик” (Свищов) и шести – „Стрела” (с. Ореш).\r\nВ групата от Футбол `11 футболистите на „Етър” (Велико Търново) надделяха в спора за първото място. Те се наложиха категорично над „Академик”, които останаха втор в крайното класиране. Трети място заслужиха футболистите от Кременчук, следвани в класирането от тимовете на „Чумерна” (Елена) и „Локомотив” (Горна Оряховица).\r\nТурнирът по традиция бе закрит от кмета на община Свищов Генчо Генчев, който благодари на всички участници за спортсменската игра. Той връчи лично купите на победителите и им пожела да бъдат здрави и да постигат много успехи на спортния терен.\r\nНа турнира бяха връчени и индивидуални отличия, които бяха връчени на изявените участници от председателя на Общински съвет – Свищов д-р Кристиян Кирилов, зам.-кмета Борислав Замфиров и секретаря на Общината Любомира Петрова.\r\nПри децата от Футбол `9 голмайстор на турнира стана Кристиян Славчев от „Локомотив” (Горна Оряховица),  най-полезен състезател – Опрашко Захар от Кременчук,  а  най-коректен – Димчо Михайлов от „Чумерна” (Елена).\r\nВ групата Футбол `11 за голмайстор на турнира награда получи Захари Атанасов от „Етър” (Велико Търново), а Евгени Дочев от „Академик” получи отличието за най-добър вратар. Петър Цанев от „Чумерна” – бе отличен катоа най-коректен състезател, а Яник Юри от Кременчук – за най-полезен играч.\r\nС купи от турнира си тръгнаха първите три отбора в класирането и в двете групи, а всички участвали отбори получиха грамоти и медали за участие.", "date": "2018.06.05", "title": "Велико Търново: За трета поредна година в Свищов се проведе турнир по футбол за Купата на кмета"}
{"url": "http://www.focus-news.net/news/2018/06/05/2530273/pregled-na-mezhdunarodnite-novini-do-18-chasa-agentsiya-fokus.html", "text": "Европейските страни във вторник констатираха, че са далеч от това да постигнат консенсусно решение за промяна на правилата за предоставяне на убежище на мигрантите и бежанците преди крайния срок в края на този месец и посочиха като причина за това „влошения политически климат“ заради победата на десните партии в Италия и други страни, предава AFP.\r\nДелегатите на ключовата среща на министрите на вътрешните работи и други официални лица от страните членки в Люксембург бяха критични и дори се противопоставиха на компромисния план на България за това как да се преодолее разделението Изток – Запад по въпроса за реформите преди срещата на върха на ЕС в Брюксел на 28 и 29 юни.\r\n„Франс прес“ уточнява, че България в момента е ротационен председател на Съвета на ЕС.\r\n„Сегашното състояние на преговорите е неприемливо“, заяви Щефан Майер, който бе един от представителите на германското вътрешно министерство. „Не сме готови да приемем плана“.\r\nМайер, чиято страна е топ дестинация за мигрантите, заяви, че Италия и някои източноевропейски страни също са критикували поне части от плана. Министърът на миграцията на Швеция Хелън Фритцон, друга страна предпочитана от бежанците, смята, че шансовете за постигане на компромис са намалели след успехите на крайно-десните партии на изборите в Италия и Словения.\r\n„Обстановката е по-трудна, политическият климат в Европа се влоши“, заяви тя пред репортерите.\r\nВ хода на първата си реч като министър-председател, новият италиански лидер Джузепе Конти призова за „задължително“ и „автоматично“ преразпределение на бежанците сред европейските страни.\r\nРадикалният, както го определя френската агенция, вътрешен министър на Италия и председател на партия „Лигата“ Матео Салвини отделно посочи, че предложените реформи обричат Италия и другите средиземноморски страни да продължат да носят бремето на безпрецедентната миграционна криза в ЕС.\r\nПрез декември европейските лидери поставиха краен срок до юни за реформиране на т.нар. Дъблински регламент и създаване на постоянен механизъм за справяне с мигрантите в случай на ново изостряне на ситуацията.\r\nСпоред тези правила, страните, в които бежанците влизат в Европейския съюз трябва да обработят молбите им за предоставяне на убежище. Италия, Гърция и Испания са основните места, през които мигрантите влизат в Европа, като френската агенция припомня, че постигнатите от ЕС договорки с Турция и някои либийски фракции са помогнали за забавянето, поне засега, на мигрантския поток към Европа след пика му през 2015 година.\r\nУнгария, Полша, Чехия и Словакия или директно отказаха, или се съпротивляваха да приемат мигранти след като Европейската комисия наложи квотите за прием на част от бежанците през 2015 година, като мярка, която да намали тежестта върху страните на първа линия, като Италия и Гърция.\r\n***Конституционни промени, отстраняване на иредентизма, взаимно приемливо име за всички употреби, без македонска националност и македонски език са условията за решаване на спора за името на Македония, според лидера на най-голямата гръцка опозиционна партия Нова Демокрация Кириакос Мицотакис, цитиран от скопският телевизионен канал „Сител“.\r\nВ изказване пред високопоставени членове на партията, Мицотакис посочи, че договор, който не задоволява националните интереси на Гърция, няма да бъде приет от Нова Демокрация.\r\n„Ние, като партия, оставаме твърдо на нашата позиция. Решението трябва да бъде едно за всичко и да съдържа три елемента: промяна на Конституцията на Скопие, отстраняване на всички иредентистки елементи, включително националността и езика. Македонската националност и македонския език няма да бъдат приети. Едно име за цялостна употреба в и извън границите и взаимноприемливо име, което няма да разваля отношенията между двете страни още на следващия ден“, разясни Мицотакис, според когото тази позиция е честна, реална и патриотична и гарантира обединението на гърците около нея.\r\nПредседателят на Нова Демокрация отправи остри критики към правителството на СИРИЗА (Съюза на радикалната левица) и най-вече към външния министър Никос Коцияс, който, според Мицотакис, повече защитава аргументите на Македония, отколкото гръцкия национален интерес, съобщи кореспондентът на МИА от Атина.\r\n„Ципрас и в бъдеще е опасен за националните интереси и неговото правителство не притежава необходимата сериозност, за да се справя с критични национални въпроси и това трябва да го разбере не само Ципрас, но и господин Коцияс, който често пъти изглежда все едно, че брани аргументите на нашите съседи, отколкото интересите на страната, както направи и вчера в телевизионното си интервю“, заяви гръцкият политик.\r\nСпоред лидера на най-голямата гръцка опозиционна партия, Ципрас се опитва да постигне договор с Македония на всяка цена.\r\n„Това, което виждаме е агония, голяма агония, търси се решаване на скопския въпрос на всяка цена и колкото е възможно по-бързо, което ще послужи на международните им цели и всичко това се случва в момент, когато правителството няма никаква политическа легитимност, за да постигне международен договор. От чие име преговаря днес Ципрас? Преговаря като премиер, който има подкрепата на всички членове на кабинета си и цялото парламентарно мнозинство или преговаря само като лидер на СИРИЗА?“ – изтъкна Мицотакис и бе категоричен, че „такова нещо не се е случвало при нито едно гръцко правителство“.\r\n***Платформата на косовското правителство за диалога Белград – Прищина, в която се предвиждаше главен преговарящ от страна на Прищина да е президента Хашим Тачи, беше свалена от дневния ред на местния парламент във вторник. Това се е случило по нареждане на премиера Рамуш Харадинай, пише базираното в Прищина албанско електронно издание Gazeta Express, като пояснява, че това се е случило след сериозната критика от страна на опозиционните партии, които оспорват ролята на държавния глава като главен преговарящ в диалога, който се провежда с посредничеството на Европейския съюз.\r\nМинистърът на труда и социалната политика Скендер Речица, от името на правителството, направи предложение за изваждане на Платформа за диалога със Сърбия от дневния ред на парламента, за да „се даде повече време за възприемане на вътрешен консенсус“.\r\nПрищинското издание коментира, че опозиционните партии –„Демократичната лига на Косово“ (ЛДК), Движение „Самоопределение“ и Социалдемократическата партия (СДП), вече бяха предупредили, че техните депутати няма да подкрепят платформата на правителството в парламента и са срещу даването на водеща роля в диалога с Белград на Хашим Тачи. ЛДК излезе със съобщение до пресата в понеделник, в което обяви, че правителствената платформа „не е сериозна“ и техните пратеници в парламента няма да я подкрепят. От „Самоопределение“ пък заявиха, че държавният глава няма компетенциите да води диалога със Сърбия и поискаха създаване на парламентарна комисия, която да разгледа и анализира всички постигнати със Сърбия споразумения до момента. Представителите на СДП, също в понеделник, заявиха, че не подкрепят плана на правителството, защото в него се неглижира парламента.\r\n*** За първи път в историята, приемът по случай Деня на Русия на 12 юни ще бъде даден в Ерусалим, една година, след като страната премести посолството си в Западната част на Свещения град. До сега приемите винаги са давани в района на Тел Авив, пише израелското електронно издание The Jerusalem Post.\r\nСъбитието ще се проведе в Сергеевия двор – където, до връщането му на Русия през 2012 година, са се помещавали офисите на Общността за защита на природа в Израел. Говорител на посолството на Москва е подчертал, че сградата е върната на руснаците от Израел през 2008 година.\r\n„На първо място, ние вярваме, че този комплекс символизира нашата култура и традиции и е истинска частица от Русия в земята на Израел и в Близкия Изток, като цяло“, добави още дипломатическият представител. Изданието обяснява, че Сергеевия двор е част от историческата част на Ерусалим.\r\nДенят на Русия, продължава JPost, отбелязва приемането на Декларацията за независимостта на Руската съветска федеративна социалистическа република (РСФСР) на 12 юни 1990 година, но приемът ще бъде на 14 юни. \r\nГоворителят е уточнил още, че комплексът се намира в Западен Ерусалим, който Русия призна за столица на Израел и е подчертал, че „въпросите за окончателния статут, включително на Ерусалим, трябва да бъдат координирани от страните в конфликта, в хода на директни разговори и Русия е готова да помогне на израелците и палестинците да стигнат до съответните договорки“.\r\nИзраелското издание припомня, че Сергеевият двор е върнат на руснаците след решение от 2007-а година, преди визитата на тогавашния премиер на страната Ехуд Олмерт в Москва, който е санкционирал прехвърлянето на собствеността на забележителния комплекс от времето на Руската Империя.\r\nОсновната сграда е построена през 1890 година, за да подслонява руски поклонници в Светите земи и е назована на името на сина на цар Александър II, Сергей Александрович. Зданията са реставрирани и са отворени отново миналата година и сега там се помещават хостел за православни поклонници, музей и библиотека.\r\nИзраелското издание припомня, че през 1964 година Израел  закупува 90% от руската собственост в Ерусалим и еврейската държава изплаща сумата от 3,5 милиона долара на Съветския съюз с цитрусови плодове, защото не разполага с валута. Така споразумението става известно като „Портокаловата сделка“. Сергеевият двор обаче е част от оставащите 10% и руският президент Владимир Путин прави връщането на собствеността върху него приоритет на  своето правителство.\r\nОще една държава, която скоро ще даде прием е САЩ, които ще дадат приема си по случай 4-и юли не в резиденцията в Херцелия, както обикновено, а в бизнес центъра Airport City, в близост до международното летище „Давид Бен-Гурион“ край Тел Авив. Говорител на американското посолство обясни, че решението приемът да се проведе именно там е продиктувано от подходящата големина и комфорта на този обект.\r\n*** Министърът на външните работи на Турция Мевлют Чавушоглу заяви във вторник, че сирийските кюрдски „Отряди за народна самоотбрана“ (ОНС) в сирийския град Манбидж ще бъдат разоръжени и ще се изтеглят от района на запад от река Ефрат, съгласно „пътната карта“, за която се споразумяха Анкара и Вашингтон в понеделник, предава Anadolu Agency.\r\nПоетапният план бе анонсиран след срещата между Чавушоглу и държавния секретар на САЩ Майк Помпео във Вашингтон. Той се отнася до изтеглянето на смятаните за терористическа организация в Турция ОНС от северносирийския град и регионалната стабилност.\r\n„Щом прилагането споразумението в Манбидж бъде завършено, подобен модел ще бъде използван в други райони на Сирия, окупирани от терористите ОНС“, съобщи турският дипломат пред турските журналисти.\r\nСпоред неговите думи, „пътната карта“ не е „международно споразумение“, а по-скоро „двустранна пътна карта“. Чавушоглу подчерта, че „в сделката между Турция и САЩ няма да имат думата трети страни, независимо дали Франция, Великобритания или Белгия“.\r\n„Анадолската агенция“ припомня, че след посещението на бившия американски държавен секретар Рекс Тилърсън в Анкара през февруари, Турция и САЩ се споразумяха за механизъм за решаване на спорните въпроси, в рамките на който трябваше да бъдат формирани работни групи по всяка отделна тема, включително такава за стабилизацията на Манбидж и за предотвратяване на нежелани сблъсъци.\r\nПървата среща на работната група по Сирия се проведе на 8-9 март във Вашингтон.\r\n*** Мариано Рахой обяви, че напуска лидерското място в консервативната Народна партия (НП), след като миналата седмица бе отстранен от премиерския пост в Испания след вот на недоверие, предава AFP.\r\n„Мисля, че е настъпил моментът да се сложи край на този период. НП трябва да продължава да напредва и да изгражда своята история в служба на испанците под ръководството на друго лице\", заяви Рахой пред партийни активисти.\r\n***", "date": "2018.06.05", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/06/05/2530274/plovdiv-zapochvat-proverki-po-vodnite-baseyni-v-regiona.html", "text": "Започват проверки по водните басейни в Пловдив и региона. Това съобщи за Радио „Фокус”-Пловдив Стефан Тропчев, специалист във Водноспасителна служба към Областен съвет на БЧК-Пловдив. В комисиите по проверките ще се включат специалисти от БЧК, РЗИ, пожарна и ЦСМП и МВР. В четвъртък ще бъдат набелязани обектите, които ще се проверяват. Ще се следи за безопасното плажуване на гражданите и какво е логистичното им осигуряване. Със заповед на областния управител и на кметовете по населени места ще се проверят дали са обезопасени  реки, канали и язовири. На плажовете ще се следи за наличие на спасители, което е задължителни, ще се проверява чистотата на водата и наличието на остатъчен хлор, ще се следи още за пожарна обезопасеност на обекта и за наличие на оборудван медицински пункт.\r\nВодноспасителната служба към БЧК в Пловдив провежда по пет курса за спасители ежегодно, като три от тях са за спасители на плувни басейни и два – за спасители на открити водни площи и море. „На година подготвяме по около 50-60 спасители”, каза Тропчев. По думите му хората трябва да не се съмняват, че те са добри, тъй като техните изисквания и подготовка са признати в цяла Европа.\r\nЦветана ТОНЧЕВА", "date": "2018.06.05", "title": "Пловдив: Започват проверки по водните басейни в региона"}
{"url": "http://www.focus-news.net/news/2018/06/05/2530275/vladimir-putin-nyama-kriza-na-doverieto-v-otnosheniyata-mezhdu-rusiya-i-evropa.html", "text": "Няма криза на доверието в отношенията между Русия и Европа, заяви руският президент Владимир Путин след разговора с австрийския си колега Александър ван дер Белен във Виена, където е на посещение във вторник, предава РИА Новости.\r\n„Трябва да ви разочаровам, аз не мисля така, не смятам, че между нас има какъвто и да е проблем с доверието. Това е проблем на тези, които искат така да изглежда ситуацията с Русия“, отговори Путин на въпрос за това, дали Русия има „проблем с доверието“ и дали ще предприеме нещо за решаването му.\r\nПревод и редакция:", "date": "2018.06.05", "title": "Владимир Путин: Няма криза на доверието в отношенията между Русия и Европа"}
{"url": "http://www.focus-news.net/news/2018/06/05/2530276/ministar-krasen-kralev-v-evropeyskiya-parlament-balgariya-e-aktiven-partnyor-v-borbata-s-koruptsiyata-v-sporta.html", "text": "Министърът на младежта и спорта Красен Кралев беше сред ключовите оратори в панела на високо равнище „Време е да действаме за Европа срещу спортни манипулации“. Това съобщиха от пресцентъра на министерството. Събитието се проведе в Европейския парламент (ЕП) в Брюксел. Форумът беше открит официално от Красен Кралев, еврокомисаря по спорта, младежта, културата и образованието Тибор Наврачич, заместник-генералния секретар на Съвета на Европа Габриела Батани-Драгони и спортния министър на Словения Мая Бренчич. Основният фокус на конференцията беше т.нар. конвенция \"Маколин\", която се отнася за манипулиране на спортни състезания.\r\n Министър Кралев посочи, че уреждането на мачове е една от основните заплахи пред съвременния спорт и разрешаването на този проблем е приоритет за правителствата, за спортното движение и за правоприлагащите органи в цял свят. Красен Кралев заяви, че насърчаването на европейските ценности чрез спорта, борбата срещу употребата на допинг в спорта и борбата срещу уреждането на спортни срещи са сред ключовите приоритети на Министерството на младежта и спорта (ММС) по време на Българското председателство на Съвета на ЕС. „Искаме да мобилизираме усилията си за защита на честната игра в спорта и да привлечем внимание към темата“, посочи той. Според спортния министър процесът на създаване на Българската национална платформа срещу манипулациите и корупцията в спорта вече е започнала под ръководството на ММС. Министерството инициира създаване и развитие на национални платформи и сътрудничество между заинтересованите държави-членки на ЕС. Това събитие се проведе през месец април във Варна и на него присъстваха представители на правителствата на 19 държави-членки на ЕС. Като продължение на тази среща българската прокуратура започна официална кореспонденция с всяка институция, ангажирана в борбата срещу фиксирането на мачове, с цел създаване на междуинституционална работна група за предотвратяване на всякакви манипулации и корупция в спорта.\r\n  Красен Кралев даде пример с Българския футболен съюз, които под ръководството на УЕФА успешно са се противопоставили на фиксирането на мачове. “Това показва, че федерациите могат да бъдат по-ефективни в предотвратяването на манипулации на спортни състезания”, коментира той.\r\n Кралев изрази увереността си, че усилията на институциите и спортните организации в Европа ще помогнат за решаването на проблема с уредените мачове на национално и европейско равнище, чрез предприемането на целенасочени и твърди стъпки. „Нуждаем се от навременни мерки на всички нива в спорта - от превенция в най-ранна възраст до строг контрол на правилата по отношение на активните спортисти“, каза Красен Кралев.  Той заяви подкрепата си за приемането на Конвенцията “Маколин” като ефективен метод срещу използването на спорта като средство за получаване на незаконни печалби чрез измами. Кралев бе категоричен, че застоя в преговорите по приемането на Конвенцията трябва да бъде преодолян.  \r\nБългарският спортен министър обясни, че сред основните цели на предстоящата среща на директорите на ЕС по въпросите на спорта, която ще се проведе на 11 и 12 юни в София, е да покаже колко е важно да бъде приета Конвенцията „Маколин“.  „Планираме да проведем дискусия за предприемане на конкретни стъпки напред, за да намерим работещи решения за популяризиране и прилагане на Конвенцията. Считаме, че е дошъл моментът да обсъдим очакваната полза от този документ и възможния му принос в настоящата променяща се среда“, коментира още Красен Кралев.\r\nМинистър Кралев бе поканен да изнесе основната встъпителна реч на Форума в ЕП от евродепутата Богдан Вента, който през 2017 г. бе назначен от Комисията по култура и образование на ЕП за докладчик по законодателното предложение на ЕС. По време на събитието беше проведена дискусия между представители на букмейкърите, регулаторните органи за залагания, Интерпол, съдебните органи, спортните организации и спортистите.\r\nБългарското председателство на Съвета на ЕС по категоричен начин върна темата за борбата с уреждането на мачове в дневния ред на ЕС, след като беше в застой в последните години, поставяйки я сред основните си приоритети. Присъстващите изтъкнаха заслугите на България за възобновяването на дебатите относно приемането на Конвенцията \"Маколин\", което е блокирано единствено от страна на Малта.", "date": "2018.06.05", "title": "Министър Красен Кралев в Европейския парламент: България e aктивен партньор в борбата с корупцията в спорта"}
{"url": "http://www.focus-news.net/news/2018/06/05/2530277/oblastno-patno-upravlenie-blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. С нормална интензивност е движението по главен път Е-79 и АМ „Струма“ в област Благоевград. Това каза за Радио „Фокус“-Пирин дежурният служител в Областно пътно управление-Благоевград. Не се извършват ремонтни дейности по първокласните и второкласните пътища в региона.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nЛора КАЛЧЕВА", "date": "2018.06.05", "title": "Областно пътно управление-Благоевград: Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни"}
{"url": "http://www.focus-news.net/news/2018/06/05/2530278/zhan-klod-yunker-evropeytsite-tryabva-da-sprat-da-prepodavat-urotsi-na-drugite.html", "text": "Председателят на Европейската комисия Жан-Клод Юнкер заяви във вторник, че европейците трябва да поддържат равнопоставени партньорства с другите държави, предава Anadolu Agency.\r\nВ изказване по време на церемонията по откриване на Европейските дни на развитието в Брюксел, Юнкер заяви: „Ние, като европейци, трябва да спрем да преподаваме уроци на всички. Какво си мислим, че опитваме и правим, когато се държим така с всички?“\r\n„Ситуацията по света не е добра. Наистина трябва да направим усилие... Европа ще играе своята роля на международната сцена“, уверен е председателят на ЕК. „Трябва да имаме равнопоставени партньорства с другите страни“.\r\nПодчертавайки важността на многостранността за мирното съжителство между хората, той подчерта, че „всички ние трябва да се мобилизираме в защита на многостранността“ и обясни, че „в рамките на глобализирания свят, многостранността може да гарантира мирното съжителство между нашите народи“.\r\n„Анадолската агенция“ припомня, че в интервю пред нидерландско издание през април, Юнкер също е казал, че Европа губи своето влияние на световната сцена.\r\n„Ние, европейците, понякога си мислим, че сме началниците на света“, заяви тогава председателят на ЕК. „Забравяме, че сме малка и слаба част от вселената“.\r\nПревод и редакция:", "date": "2018.06.05", "title": "Жан-Клод Юнкер: Европейците трябва да спрат да преподават уроци на другите"}
{"url": "http://www.focus-news.net/news/2018/06/05/2530280/sport-viktoriya-tomova-preodolya-parviya-krag-na-turnir-v-harvatiya.html", "text": "Първата ракета на България при жените Виктория Томова се класира за втория кръг на турнира на червени кортове в хърватския град Бол след победа с 2:1 сета над представителката на Германия Мона Бартел, постигната за два часа и 15 минути. В последното издание на световната ранглиста при жените Томова е на 138-о място.", "date": "2018.06.05", "title": "Спорт: Виктория Томова преодоля първия кръг на турнир в Хърватия"}
{"url": "http://www.focus-news.net/news/2018/06/05/2530279/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на Радио „Фокус“ – Велико Търново. Времето е облачно. Температурата е 26 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец, Керека се извършва по главен път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от по път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.06.05", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/06/05/2530282/predstoyashti-sabitiya-v-stranata-za-6-yuni-agentsiya-fokus.html", "text": "***\r\nОт 15.00 часа президентът Румен Радев ще приеме Карл-Хайнц Ламберц - председател на Европейския комитет на регионите. \r\n***\r\nОт 9.00 часа в зала „Ривиера“ на хотел „Ривиера бич“ вицепрезидентът Илияна Йотова ще участва в откриването на ежегодната международна ядрена конференция „Българска атомна енергетика – национална, регионална и световна енергийна сигурност“. \r\n***\r\nОт 9.00 часа ще започне пленарното заседание на Народното събрание.\r\n***\r\nОт 10.00 часа Министерският съвет ще проведе правителствено заседание. \r\n***\r\nОт 13.00 часа в Индустриална зона Божурище ще се състои тържествено откриване на новото предприятие на световният лидер във вакуумните опаковъчни машини - Мултивак. На официалната церемонията ще присъства и Бойко Борисов - министър-председател на Република България.  \r\n***\r\nОт 8.30 часа на площад „Народно събрание“  „Демократична България“ организира протест срещу проекта за АЕЦ „Белене“. \r\n***\r\nОт 9.00 часа в хотел „Маринела“ ще се проведе заседание на Консултативния съвет на Европейския орган по безопасност на храните EFSA.\r\n***\r\nОт 10.00 часа в зала „Европа“ в сградата на КНСБ ще се проведе национална конференция на тема „Причини за нарушаване репродуктивнтие функции при младите хора и пътища за преодоляването им“. В конференцията ще вземат участие вицепремиерът Валери Симеонов, министърът на труда и социалната политика Бисер Петков, министърът на здравеопазването Кирил Ананиев, министърът на образованието и науката Красимир Вълчев и др. \r\n***\r\nОт 10.00 часа на голямата сцена на Учебен драматичен театър на НАТФИЗ \"Кръстьо Сарафов\" ще се проведе тържествен академичен съвет за удостояване на световноизвестния немски композитор, режисьор и куратор Хайнер Гьобелс с почетна степен Doctor honoris causa. От 14.00 на Сцена 47 ще се проведе майсторски клас на Хайнер Гьобелс \"Език, в който нещата не са нито явни, нито скрити\". \r\n***\r\nОт 10.00 часа в 4 състав на Софийския градски съд ще се гледа делото срещу В. Д., подсъдим за нарушаване разпоредбите на Законаз а мерките срещу изпирането на пари от длъжностно лице, присвоени от „Топлофикация“. \r\n***\r\nОт 10.00 часа в XIV състав на Специализирания наказателен съд ще се гледа делото срещу Мартин А., Валентин Я., Валери Ал. и др., обвинени в организиране и ръководене на престъпна група. \r\n***\r\nОт 10.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група. \r\n***\r\nОт 10.30 часа заместник-кметът на София по направление екология Йоана Христова ще провери изпълнението на ремонта на Южен парк – вход откъм бул. “Гоце Делчев“.\r\n***\r\nОт 11.00 часа в VII състав на Специализирания наказателен съд ще се гледа делото срещу Александър С. и Еджевит Осман, обвинени в организиране и ръководене на организирана престъпна група. \r\n***\r\nОт 11.00 часа в Дома на киното (ул. \"Екзарх Йосиф\" 37) БЧК ще даде пресконференция във връзка с обучението на водни спасители и осигуряването на плажовете през активния летен сезон. В нея ще вземат участие председателят на Българския червен кръст акад. Христо Григоров, председателят на Националната комисия по водно спасяване доц. Стоян Андонов и директорът на ВСС на БЧК Антон Налбантов. От 18.00 часа ще се състои прожекция на нов обучителен филм за водни спасители на открити водни площи и море. \r\n***\r\nОт 11.30 часа в пивоварната „Бритос“ ще се проведе бирен тур. \r\n***\r\nОт 11.30 часа в 15-и състав Софийският градски съд ще заседава по молба за условно предсрочно освобождаване, подадена от Т.Д., осъден на 10 месеца лишаване от свобода за изнудване на бизнесмен от Айтос. Т.Д. беше арестуван на 23 септември 2017 г. по обвинение, че заедно със С.С. са изнудвали бизнесмена за сумата от 50 хиляди лева.\r\n***\r\nОт 12.30 часа в залата на VII етаж в Министерство на образованието и науката ще бъдат представени резултатите от националните външни оценявания след IV и след VII клас.\r\n***\r\nОт 13.00 часа в IV състав на Специализирания наказателен съд ще се гледа делото срещу Дандинсон Д., Маркс Б. и Принс Б., обвинени в организиране и ръководене на организирана престъпна група. \r\n***\r\nОт 13.00 часа във Второ студио на БНР ще се проведе среща със звездите на предстоящия „Радио парк фест“. \r\n***\r\nОт 13.00 часа в галерия „Техне“ в Библиотечно-информационния център на Технически университет-София ще бъде открита фото-изложба „Инженерни етюди“ на Едуард Николов. \r\n***\r\nОт 13.00 часа в пресклуб „България“ Асоциацията на българските футболисти ще връчи на футболиста на Лудогорец Клаудиу Кешерю наградите, с които той бе удостоен в анкетата „Футболист на Футболистите“ – награда за най-добър футболист за сезон 2017/2018 според индекса на Инстат и награда за голмайстор на първенството. \r\n***\r\nОт 13.30 часа в заседателната зала на Висшия съдебен съвет прокурорската колегия ще проведе заседание. \r\n***\r\nОт 13.30 часа в зала „Перла“ на столичния хотел „Downtown“ (бул. „Васил Левски“ 27, ет. 2) ще се проведе семинар за журналисти на тема „Ротавируси – имунизационната практика по света и в България“. \r\n***\r\nОт 13.30 часа в XI състав на Специализирания наказателен съд ще се гледа делото срещу Георги С., Георги С. и Георги М., обвинени в организиране и ръководене на организирана престъпна група. \r\n***\r\nОт 13.30 часа в III състав на Специализирания наказателен съд ще се гледа делото срещу Румен В., обвинен в безстопанственост в особено големи размери. \r\n***\r\nОт 14.00 часа в централното фоайе на НДК ще се проведе празник за деца и младежи под надслов „Да победим замърсяването с пластмаса“, който се провежда по повод Световния ден на околната среда. \r\n***\r\nОт 15.00 часа в сградата на Омбудсмана на Р България омбудсманът Мая Манолова и родители на деца с увреждания ще дадат пресконференция. \r\n***\r\nОт 17.00 часа в сградата на „Галъп интернешънъл“ (бул. „Джеймс Баучер“ 23) ще се проведе дискусия „Спортът и политиката – кое първо?“. \r\n***\r\nОт 18.00 часа във фоайето на лятната градина на хотел „Маринела“ ще бъде открита изложбата от благотворителната синодална кампания „Деца рисуват за деца“. \r\n***\r\nОт 18.00 часа в зала 1 на НДК ще се състои тържествен концерт по повод 60-годишния юбилей на Първа английска езикова гимназия. \r\n***\r\nОт 18.00 часа в галерията на Съюза на българските художници ще бъде открита юбилейна изложба на Красимира Михайлова. \r\n***\r\nОт 18.00 часа в Софийската градска художествена галерия ще бъде орктира изложбата „0 за черно, 1 за бяло“. \r\n***\r\nОт 18.00 часа в Унгарския културен институт ще бъде открита изложбата „Сигет“. \r\n***\r\nОт 18.30 часа в ателие-книжарница „Къща за птици” (ул. Проф. Асен Златаров 22) негово Преосвещенство Белоградчишки епископ Поликарп, викарий на Софийския митрополит, и доц. д-р Мариян Стоядинов, редактор на книгата, зам.-декан и преподавател в Православния богословски факултет на Великотърновския университет ще представят книгата „Разширяването на сърцето“. \r\n***\r\nОт 19.00 часа в литературен клуб „Перото“ ще се проведе литературна среща в знак на почит към личността на българския писател, драматург и преводач Димитър Стоевски. \r\n***\r\nОт 19.00 часа в Studio 5 – пространство за културни събития в НДК, ще се състои официалната церемония по награждаването на победителите в четвъртото издание на академия „Иновация в действие“ 2017/2018. \r\n***\r\nОт 10.00 часа в сградата на ОДМВР-Благоевград ще се проведе пресконференция, свързана с дейността на дирекцията през изминалия месец. \r\n***\r\nОт 10.30 часа във фоайето на РИМ – Благоевград ще бъде открита „Лятна детска музейна школа“ за деца на възраст между 6 и 13 години.\r\n***\r\nОт 9.30 часа в хотел „Аква“ (бул. „Демокрация“) ще се проведе Пета регионална конференция на тема: „Европейски измерения в професионалното образование и обучение“. \r\n***\r\nОт 13.00 часа в х-л „България ще се проведе  среща от с д-р Борислав Миланов, главен секретар на УС на БЗС във връзка с 18-и Научен конгрес, който е част от програмата за продължаващо медицинско обучение на Световната дентална федерация, който ще се проведе в Бургас  от 7 до 9 юни\r\n***\r\nОт 19.00 часа в „Клуб 21“ в централното фоайе ще се проведе годишното модно ревю на младите дизайнери от Варненския свободен университет „Черноризец Храбър“.\r\n*** \r\nОт 17.30 часа в ИЗ „Рафаел Михайлов“ ще се проведе откриване на изложба „Ева вечната жена” – екслибрисни произведения, посветени на темата: „Жената в изкуството“. Организатори: Община Бодио Ломнаго, Италия, Италианска Екслибрисна Асоциация, Арт форум, Община Велико Търново. \r\n***\r\nОт 17.30 часа в зала 30 на Младежкия дом ще се проведат дискусионни срещи „Терминал България“. \r\n***\r\nОт 18.00 часа в голямата зала на Община Велико Търново ще се проведе концерт за абсолвентите по поп- и джаз-пеене от ВТУ „Св. Св. Кирил и Методий“. \r\n***\r\nОт 19.00 часа на стадион „Ивайло“ ще се проведат масови тренировки на стадиона – 2018. \r\n***\r\nОт 10.00 в Държавен куклен театър „Дора Габе“ ще бъде представен куклен спектакъл „Пинокио“. \r\n***\r\nОт 17.30 часа на пл. „Свобода“ ще се състои съвместен концерт на ученици от СУ „Св. Климент Охридски“ и детски фолклорен ансамбъл – Лавов, Украйна. \r\n***\r\nОт 9.00 часа в пресклуба на ОДМВР-Кърджали ще се проведе брифинг. \r\n*** В 9.30 часа Окръжен съд-Пазарджик ще заседава по делото срещу 14 подсъдими за разпространение идеите на терористичната организация „Ислямска държава“. \r\n***\r\nОт 17.30 часа в малък салон на Двореца на културата ще бъде представена книгата „Обитател на земята“ с автор Йорданка Чакова. \r\n***\r\nОт 10.30 ч. Аптека „Хипократ“  децата от ЦДГ „Майчина грижа“ и приятели ще се запознаят с различните начини за изготвяне на хранилки за птици\r\n***\r\nОт 14.00 часа в зала 12 в 18 наказателен състав на Районен съд-Пловдив ще се гледа делото срещу Венцеслав К., обвинен за това, че е предоставил законно притежавано огнестрелно оръжие на сина си, който е на възраст под 18 години. \r\n***\r\nОт 16.00 часа до 18.00 часа в офиса на ГЕРБ в район „Южен” (ул. „Академик Петър Динеков” №1А) общинските съветници Радослава Ташкова и Георги Василев ще проведат приемна за граждани. \r\n***\r\nОт 17.00 часа до 18.30 часа в офиса на ГЕРБ в район „Източен“ (ул.”Коста Паница” №5) общинският съветник Ани Лафчиева ще проведе приемна за граждани. \r\n***\r\nОт 17.30 часа до 19.00 часа в район „Източен“ (ул.”Коста Паница” №5) общинският съветник Емил Русинов ще проведе приемна за граждани. \r\n***\r\nОт 10.00 часа в конферентната зала на хотел „Бест Уестърн Бистра и Галина“ ще бъде представен проект „Модернизация и оптимизация на дейностите по рехабилитация на корабоплавателния път в общия българо-румънски участък на река Дунав, чрез доставка на оборудване“. \r\n***\r\nОт 11.00 часа в СУ „Св. Св. Кирил и Методий“ в село Царев брод ще се проведе областно състезание между участниците в Детските полицейски управления.", "date": "2018.06.05", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2018/06/05/2530281/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално натоварено е и движението на останалите пунктове на българо-гръцката граница. На контролно-пропусквателните пунктове на границата между България и Македония, които се намират на територията на Област Благоевград, движението също се осъществява нормално.\r\nЛора КАЛЧЕВА", "date": "2018.06.05", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/06/05/2530284/sofiyska-voda-sabra-institutsii-biznes-npo-i-nauka-v-imeto-na-kragovata-ikonomika.html", "text": "„Веолия винаги е проявявала корпоративна социална отговорност и ги поздравявам за лидерското им поведение“, с тези думи Ивелина Василева, председател на Постоянната комисия по околната среда и води, откри днес дискусионен форум на тема „Кръговата икономика: Големите мечти се реализират в практически решения“ , организиран от Веолия, съвместно с Биологически факултет на СУ „Св. Климент Охридски“, съобщиха от пресцентъра на \"Софийска вода\".  Тя допълни, че всеки ден трябва да е ден на околната среда, за да могат бъдещите поколения да живеят в чиста и здравословна околна среда при наличието на природни ресурси. \r\nВ този форум, Веолия, специализирана в управлението на води, енергия и отпадъци, събра представители на институции, организации, бизнес и наука за 5 юни - Световния ден на околната среда. На дискусията в Софийския университет присъстваха и Малина Крумова, заместник-министър на регионалното развитие и благоустройството, Негово Превъзходителство Ерик Льобедел, Посланик на Франция в България,  Франсоа Деберг, регионален директор на Веолия за България и Балканите, представители на български стартъп компании за иновации, на такива с принос за развитието на кръговата икономика, на мултинационални компании, гости от други държави и др. \r\nМалина Крумова, заместник-министър на регионалното развитие и благоустройството, също поздрави Веолия за инициативата по организирането на събитието с международно участие, като подчерта, че „Веолия е водеща във внедряването на енергийна и ресурсна ефективност във ВиК отрасъла в България.“\r\nВ конференцията участваха и стартъпи за иновации в областта на кръговата икономика в България – NASEKOMO, Cupffee, Sea Harmony и др. Представени бяха успешни примери от различни държави, за своя опит и усилия разказаха и представители на мултинационални компании като Кока-Кола и др. \r\n„За да постигнем устойчиво развитие, е нужно да се включат всички – политици, бизнес,  наука, НПО. Това може би не е най-бързият, но е най-правилният път. Затова организираме този форум. Поставихме началото през 2015 с дискусия в по-тесен формат, но имаме желанието да продължим да работим за постигането на кръгова икономика и опазването на ресурсите не само на практика, както правим ежедневно в нашата работа, но и с поставянето на темата в дневния ред на обществото“, каза Арно Валто, изпълнителен директор на \"Софийска вода\", част от Веолия. \r\n“В България не е лесно да се прави енергийно независим бизнес, но е напълно осъществимо. Например Пречиствателната станция за отпадъчни вода на \"Софийска вода\" в Кубратово е напълно енергийно независима от 2015 г. и дори е пример за иновации и успешна практика по цял свят”, каза Станислав Станев, Директор “Експлоатация“ на \"Софийска вода\".  \r\nКак бизнесът и науката заедно правят революции бе показано от проф. Яна Топалова, от Биологическия университет на СУ „Св. Климент Охридски“. Тя представи и център за компетентност, в който няколко университета, заедно с бизнеса и компании като \"Софийска вода\", си сътрудничат за научни проекти. \r\nУстойчивото развитие не е само идея, то е решение и отговорно поведение на всеки от нас. „От днес всеки трябва да направи равносметка за себе си какво всъщност прави през всички останали дни от годината и как се грижи за мястото, в което живее. За мястото, в което ще живеят децата му. Ние от Веолия се грижим непрекъснато за опазването на околната среда\", каза  Франсоа Деберг, регионален директор на Веолия за България и Балканите. Той допълни, че компанията ще продължава да работи активно за кръговата икономика и ще организира още много подобни форуми.", "date": "2018.06.05", "title": "\"Софийска вода\" събра институции, бизнес, НПО  и наука в името на кръговата икономика"}
{"url": "http://www.focus-news.net/news/2018/06/05/2530283/gd-granichna-politsiya-na-gkpp-dunav-most-vidin-i-gkpp-dunav-most-ruse-trafikat-e-intenziven-na-izhod-za-tovarni-avtomobili.html", "text": "На ГКПП \"Дунав мост - Видин\" и ГКПП \"Дунав мост - Русе\" на българо-румънската граница трафикът е интензивен на изход за товарни автомобили, по данни към 18.00 часа. Това съобщиха от пресцентъра на ГД \"Гранична полиция\". \r\nНа българо-сръбската, българо-македонската, българо-гръцката и българо-турската граница трафикът е нормален на всички гранични контролно-пропускателни пунктове.", "date": "2018.06.05", "title": "ГД \"Гранична полиция\": На ГКПП \"Дунав мост - Видин\" и ГКПП \"Дунав мост - Русе\" трафикът е интензивен на изход за товарни автомобили"}
{"url": "http://www.focus-news.net/news/2018/06/05/2530285/gazeta-express-parlamentat-na-kosovo-glasuva-za-unifitsirane-na-mitata-s-albaniya-i-premahvane-na-granichniya-kontrol-mezhdu-stranite.html", "text": "Парламентът на Косово във вторник гласува резолюция за унификация на митата с Албания. Решението дойде само няколко дни, след като депутатите приеха две резолюции за премахване на роуминга и граничния контрол между двете държави, предава базираното в Прищина албанско електронно издание Gazeta Express.\r\nС 67 гласа от 69-те присъстващи депутати на парламентарната сесия във вторник бе приета резолюция, според която правителството трябва да извърши необходимото за унифицирането на митата с Албания. Това е третата мярка за тази седмица на косовския парламент, която цели да опрости граничните процедури и да премахне таксите за роуминг. Жителите на Косово са най-честите туристи в Албания, като над един милион косовари пътуват до Йонийското и Адриатическото крайбрежие на страната ежегодно.\r\nПревод и редакция:", "date": "2018.06.05", "title": "Gazeta Express: Парламентът на Косово гласува за унифициране на митата с Албания и премахване на граничния контрол между страните"}
{"url": "http://www.focus-news.net/news/2018/06/05/2530286/protothema-chetiri-turski-iztrebitelya-preletyaha-sedem-pati-nad-gratski-ostrovi-v-egeysko-more.html", "text": "Четири турски изтребителя F-16 прелетяха седем пъти над група гръцки острови в Егейско море във вторник, пише електронното издание на гръцкия вестник Protothema.\r\nПо-конкретно, съгласно информацията от гръцкия Генерален щаб, формация от четири турски изтребителя F-16 е навлязла в гръцкото въздушно пространство в 10:35.\r\nЕдна двойка самолети са прелетели над остров Мавра и Левита на 27 фута височина. В 10:49 те отново са минали на същата височина над Мавра, преди да излязат от гръцкото въздушно пространство точно в 11 часа.\r\nДругата двойка турски F-16 е прелетяла над остров Кинарос в 10:45 на 26 хиляди фута височина и в 10:48 над Левитас, като са напуснали гръцкото въздушно пространство в 11:03.\r\nПревод и редакция:", "date": "2018.06.05", "title": "Protothema: Четири турски изтребителя прелетяха седем пъти над гръцки острови в Егейско море"}
{"url": "http://www.focus-news.net/news/2018/06/05/2530288/stara-zagora-otkrit-urok-po-bezopasnost-na-dvizhenieto-be-iznesen-v-detska-gradina-temenuga-v-kazanlak.html", "text": "Открит урок по безопасност на движението бе изнесен в Детска градина (ДГ) „Теменуга“ в Казанлък, предаде кореспондент на Радио „Фокус“. Партньор на детското заведение в това начинание бе Общински театър „Любомир Кабакчиев“ , чиито актьори изнесоха спектакъла „Приказка за светофара“. След това всяка една от групите, общо 110 деца, показаха чрез различни игри, наученото от тях през годината на тема безопасно движение. Нагледно в обичайна за децата обстановка, те се запознаха с елементите на уличното платно, с участниците в движението, със светофарите и всичко, което е достъпна като информация за тяхната възраст.\r\nОткритият урок бе изнесен върху специална интерактивна дъска, която градината получи като дарение в началото на годината от гръцка компания – инвеститор в Казанлък.\r\nДиректорът на ДГ „Теменуга“ Анета Артинова поясни, че детското заведение има традиции в извеждането на децата извън пределите на градината и правейки тези преходи винаги на децата се обръща внимание на участниците в пътното движение и заяви: „Работим и със семействата на децата“. Артинова каза още, че от голяма значение за децата на тази възраст е още от малки да бъдат възпитавани в дух на безопасност на движение, защото още от тази възраст те се приучават как да се движат и как да се предпазват като участници в пътното движение. „Забързани в ежедневието родителите невинаги могат да работят по този въпрос. Децата знаят, излизайки от градината, как да се движат като група и самостоятелно. Ние имаме светлоотразителни жилетки, които децата обличат напускайки района на детското заведение“, посочи тя. \r\nИнтерактивната площадка за преподаване на безопасност на движението по пътищата е мобилна и тя ще може да бъде ползвана не само от децата на „Теменуга“, а и от останалите детски заведения на територията на община Казанлък.\r\nСлавяна ГАЙДАРОВА", "date": "2018.06.05", "title": "Стара Загора: Открит урок по безопасност на движението бе изнесен в Детска градина „Теменуга“ в Казанлък"}
{"url": "http://www.focus-news.net/news/2018/06/05/2530289/vidin-prodalzhava-da-e-natovaren-trafikat-na-granichen-punkt-dunav-most-2-kolona-ot-tezhkotovarni-avtomobili-izchakva-na-izhod-ot-stranata.html", "text": "Продължава да е натоварен трафикът на граничен пункт „Дунав мост 2“, съобщи за Радио „Фокус“ – Видин дежурният служител на пункта. Колона от тежкотоварни автомобили изчаква да премине контролно-пропусквателния пункт на изход от страната. Работят и шестте трасета за преминаване на автомобили на пункта. На другите два пункта в област Видин, на границата със Сърбия – „Връшка чука“ и „Брегово“, трафикът е с нормална интензивност, спокойно се преминава и от двете страни на границата.\r\nАнна ЛОЗАНОВА", "date": "2018.06.05", "title": "Видин: Продължава да е натоварен трафикът на граничен пункт „Дунав мост 2“, колона от тежкотоварни автомобили изчаква на изход от страната"}
{"url": "http://www.focus-news.net/news/2018/06/05/2530287/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Мокри са пътните настилкина територията на област Габрово. Това казаха за Радио „Фокус“-Велико Търново от Областно пътно управление-Габрово. Времето е облачно. Температурата на въздуха е 22°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско-Малък Вършец) – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението по път Севлиево – Велико Търново, в участъка от км 81 до км 101, се осъществява с повишено внимание поради косене на тревни площи.\r\nНадежда КРЪСТЕВА", "date": "2018.06.05", "title": "Габрово: Движението по път Габрово – Стоманеците  се осъществява с повишено внимание поради пропаднал участък"}
{"url": "http://www.focus-news.net/news/2018/06/05/2530291/nimh-utre-sled-obyad-glavno-v-yugozapadnata-polovina-ot-stranata-shte-ima-kratkotrayni-vremenno-intenzivni-valezhi-i-gramotevichni-buri.html", "text": "През първата половина от нощта все още на отделни места ще има краткотрайни валежи и гръмотевици, но явленията ще са в процес на затихване. През втората половина от нощта ще бъде предимно ясно. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). Утре преди обяд над по-голямата част от страната ще бъде предимно слънчево. Около и след обяд отново ще се развива купесто-дъждовна облачност и на много места, главно в югозападната половина от страната ще има краткотрайни, временно интензивни валежи и гръмотевични бури. Остават условията за градушки. Преобладаващите максимални температури ще бъдат между 28° и 33°.\r\nНад Черноморието преди обяд ще преобладава слънчево време. Около и след обяд ще се развива купеста и купесто-дъждовна облачност и на повече места, главно по южното крайбрежие ще превали и прегърми. Максимални температури на въздуха: 25-28°. Температурата на морската вода е 21-23°. Вълнението на морето ще бъде 1-2 бала.\r\nНад планините преди обяд ще има и слънчеви часове, но около и след обяд ще се развива купесто-дъждовна облачност. На много места ще има краткотрайни, временно интензивни валежи и гръмотевични бури. Максимална температура на височина 1200 метра около 20°, на 2000 метра – около 13°.\r\nАтмосферното налягане слабо ще се повиши, но ще остане малко по-ниско от средното за юни.\r\nВ четвъртък вятърът ще се ориентира от изток-югоизток, в източните райони ще бъде до умерен. Ще има краткотрайни валежи и гръмотевични бури, на места, главно в Северна България, интензивни и значителни по количество. Дневните температури слабо ще се понижат. В петък валежи са малко вероятни. Ще преобладава слънчево време. Вятърът ще бъде с южна компонента, слаб, в Източна България - до умерен. Температурите ще се повишат и в по-голямата част от страната ще достигнат 30°-35°. По-късно през деня в събота от северозапад ще нахлува сравнително по-хладен въздух. От северозапад ще започнат валежи с краткотраен, но интензивен характер. Ще се развият и гръмотевични бури. Във северозападните райони се очакват значителни количества, възможни са и градушки. В източните райони дневните температури ще са все още високи – около и над 30°.", "date": "2018.06.05", "title": "НИМХ: Утре след обяд главно в югозападната половина от страната ще има краткотрайни, временно интензивни валежи и гръмотевични бури"}
{"url": "http://www.focus-news.net/news/2018/06/05/2530292/zam-ministar-denitsa-nikolova-shte-uchastva-v-zasedanie-na-komisiyata-po-politikata-na-teritorialno-sblizhavane-i-byudzhet-na-es.html", "text": "Утре, 6 юни 2018 г., заместник-министърът на регионалното развитие и благоустройството Деница Николова ще участва в заседание на Комисията по политиката на териториално сближаване и бюджет на ЕС на Комитета на регионите. Това съобщиха от пресцентъра на Министерството. Форумът се организира във връзка с председателството на Съвета на Европейския съюз, като негов домакин е Националното сдружение на общините в Република България.\r\nСъбитието ще се състои от 11:00 ч. в резиденция „Бояна“ в град София.", "date": "2018.06.05", "title": "Зам.-министър Деница Николова ще участва в заседание на Комисията по политиката на териториално сближаване и бюджет на ЕС"}
{"url": "http://www.focus-news.net/news/2018/06/05/2530293/sliven-patishtata-v-oblastta-sa-suhi-i-normalno-prohodimi.html", "text": "Пътищата в Сливенска област са сухи и нормално проходими, съобщиха от Областно пътно управление-Сливен. Натоварено е движението в областта. Трафикът в участъка на автомагистрала „Тракия“ в област Сливен е интензивен. Натоварено е движението и по пътя Сливен – Ямбол.\r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.06.05", "title": "Сливен: Пътищата в областта са сухи и нормално проходими"}
{"url": "http://www.focus-news.net/news/2018/06/05/2530294/dha-za-20-godini-pkk-e-nanesla-zagubi-na-turtsiya-nay-malko-za-240-mlrd-dolara.html", "text": "През последните 20 години Кюрдската работническа партия (ПКК)  е причинила загуби на Турция поне за 240 млрд. долара, предава информационната агенция Догу хабер ажансъ (ДХА). Твърдението е на анализатора по политическа стабилност Сердар Семент. „Ако вземем за база само публичните разходи, националният ни доход в продължение на 20 години е бил с 1.5% по-нисък именно заради борбата с ПКК. При сегашното равнище на националния доход от 750-800 млрд. долара, това означава, че в продължение на 20 години сме губили по минимум 10-12 млрд. долара всяка година.”, аргументира се Сердар Семент, цитиран от ДХА.\r\nПревод и редакция:", "date": "2018.06.05", "title": "ДХА: За 20 години ПКК е нанесла загуби на Турция най-малко за 240 млрд. долара"}
{"url": "http://www.focus-news.net/news/2018/06/05/2530296/stara-zagora-s-praznik-posveten-na-sporta-i-zdraveto-be-otbelyazan-krayat-na-uchebnata-godina-v-detska-gradina-zvanche-v-kazanlak.html", "text": "С празник, посветен на спорта и здравето, бе отбелязан краят на учебната година в Детска градина „Звънче“ в Казанлък, предаде кореспондент на Радио „Фокус“. Директорът на детската градина Дешка Карагенска в приветствието си към децата, родитилите и гостите на празника заяви, че изминалата година е била изпълнена с много труд, творчество и постоянство. \r\nДиректорът благодари на екипа на детската градина, който с грижа и всеотдайност отглежда децата с думите: „Обичаме ги много и се грижим много за тях. Целият екип влага много грижи, за да  възпитаваме и отглеждаме тези прекрасни деца“.\r\nКарагенска отдаде дължимото и на родителите: „Няма да спра да повтарям, че без вас, без вашата помощ и отношение, няма да можем да постигаме тези резултати“. Тя се обърна и към бъдещите първокласници, като им каза, че винаги вратите на градината ще бъдат отворени за тях.\r\n„Присъствахме на един много красив и цветен празник“, посочи председателят на журито, оценило спортните постижения на малчуганите Мария Цонева и съобщи единодушното решение на оценяващите, победители в състезанието да бъдат всички деца от градината. За големите си спортни постижения те получиха своите големи подаръци. \r\nСлавяна ГАЙДАРОВА", "date": "2018.06.05", "title": "Стара Загора: С празник, посветен на спорта и здравето, бе отбелязан краят на учебната година в Детска градина „Звънче“ в Казанлък"}
{"url": "http://www.focus-news.net/news/2018/06/05/2530299/nikolay-radulov-ekspert-po-natsionalna-sigurnost-dans-e-v-osobenoto-polozhenie-da-e-zayavitel-na-spetsialni-razuznavatelni-sredstva-a-ot-druga-strana-da-e-izpalnitel-na-svoite-zayavki.html", "text": "ДАНС е в особеното положение да е заявител на специални разузнавателни средства (СРС), а от друга страна да е изпълнител на своите заявки. Това каза в интервю за Радио „Фокус“ проф. Николай Радулов, експерт по национална сигурност и бивш главен секретар на МВР. „Според закона Бюрото за контрол на специалните разузнавателни средства има задължение да проверява как се извършва цялата дейност по СРС, като всички членове на Бюрото са предварително проучени“, обясни Радулов. По думите му, обаче, Бюрото трябва да получи разрешение от ДАНС, че даденото лице има право да разполага с класифицирана информация, преди да придобие правото да борави с нея, което оформя втори порочен кръг. \r\n„Най-вероятно някои от разработките на ДАНС са свързани с националната сигурност и с антитероризма, но други целят различни неща“, заяви експертът. „Целят задоволяване на нечии икономически интереси. Говори се, че някои лица в продължение на няколко години назначават хора там. Често се споменава името на Пеевски, макар аз да нямам такава информация, но непрекъснато се посочва, че този зам.-председател или онзи зам.-директор са негови хора и са назначени от него. Това означава, че бизнесът има, ако не свое лоби, то своя агентура в службата за национална сигурност. Другите възможности са събиране на компрометираща информация за политическия противник“, коментира Николай Радулов и допълни, че издаващите разрешения органи в действителност получават искане за специално разузнавателно средство с името на определено лице, но без никаква обосновка защо се изисква това искане. „Неделикатната работа и некоректните искания са причината за големия брой течове на специални разузнавателни средства в публичното пространство“, посочи Радулов.", "date": "2018.06.05", "title": "Николай Радулов, експерт по национална сигурност: ДАНС е в особеното положение да е заявител на специални разузнавателни средства, а от друга страна да е изпълнител на своите заявки"}
{"url": "http://www.focus-news.net/news/2018/06/05/2530298/the-washington-post-poslanikat-na-sasht-v-germaniya-razvya-znameto-na-donald-tramp.html", "text": "Германия е най-многолюдната страна в Европа, икономически локомотив на континента и с най-голям принос към бюджета на Европейския съюз. Тя е близък съюзник на САЩ от много десетилетия и връзките между Вашингтон и Берлин се заздравиха още повече по време на управлението на Барак Обама, като германският канцлер Ангела Меркел беше на път да свали мантията на „специалните отношения“ от британските си партньори, пише електронното издание на американския вестник The Washington Post в материал, представен без редакторска намеса.\r\nТака че беше много интересно да се види какво ще се случи, когато избраникът на американския президент Доналд Тръмп за посланик в Берлин – Ричард Гренел, поеме поста. Държавният глава на САЩ показа ясно антипатията си към Меркел и европейският центристки естаблишмънт, който е въплътен в либералните политически класи в Берлин и Брюксел. В същото време Гренел изглежда като идеалният знаменосец на „Тръмпистите“ – бивш помощник на съветника по национална сигурност Джон Болтън, коментатор на „Фокс нюз“ и заклет мъчител на журналистите и Демократите в социалните мрежи.\r\nНоминацията на Гренел бе задържана с месеци заради множеството му сблъсъци в миналото и в крайна сметка бе одобрена от Сената през последните дни на месец април. Но за сметка на това не му отне много време да взриви ситуацията, щом веднъж пристигна в Берлин.\r\nМалко, след като пое поста миналия месец, посланикът заплаши германските компании в „Туитър“ да се съобразят с американските санкции срещу Иран, след като Тръмп извади Вашингтон от ядрената сделка. Волфганг Ишингер, бивш посланик на Германия в САЩ, подразни новият американски дипломатически представител: „Германците са готови да слушат, но ще се съпротивляват на инструкциите“, заяви той.\r\nПрез последните почивни дни Гренел повиши напрежението до ново ниво. Посланикът даде ексклузивно интервю пред крайно-десния американски портал Breitbart, който има голямо участие във възхода на Тръмп, който разпространява страх от имигрантите и исляма и отдавна громи политиките на Меркел и политическия елит на континента.\r\nГренел откровено се радваше на полулисткото „завръщане“ на различни места в Европа, въпреки че специално се опитваше да не споменава крайно-десните партии. И той изглежда искаше да сигнализира подкрепата си за продължаването на техния възход.\r\n„Със сигурност искам властта из Европа да премине към консерваторите, към други лидери“, пределно ясен бе Гренел пред Breitbart. „Мисля, че почвата е добра за консервативни политика, които идват на власт заради провалените политики на лявото“. Той добави, че избирането на Тръмп е „дало сили на личностите и народите“ да разклатят европейското статукво.\r\nВ отделни извадки, публикувани от крайно-десния уебсайт, Гренел разкритикува политиките на Германия в сферата на миграцията и, както той се изрази, неадекватните военни коментари на Берлин.\r\nГерманското правителство даде сдържан отговор на заплахите на американския посланик. „Надявам се, че той ще обясни какво точно каза в интервюто пред Breitbart и какво цели с него“, заяви Петер Бейер, германският координатор по трансатлантическите работи. „В предизвикателно време, като сегашното, САЩ и Европа трябва да застанат твърдо заедно и да защитят общите си ценности и интереси“.\r\nДруги бяха по-откровени. „Гренел не се държи като дипломат, а по-скоро като крайно-десен колониален офицер“, „туитна“ Мартин Шулц, бившият лидер на Германската социалдемократическа партия (ГСДП), лявоценристка партия, която е част от управляващата коалиция заедно с дясноцентристкия Християндемократически съюз на Меркел. „Посланиците са представители на своите държави, а не на политическите си партии“.\r\nМоментът на интервюто на Гренел не беше подходящ. Материалът бе публикуван точно, когато крайно-десният германски лидер Александър Гауланд оприличи нацистката ера на „птиче лайно“ в хилядолетната успешна история на германския народ. Гауланд е представител на антисистемното крило на Европа, което изглежда Гренел иска да подпомогне.\r\n„Това, че американски посланик, който представлява страна, борила се за свалянето на нацистите, може да стане проводник на най-ретроградните сили в съвременна Европа , противоречи на здравия разум“, написа Якуб Хилбрун от National Interest, като констатира, че Берлин е в пълното си право да изгони американския дипломат.\r\nВ понеделник Гренел отхвърли критиките, че е подкрепил директно конкретни европейски партии. Той написа в „Туитър“: „Стоя зад коментарите си, че ставаме свидетели на събуждането на мълчаливото мнозинство – тези, които отхвърлят елитите и техния балон. Начело с Тръмп“.\r\nГренел не пожела да отговори на многобройните молби за коментар от WorldView. Говорителят на Държавния департамент Нахал Тооси заяви пред Politico, че „посланик Гренел потвърждава коментарите си в „Туитър“ и отбелязва, че САЩ няма политика да подкрепя кандидати или партии. В интервюто той е споделил генералните си наблюдения“.\r\nНо много експерти не му вярват. „Елементарен факт е, че популистката вълна, за която се радва Гренел, е доминирана от опоненти на съществуващите европейски правителства, съществуващата европейска външна политика, сближаването на ЕС и трансатлантическата солидарност“, написа в социалните мрежи тинк-танка Шашанк Джоши от лондонския Royal United Services Institute. „Направената от него двойна стъпка е неубедителна и незащитима“.\r\n„Този вид игри са начина, по който радикалното дясно общува със своите привърженици“, написа анализаторът на The Washington Post Ан Апълбаум. „Намеците на Гренел бяха насочени към читателите на Breitbart: Те знаят тази игра и знаят, че когато Гренел казва ‚овластяване на други консерватори из цяла Европа‘, той няма предвид, че подкрепя управляващата коалиция в страна, в която служи като посланик на САЩ. Повтарям: Това означава, че той подкрепя техните опоненти“.\r\nТова е източник на сериозно безпокойство за традиционните съюзници на Америка, които стават свидетели как администрацията на Тръмп поставя трансатлантическия съюз под въпрос чрез караници около НАТО, отсичането на главата на иранската сделка и протекционистката офанзива.\r\nСянката на Кремъл също е много голяма. Тази седмица президентът на Русия Владимир Путин ще се срещне с вицеканцлера на Австрия Хайнц-Кристиян Щрахе, крайнодесен, антимигрантски политик, който иска Европейския съюз да отмени санкциите срещу Русия. Щрахе е младши партньор в управляващата коалиция с десния канцлер Себастиян Курц, политик, който Гренел нарече „рок звезда“ и дори покани на официален обяд в сряда.\r\n„Американският президент преднамерено руши Американския световен ред. Бях свикнал да атакуват НАТО от лявото крило на Зелената партия, но не и американският президент“, заяви бившият външен министър на Германия Йошка Фишер в интервю пред Der Spiegel. „От политическа гледна точка, Тръмп предизвиква германския бизнес модел, който е насочен към износа от самото начало“.\r\nНо Фишер призна също, че Европа няма опции. Въпреки всичко, което презират в Тръмп и неговите проксита, европейците все още трябва да намират обща кауза с Белия Дом, докато се борят с конкуренцията на Китай, епохалната бежанска криза и заплахата от руска намеса. „Какво можем да направим? – пита се той. При сегашното разположение на силите, понякога трябва да стиснеш зъби“.\r\nПревод и редакция:", "date": "2018.06.05", "title": "The Washington Post: Посланикът на САЩ в Германия развя знамето на Доналд Тръмп"}
{"url": "http://www.focus-news.net/news/2018/06/05/2530300/sport-tsska-shte-obyavi-noviya-si-trenyor-do-chasove.html", "text": "31-кратния шампион ЦСКА ще обяви официално назначението на новия старши треньор на първия отбор Нестор ел Маестро, сърбин с английски паспорт, който миналия сезон изведе Спартак (Търнава) до титлата в Словакия. Официалното подписване на договора с клуба ще бъде след завръщането на Гриша Ганчев в България. Освен това се предполага, че ще бъдат обявени имената и на три нови попълнения от чужбина.", "date": "2018.06.05", "title": "Спорт: ЦСКА ще обяви новия си треньор до часове"}
{"url": "http://www.focus-news.net/news/2018/06/05/2530295/zam-ministar-malina-krumova-shte-uchastva-v-rabotna-sreshta-na-tema-finansirane-eksploatatsiya-i-monitoring-na-individualni-i-drugi-podhodyashti-sistemi-za-prechistvane-na-otpadni-vodi.html", "text": "Утре, 6 юни, заместник-министърът на регионалното развитие и благоустройството Малина Крумова ще участва в работна среща на тема „Финансиране, експлоатация и мониторинг на индивидуални и други подходящи системи (ИДПС) за пречистване на отпадни води“. Това съобщиха от пресцентъра на министерството.\r\nСъбитието се организира от Световната банка и има за цел да подпомогне Министерството на регионалното развитие и благоустройството при въвеждането на националната практика на ИДПС за пречистване на отпадъчни води в съответствие с правната рамка на ЕС и принципите на устойчивото развитие. \r\nРаботната среща ще се проведе от 09.30 ч. в зала „Роял 3“ на хотел Балкан в София.", "date": "2018.06.05", "title": "Зам.-министър Малина Крумова ще участва в работна среща на тема „Финансиране, експлоатация и мониторинг на индивидуални и други подходящи системи за пречистване на отпадни води“"}
{"url": "http://www.focus-news.net/news/2018/06/05/2530297/blagoevgrad-zamestnik-kmetat-hristina-shopova-otkri-dni-na-detskoto-tvorchestvo.html", "text": "Талант и умения показаха децата на Благоевград в първия ден от фестивала на „Дни на детското творчество“. Това съобщиха от пресцентъра на Община Благоевград. В зала „Яворов“ възпитаници от ДГ „Първи юни“, ДГ №6 „Щастливо детство“, ДГ „Синчец“, ДГ №1 „Ведрица“, ДГ №2 „Света Богородица“, ДГ „Детски свят“ и ДГ №11 „Здравец“ представиха богата музикално-танцова програма, посветена на ценности, традиции, култура, природа, бит, красотата на България. Те бяха повод за бурни аплодисменти и гордост на семействата, приятелите и гостите в залата.\r\nОфициалното начало на „Дни на детското творчество“ бе поставено от заместник- кметът по култура и хуманитарни дейности Христина Шопова, която поздрави участниците и преподавателите от името на кмета на община Благоевград д-р Атанас Камбитов. „\r\n„В 12 издание на „Дни на детското творчество“ предстои да видим красотата и таланта на нашия град. Колкото и клиширано да звучи, всичко започва от детските градини. Скъпи директори и учители, благодаря Ви за това, че работите с обич, с радост, с ентусиазъм с нашите деца и това личи по техните резултати! Вие си помагате, работите като един екип и ако всички работят така, България я очаква по- добро бъдеще!  Скъпи родители, вярвам, че няма по- голяма награда за всеки един от Вас да има една сълза, когато види своето  дете на сцената. Благодаря Ви, че ги подкрепяте и помагате на учителите в процеса за развитие на децата на Благоевград! Скъпи деца, никога не губете детското в себе си и помнете, че сте възпитаници и сте родени в един от най- красивите градове в България и той винаги ще остане в сърцата Ви! Ролята на Община Благоевград е да създава условия, стараем се, разбира се, понякога ни се иска да стават по- бързо някои от нещата, но наистина, най- важното за нас са децата на Благоевград и ще продължаваме да се борим за тях! В наше лице имате партньор и приятел, защото децата не искат критици, а искат модели!, каза заместник- кметът Христина Шопова. \r\nНа финала на прекрасната програма, която малките надежди и таланти на Благоевград поднесоха пред публиката, заместник- кметът Христина Шопова ги поздрави и връчи грамоти на директорите на детските заведения с благодарност за усилията и старанието на екипите за реализирането на красивите спектакли. \r\nВъв втория ден от фестивала  „Дни на детското творчество“ малчуганите от  ДГ №4 „Роса“, ДГ №3 „Детелини“, ДГ №10 „Мак“ и ДГ „Усмивка“  ще покажат наученото през учебната година със свои спектакли.  В програмата ще се включат още и малките възпитаници на ДГ №8 „Вечерница“ и ДГ № 12 „Алени макове“.", "date": "2018.06.05", "title": "Благоевград: Заместник-кметът Христина Шопова откри „Дни на детското творчество“"}
{"url": "http://www.focus-news.net/news/2018/06/05/2530304/binali-yaldaram-zashto-sasht-i-evropa-iskat-da-sazdadat-kyurdska-darzhava-sled-kato-te-veche-imat-takava-turtsiya.html", "text": "Министър-председателят на Турция Бинали Йълдъръм изрази учудване защо американците и европейците призовават за създаване на кюрдска държава, въпреки факта, че кюрдите вече имат такава – Турция, предава Anadolu Agency.\r\nВ изказване по време на предизборен митинг в югоизточната провинция Хакари Йълдъръм заяви: „Ние живеем на тази земя от хиляда години. Преминахме през най-трудните дни заедно и на запад, и на север, и на юг“.\r\nТурският премиер посочи, че терористичната групировка Работническата партия на Кюрдистан (ПКК) няма „кюрдски проблем“, но кюрдския народ има „проблем с ПКК“.\r\n„Нека си го кажем направо. Те (членовете на ПКК) са проблем за кюрдите, турците и всички невинни хора“, подчерта Йълдъръм. \r\nПревод и редакция:", "date": "2018.06.05", "title": "Бинали Йълдъръм: Защо САЩ и Европа искат да създадат кюрдска държава, след като те вече имат такава – Турция"}
{"url": "http://www.focus-news.net/news/2018/06/05/2530320/inzh-zlatin-velev-zam-kmet-na-plovdiv-proektat-modernizatsiya-i-razvitie-na-ustoychiv-gradski-transport-v-grad-plovdiv-e-priklyuchen-uspeshno-oshte-prez-2015-godina.html", "text": ". Проектът „Модернизация и развитие на устойчив градски транспорт в град Пловдив” е приключен успешно още на 31 декември 2015 г. Това каза за Радио „Фокус”-Пловдив заместник-кметът по транспорт на Община Пловдив инж. Златин Велев по повод изказвания на общинските съветници на БСП и искането на оставката му заради транспортния проект. „Такова е становището и на управляващия орган по Оперативна програма „Регионално развитие”, каза Велев. Според него всичко негативно казано по отношение на транспортния проект на Пловдив са само политически спекулации. По думите на Велев благодарение на проекта Пловдив стана първият град в страната с над 48 километра велоалейна мрежа, предоставяйки възможност за алтернативен транспорт. Модернизирани бяха светофарните уредби на 50 кръстовища, изграден беше центърът за управление на трафика.\r\nОще в края на 2015 г. 285 автобуса, собственост на частните превозвачи, извършващи услугата обществен превоз на пътници по утвърдената общинска транспортна схема, бяха оборудвани с устройства и интегрирани в системата за управление на градския транспорт. Междувременно обаче договорите за някои от автобусните линии изтекоха, обявен бе конкурс за избор на нови превозвачи, последваха обжалвания, които в крайна сметка приключиха и на 1 март 2018 г. бе сключен новият договор. Автомобилният парк  е обновен почти изцяло с екологични автобуси „Евро 6“, които постепенно се оборудват се присъединяват към системата за електронно таксуване. Процесът не спира. По 11 линии – 4, 25, 113, 12, 21, 26, 36, 22, 24, 27 и 93, вече се продават електронни билети и броят им всекидневно нараства.\r\n„Общинските съветници от БСП би трябвало да са добре запознати с процеса, тъй като именно с решение на Общинския съвет билети се продават както от автоматите, така и от кондукторите”, смята Велев. По същия начин стои и въпросът за паралелната продажба на електронните и стандартните досега абонаментни карти за градски транспорт.  Автоматите по спирките също са функционални, като предстои да бъдат пуснат в работен режим след пълното оборудване на новите автобуси. Това също е вследствие на прието от Общинския съвет, включително с представители на БСП решение, с което се измени и допълни механизмът за разпределяне на субсидиите, които Община Пловдив изплаща на превозвачите.\r\n„Освен че транспортната услуга непрестанно се подобрява, цената на билета за градския не се е повишила и е 1 лев”, подчерта заместник-кметът инж. Златин Велев.\r\n„Успешната реализация  на проекта получи високо признание от непредубедени институции и организации. На осмото издание на един от най-големите и влиятелни дигитални и технологични форуми Webit Festival за изграждането на Центъра за управление и контрол Община Пловдив получи наградата в категорията за най-добра иновация за мобилност за 2017 година в съвременния транспорт и свързаните с него дейности”, добави Златин Велев.\r\nСпециална делегация от Европейската комисия също посети Центъра за управление на трафика и се запозна с реализацията на проекта.", "date": "2018.06.05", "title": "Инж. Златин Велев, зам.-кмет на Пловдив: Проектът „Модернизация и развитие на устойчив градски транспорт в град Пловдив” е приключен успешно още през 2015 година"}
{"url": "http://www.focus-news.net/news/2018/06/05/2530290/korneliya-ninova-bsp-vaprosat-za-paketa-mobilnost-ne-e-reshen-tryabva-da-tarsim-samishlenitsi-sred-drugite-zasegnati-darzhavi.html", "text": "„Не само, че не е решен до край въпросът за пакета „Мобилност“, а в някои от текстовете е влошен, според превозвачите.\" Това заяви лидерът на БСП Корнелия Нинова в студиото на Бтв, съобщиха от пресцентъра на Националния съвет на партията.  Според нея българското правителството се е включило много късно в тази битка. „Трябва да се търсят съмишленици сред малките държави, чиито интереси са засегнати“, допълни тя. Нинова посочи оценки на транспортния бранш, според които новите промени в пакета „Мобилност“ са по-тежкия вариант от този, срещу който са протестирали. „Има напредък за това, че се седна, разговаря и се търсят компромиси, но постигнатият компромис е по-лош от предишното положение“, каза още председателят на БСП. Тя обясни, че до сега шофьорите трябваше да се връщат в България, а сега камионите трябва да се върнат, при това пълни да влязат и пълни да излязат. „Тези камиони все още не могат сами да се карат. Значи шофьорът също трябва да се върне“, коментира тя. „Вчера не биваше да се хвърлят фойерверки и ПР-акции. Това е само началото и нямаме никакви основания за заглавия, че България е победила Макрон. Важно е гласуването в зала“, подчерта Нинова. \r\nПо повод срещата с Вишеградската четворка, на която беше поканена, Корнелия Нинова разказа, че за първи път се прави такава - лидери на партии от четирите държави канят БСП на среща. „Решихме, че този формат ще стане постоянен и на всеки шест месеца ще се събираме, ще обсъждаме теми и ще търсим съмишленици и подкрепа. Поканих колегите следващата среща да е в България след шест месеца“, допълни тя. Нинова обясни, че Вишеградската четворка е подписала декларацията, в която се казва, че не са съгласни в следващия европейски бюджет да се намаляват парите за по-неразвитите райони т.нар. кохезия, за да може да се изравни стандартът между държавите от ЕС. „За сега в проекта за бюджет е предвидено тези средства да се намалят с 5%, като за селско стопанство с още 5%. Това ще задълбочи различията примерно между България и Германия, като стандарт на живот“, подчерта Нинова. Тя изтъкна, че нашата страна е най-бедната в ЕС. „Не сме съгласни тези пари да се намаляват, защото това ще намали баланса, нашите държави ще изостанат. Декларацията напълно отговаря на политиката на България - да защитим кохезията и селскостопанските субсидии. Нашите земеделски стопани получават по-малки субсидии от Германия и Франция и сега. Ако още ги намалят, нашата продукция става абсолютно неконкурентна. Затова тази декларация трябва да се подкрепи“, категорична е тя. Нинова обясни, че четиримата от Вишеградската четворка са я подписали, поканили са още четири държави, за които смятат, че сме единомишленици – Хърватска, Румъния, Словения и България. „Единствените, които не са я подписали, сме ние, въпреки че отговаря на националния ни интерес. Правителството е отказало с аргумента, че сме председател на Съвета на ЕС и трябва да пазим неутралитет спрямо всички и да не изразяваме национална позиция и национален приоритет. Това е абсурд“, каза още Нинова. \r\nЛидерът на БСП сподели, че е била много впечатлена от начина, по който се прави политика там - преди всеки съвет се събират, решават по всяка тема как ще се гласува и четирите държави са като един, когато засяга общия им интерес. „Преди да говорят, каквото и да е и да правят предложения в Европа, представят позицията си пред парламента, получават одобрение и отиват със самочувствие, че целият парламент е зад тях. Нещо, което в България не се случва. По време на председателството една тема не сме обсъдили“, подчерта Нинова. \r\nПредседателят на БСП подкрепи президента за думите му, че повече се говори за корупция, а не се действа. „Толкова приказки, толкова кръгли маси, а накрая - един закон за корупцията, който месец след като е приет, два пъти се променя. Според нея е сбъркана концепцията на антикорупционния орган и няма логика управляващите да си назначават хората, които би трябвало да ги следят и да се борят с корупцията.\r\n„Позицията ни за \"Белене\" не е променена от много време – проектът трябва да стартира“, заяви Нинова и припомни, че ГЕРБ постоянно променят мнението си по темата. „Важно е кой ще го строи, с какво финансиране, с какво участие. Това е сложен проект“, каза още тя. \r\nВъв връзка с посещението на Радев и Борисов в Русия, Нинова е на мнение, че това са добри стъпки, които нормализират отношенията между двете страни. „Поставихме въпроса за отпадане на санкциите срещу Русия, въпреки че ни обвиняваха, че сме антиевропейска партия. Времето показва, че сме били прави, но загубихме много време. Борисов първо трябва да се извини в България на хората за пропуснатите ползи“, заяви Корнелия Нинова.", "date": "2018.06.05", "title": "Корнелия Нинова, БСП: Въпросът за пакета „Мобилност“ не е решен, трябва да търсим съмишленици сред другите засегнати държави"}
{"url": "http://www.focus-news.net/news/2018/06/05/2530321/prevozvachite-izraziha-nedovolstvo-ot-paketa-mobilnost-obzor.html", "text": "Ден след като Комисията по транспорт в Европейския парламент отхвърли част от текстовете на пакета „Мобилност“, срещу които протестираха българските превозвачи, отзивите в България са противоречи заради разнопосочната на моменти информация. В понеделник, преди гласуването, превозвачите заявиха готовност да инициират референдум ако промените бъдат приети. След гласуването на текстовете първата реакция бе - победа за българските превозвачи. Във вторник гласовете, които се чуваха звучаха по-скоро така - напредък има, но е малък, затова борбата продължава. Превозвачите изразиха мнение, че е рано да се радват. Според  Христо Христов изрази мнение, че в брашна са реалисти за мобилния пакет, но според него е рано за празненства. Колегата му Красимир Лалов допълни, че превозвачите ще подготвят национален протест срещу гласуваните текстове в пакет „Мобилност“, защото някой или не казва истината, или заблуждава обществото. Той сравни като постлани с дори намерения като пътя към ада намеренията за гласуваните текстове в пакет „Мобилност“.\r\nДебат по темата се заформи между евродепутатите Петър Курумбашев и Андрей Новаков. Евродепутатът Петър Курумбашев от Групата на прогресивния алианс на социалистите и демократите посочи, че е твърде  рано е да се бие тъпан по отношение на Пакета за мобилност. Той отчете , че е било гласувано седмичната и намалената седмична почивка да се ползват в хотел или на друго място, осигурено от работодателя и че компенсацията за намалената седмична почивка ще се ползва преди изтичането на третата седмица. „Не е вярно, че не са гласувани трите седмици“, обясни Курумбашев. На това евродепутатът от ГЕРБ/ЕНП Андрей Новаков отговори, че в текстовете на мобилния пакет са отхвърлени изискването българските превозвачи да връщат шофьор в България на всеки 3 седмици, както и тоталната забрана за използване на кабините за почива и вече заетите в международния транспорт, извършващи транзит, не попадат в обхвата на директивата за командировани работници. Според него довечера този, който създава паника сред транспортния бранш ще спи спокойно със съзнанието, че е направил нещо хубаво. Той отчете ,че съществуват текстове, които не удовлетворяват на 100% позицията ни по мобилния пакет, но по думите му страната ни си е спечелила страшно много време, с което да реши проблема. .", "date": "2018.06.05", "title": "Превозвачите изразиха недоволство от пакета „Мобилност“ (ОБЗОР)"}
{"url": "http://www.focus-news.net/news/2018/06/05/2530272/afp-evropeyskite-strani-sa-dalech-ot-kompromis-po-vaprosa-za-migrantite-i-bezhantsite.html", "text": "Европейските страни във вторник констатираха, че са далеч от това да постигнат консенсусно решение за промяна на правилата за предоставяне на убежище на мигрантите и бежанците преди крайния срок в края на този месец и посочиха като причина за това „влошения политически климат“ заради победата на десните партии в Италия и други страни, предава AFP.\r\nДелегатите на ключовата среща на министрите на вътрешните работи и други официални лица от страните членки в Люксембург бяха критични и дори се противопоставиха на компромисния план на България за това как да се преодолее разделението Изток – Запад по въпроса за реформите преди срещата на върха на ЕС в Брюксел на 28 и 29 юни.\r\n„Франс прес“ уточнява, че България в момента е ротационен председател на Съвета на ЕС.\r\n„Сегашното състояние на преговорите е неприемливо“, заяви Щефан Майер, който бе един от представителите на германското вътрешно министерство. „Не сме готови да приемем плана“.\r\nМайер, чиято страна е топ дестинация за мигрантите, заяви, че Италия и някои източноевропейски страни също са критикували поне части от плана. Министърът на миграцията на Швеция Хелън Фритцон, друга страна предпочитана от бежанците, смята, че шансовете за постигане на компромис са намалели след успехите на крайно-десните партии на изборите в Италия и Словения.\r\n„Обстановката е по-трудна, политическият климат в Европа се влоши“, заяви тя пред репортерите.\r\nВ хода на първата си реч като министър-председател, новият италиански лидер Джузепе Конти призова за „задължително“ и „автоматично“ преразпределение на бежанците сред европейските страни.\r\nРадикалният, както го определя френската агенция, вътрешен министър на Италия и председател на партия „Лигата“ Матео Салвини отделно посочи, че предложените реформи обричат Италия и другите средиземноморски страни да продължат да носят бремето на безпрецедентната миграционна криза в ЕС.\r\nПрез декември европейските лидери поставиха краен срок до юни за реформиране на т.нар. Дъблински регламент и създаване на постоянен механизъм за справяне с мигрантите в случай на ново изостряне на ситуацията.\r\nСпоред тези правила, страните, в които бежанците влизат в Европейския съюз трябва да обработят молбите им за предоставяне на убежище. Италия, Гърция и Испания са основните места, през които мигрантите влизат в Европа, като френската агенция припомня, че постигнатите от ЕС договорки с Турция и някои либийски фракции са помогнали за забавянето, поне засега, на мигрантския поток към Европа след пика му през 2015 година.\r\nУнгария, Полша, Чехия и Словакия или директно отказаха, или се съпротивляваха да приемат мигранти след като Европейската комисия наложи квотите за прием на част от бежанците през 2015 година, като мярка, която да намали тежестта върху страните на първа линия, като Италия и Гърция.\r\nПревод и редакция:", "date": "2018.06.05", "title": "AFP: Европейските страни са далеч от компромис по въпроса за мигрантите и бежанците"}
{"url": "http://www.focus-news.net/news/2018/06/05/2530324/varna-93-ot-parvoklasnitsite-v-grada-sa-prieti-po-parvo-zhelanie.html", "text": "93% от първокласниците във Варна са приети по първо желание. Резултатите са обявени в електронната система за прием на ученици в 1 клас в общинските училища на територията на община Варна. 4,8% от първокласниците в града  влизат по второ желание, 1,2% по трето и 1% по четвърто и следващо желание. Общо 2976 деца са кандидатствали за прием в 37-те общински училища в града, 2895 от тях влизат още на първо класиране, обявиха от общинската дирекция „Образование и младежки дейности“. Записването на приетите деца започва от 6-ти юни и продължава до 8-ми юни от 9ч. до 17ч. на място в училищата. Родителите трябва да представят копие и оригинал (за сверка) на удостоверение за раждане  и оригинал на удостоверение за завършено задължително предучилищно образование. След първото класиране остават свободни 484 места. За некласираните 81 деца анализът показва, че 15 деца са с уседналост на адрес до една година (трета група на уседналост), но са кандидатствали само за едно или две училища, в които броят на кандидатите е значително по-голям от броя на местата – това са училищата ОУ „З. Стоянов“, ОУ „П. Р. Славейков“, ОУ “Д. Чинтулов“ и СУ „Н. Геров“. За останалите 66 неприети деца родителите са посочили само училища в други райони, а не са включили училището, в чийто район е адресът им по местоживеене.", "date": "2018.06.05", "title": "Варна: 93% от първокласниците в града са приети по първо желание"}
{"url": "http://www.focus-news.net/news/2018/06/05/2530302/varna-mazh-ot-grada-e-pribral-10-000-leva-hvarleni-na-telefonni-izmamnitsi-i-gi-e-predal-v-politsiyata.html", "text": "Възрастен бдителен гражданин е успял да изпревари телефонни измамници и да прибере пари, хвърлени от жена през тераса на жилищен блок във Варна. Това съобщи директорът на Областната дирекция на МВР комисар Даниел Пашов, предаде репортер на Радио „Фокус“ – Варна. Случаят е от преди десет дни. Жената, която е била подведена от телефонни измамници изхвърлила от терасата на апартамента си торбичка с около 10 000 лева. Бдителният гражданин, който вероятно е участвал в срещите на полицаи в клубовете с най-възрастната част на населението, е прибрал торбичката. Тъй като не могъл да установи от къде са хвърлени парите, мъжът разлепил по входа на блока телефона си, обясни комисар Пашов. По думите му, измамената жена междувременно подала сигнал в полицията и така получила обратно парите си.\r\nДиана СТОЕВА", "date": "2018.06.05", "title": "Варна: Мъж от града е прибрал 10 000 лева, хвърлени на телефонни измамници, и ги е предал в полицията"}
{"url": "http://www.focus-news.net/news/2018/06/05/2530325/montana-riosv-zasilva-kontrola-varhu-braneto-na-lipoviya-tsvyat.html", "text": "РИОСВ – Монтана засилва контрола върху брането на липовия цвят на територията на двете области Монтана и Видин, съобщиха от инспекцията. В момента тече усилена кампания по изкупуване на липов цвят. В тази връзка с цел опазване на липовите дървета от недобросъвестно унищожаване и увреждане и в съответствие с регламентите на Закона за лечебните растения и Наредба № 2 за правилата и изискванията за събиране на билки и генетичен материал от лечебни растения РИОСВ – Монтана ще прилага строги мерки в случай на констатиране на законови нарушения. От РИОСВ – Монтана напомнят, че събирането на лечебни растения от естествените им находища, представляващо стопанска дейност се извършва въз основа на позволително съгласно чл. 22 от ЗЛР.\r\nЗадължения на кметовете на общините както и на Държавните горски стопанства е преди издаването на позволителни за събиране на билки от лечебни растения за стопанска цел да изискват представяне на копия от документа за регистрация на пунктовете. Пунктовете, които извършват дейност по събиране, търговия  и съхранение на билки, задължително обявяват дейността си в РИОСВ и се регистрират в книга за изкупените, реализираните и налични количества лечебни растения.", "date": "2018.06.05", "title": "Монтана: РИОСВ засилва контрола върху брането на липовия цвят"}
{"url": "http://www.focus-news.net/news/2018/06/05/2530322/blagoevgrad-v-dg-6-shtastlivo-detstvo-shte-bade-predstaveno-biologichnoto-raznoobrazie-na-natsionalen-park-rila.html", "text": "В ДГ № 6 „Щастливо детство“ в Благоевград ще бъде представено биологичното разнообразие на Национален парк (НП) „Рила“. Това каза за Радио „Фокус“-Пирин Стефан Кирилов, експерт в Национален парк (НП) „Рила“. В последствие се предвижда организиране на образователни екологични програми с детското заведение. „Кампанията по повод Световния ден на околната среда ще завърши на 9 и 10 юни 2018 г. в Посетителски център на НП „Рила” с екологична образователна програма с ученици от „Професионална гимназия по икономика „Иван Илиев“ Благоевград. С беседи, мултимедийни презентации, еко-игри и демонстрации учениците ще се запознаят с живата и нежива природа на националния парк и правилата за поведение в защитената територия. По програма са предвидени интерпретативни опознавателни маршрути по екопътека „Двете ели“ и езеро Паничище“, каза още Кирилов.\r\nЛора КАЛЧЕВА", "date": "2018.06.05", "title": "Благоевград: В ДГ № 6 „Щастливо детство“ ще бъде представено биологичното разнообразие на Национален парк „Рила“"}
{"url": "http://www.focus-news.net/news/2018/06/05/2530326/blagoevgrad-knigata-pendari-na-snezhana-stoimenova-be-predstavena-v-selo-brezhani.html", "text": "Книгата „Пендари“ на Снежана Стоименова бе представена в село Брежани, община Симитли. Това съобщи за Радио „Фокус“ – Пирин Таня Тасева, експерт в направление „Връзки с обществеността“ към Общината. Изданието е дело на зам.-председателят на сдружение „Хора и традиции“ и е по повод 60 юбилей на авторката. В книгата Стоименова разказва за събития и хора, останали завинаги в сърцето ѝ, поместени в 23 увлекателни разказа. Специален гост на събитието е бил кметът на Община Симитли Апостол Апостолов и кметът на село Брежани Благой Стефанов.\r\nЛивия НИНОВА", "date": "2018.06.05", "title": "Благоевград: Книгата „Пендари“ на Снежана Стоименова бе представена в село Брежани"}
{"url": "http://www.focus-news.net/news/2018/06/05/2530327/niki-heyli-oon-ne-mozhe-da-diktuva-imigratsionnata-politika-na-sasht.html", "text": "Посланикът на САЩ в ООН Ники Хейли предупреди членовете на Агенцията по човешките права на ООН, че нямат думата в имиграционната политика на САЩ, пише американското консервативно издание Washington Examiner.\r\n„Нито ООН, нито някой друг може да диктува на САЩ как да контролира границите си“, предупреди Хейли.\r\nИзданието коментира, че Агенцията по човешките права на ООН се е присъединила към хора на критиците на администрацията на Тръмп в сряда, като е осъдила практиката да се разделят родители от техните деца на границата. Главният прокурор на САЩ Джеф Сешънс защити тази политика, като обясни, че родителите на тези деца са извършили престъпление като се влезнали нелегално в страната и нямат право да водят децата си на границата, защото федералните закони забраняват на граничните служители да помещават деца в същите помещения като възрастните.\r\n„САЩ трябва незабавно да прекрати тази практика на разделяне на семейства и да спре да криминализира нещо, което най-много може да бъде административно нарушение – това на нелегално влизане или пребиваване в САЩ“, заяви говорител на световната организация. „Призоваваме американските власти да възприемат не-наказателни алтернативи, които да позволят на децата да останат със своите семейства и да изпълнят съкровените права на децата – тяхното право на свобода и тяхното право на семеен живот“.\r\nТова предизвика острата реакция от Хейли: „За пореден път ООН показва своето двуличие, насочвайки пръст към САЩ, докато в същото време си затваря очите за ужасяващата ситуация с човешките права в няколко члена на същата Агенция по човешките права“.\r\nА Сешънс заяви, че разделението е кратко, като правило. „Често това са само няколко дни... Възрастните много често са пускани под гаранция и могат да бъдат със своите деца“, заяви генералният прокурор пред американско радио. „Така че целта ни не е, определено не е, да разделяме децата от родителите, но мисля, че е ясно, че е легитимно да предупреждаваме хората, които идват в страната незаконно, водейки децата си със себе си, че не могат да очакват да ги държим винаги заедно“.\r\nДжон Кели, началникът на канцеларията на Белия Дом, също описа разделянето като „тежка сдържаща мярка“ спрямо нелегалната имиграция. „Те не са лоши хора“, заяви той в интервю миналия месец. „Те идват тук поради определени причини. Съчувствам им заради това. Но законът си е закон. Но решаващи за спечелване на играта са сдържащите мерки“.\r\nПозицията на ООН за имиграцията и аргументите й срещу американската политика гласят следното: „Децата никога не трябва да бъдат задържани по причини, свързани с техния собствен или с този на родителите им мигрантски статут“, цитира Washington Examiner говорителят на Агенцията по човешките права на ООН. „Мнозинството от хората, които пристигат на южната граница на САЩ са избягали от Хондурас, Гватемала и Ел Салвадор – в много случаи, или заради повсеместната несигурност, или заради насилие, или заради нарушение на редица други техни права, като това на здравеопазване, образование и подслон.\r\nХейли, от своя страна, защити политиката на Вашингтон в сферата на човешките права.\r\n„Докато от кабинета на Върховния комисар нападат неграмотно САЩ с думи, Съединените щати води света със своите действия, като например, това, че предоставя повече хуманитарна помощ на засегнатите от глобалните конфликти от всяка друга страна“, подчерта посланикът на САЩ в ООН. „Ние ще продължим да бъдем щедра страна, но също и независима страна, със закони, които определят как най-добре да контролираме границите си и да защитаваме нашия народ“.\r\nПревод и редакция:", "date": "2018.06.05", "title": "Ники Хейли: ООН не може да диктува имиграционната политика на САЩ"}
{"url": "http://www.focus-news.net/news/2018/06/05/2530303/georgi-petarneychev-aebtri-izpuska-se-elementat-che-v-mobilniya-paket-shofyorite-mogat-da-ne-se-pribirat-na-tri-sedmitsi-no-tova-e-zadalzhitelno-za-kamionite.html", "text": "Изпуска се елементът, че в мобилния пакет шофьорите могат да не се прибират на три седмици, но това е задължително за камионите. Това каза за  Агенция „Фокус“ Георги Петърнейчев председател Асоциацията на българските предприятия за международни превози и пътищата (АЕБТРИ) във връзка с мобилния пакет. \r\nТой коментира изказването на евродепутата от ГЕРБ / ЕНП  Андрей Новаков за втория мобилен пакет и посочи, че Новаков твърди неща, които на него му харесват. \"Всички автомобили, които са в Европа на всяка трета седмица, или на 21 дена трябва да се приберат в България с товар и с него да излязат оттук. Тези автомобили като се връщат в България без шофьори ли ще пътуват?\", попита Петърнейчев. \r\nСпоред него автомобилите не трябва да се прибират на три седмици. „Ние бяхме поискали на 6 седмици да се прибират в България“, каза Петърнейчев. \r\nПо думите му е невъзможно за период от три седмици български превозвачи да отидат до Португалия и да се върнат. „Нямаме никакво право да работим вътре в Европа, както досега. Имаме достъп до свободния пазар да работим, където се договорим на цени и с спедиции“, каза Петърнейчев. Той обърна внимание и на това, че нощуването в кабини ще отпадне чак тогава, когато се построят паркинги и то в рамките на 5 години. Председателят на УС на АЕБТРИ заяви, че гласуванията в Транспортна комисия на мобилния пакет не са достатъчни. \r\nДеница КИТАНОВА", "date": "2018.06.05", "title": "Георги Петърнейчев, АЕБТРИ: Изпуска се елементът, че в мобилния пакет шофьорите могат да не се прибират на три седмици, но това е задължително за камионите"}
{"url": "http://www.focus-news.net/news/2018/06/05/2530328/pazardzhik-proverka-na-rzi-za-kachestvoto-na-piteynata-voda-v-13-naseleni-mesta-v-oblastta-ne-otchita-narusheniya-v-normite.html", "text": "РЗИ – Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 15 до 31 май 2018 година от 13 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. От велинградското село Абланица, където бяха установени отклонения по микробиологични показатели, е представена контролна проба, която съответства на изискванията. Взети и изследвани са проби вода от 4 минерални водоизточници, при които е установено, че една не отговаря по микробиологични показатели на изискванията на Наредба №14 на МЗ за курортните ресурси, курортните местности и курортите. От страна на РЗИ е издадено предписание на Община Велинград за почистване и дезинфекция на водовземните съоръжения и представяне на контролна проба, с цел постигане изискванията на Наредба № 14/1987 г.\r\nВаня НИКОЛОВА", "date": "2018.06.05", "title": "Пазарджик: Проверка на РЗИ за качеството на питейната вода в 13 населени места в областта не отчита нарушения в нормите"}
{"url": "http://www.focus-news.net/news/2018/06/05/2530331/emscregistrirano-e-zemetresenie-s-magnitud-53-v-azerbaydzhan.html", "text": "Регистрирано е земетресение с магнитуд 5.3 в Азербайджан, съобщава страницата на Европейския средиземноморски сеизмологичен  център.\r\nЗеметресението е станало в 21:40 българско време на 18 километра северно от град Гах в близост до границата с Русия и Грузия. Земетресението е станало на 10 километра дълбочина в земната кора. Усетено е в Азербайджан, Грузия, включително в столицата Тбилиси и в Русия. За сега няма данни за пострадали и материални щети. Юлиян Марков", "date": "2018.06.05", "title": "EMSC:Регистрирано е земетресение с магнитуд 5.3 в Азербайджан"}
{"url": "http://www.focus-news.net/news/2018/06/05/2530333/tass-ukrayna-izklyuchva-vazobnovyavane-na-proizvodstvoto-na-svrahmoshtniya-tovaren-samolet-an-124-ot-rusiya.html", "text": "Украйна изключва възобновяване на производството на свръхмощния товарен самолет Ан-124 от Русия без участието на украинския концерн „Антонов“, предава TACC.\r\n„Ако става дума за модернизация, то се подразбира внасяне на изменения в типовата конструкция. При това само разработчикът – „Антонов“ притежава всички технически знания и необходимата информация за конструкцията, свойствата, ресурса и срока на летателна годност на самолетите Ан-124-100 „Руслан“. Следователно производството на  самолети от семейството на Ан-124 под марката „Антонов“ без участието на украинската страна е невъзможно“, заявяват от нефункциониращото в момента самолетостроително предприятие „Антонов“. Освен това от предприятието заявяват, че не планират сътрудничество с руската страна. Юлиян Марков", "date": "2018.06.05", "title": "ТАСС: Украйна изключва възобновяване на производството на свръхмощния товарен самолет Ан-124 от Русия"}
{"url": "http://www.focus-news.net/news/2018/06/05/2530334/sport-rumaniya-pobedi-finlandiya-s-20-v-priyatelski-mach.html", "text": "Футбол: Румъния победи Финландия с 2:0 в приятелски мач, игран в румънския град Плоещ.\r\nГоловете отбелязаха защитникът Кристиян Манеа и Чиприян Дяк. В други приятелски срещи днес се получиха следните резултати:\r\nКитайско Тайпе – Нова Зеландия 0:1\r\nРусия – Турция 1:1\r\nЛюксембург води с 1:0 пет минути преди края на мача срещу Грузия.", "date": "2018.06.05", "title": "Спорт: Румъния победи Финландия с 2:0 в приятелски мач"}
{"url": "http://www.focus-news.net/news/2018/06/05/2530335/svobodna-evropa-makedoniya-kosovskoto-pravitelstvo-otteglya-platformata-za-pregovori-sas-sarbiya.html", "text": "Косовското правителство оттегля Платформата за преговори със Сърбия, съобщава македонската редакция на радио „Свободна Европа“.\r\nКосовският министър на труда и социалната политика Скендер Речица от името на правителството внесе искане до парламента на Косово за отлагане на Платформата за диалог и нормализация на отношенията между Косово и Сърбия,заяви Македонската информационна агенция, цитирана от радиото.\r\n„От името на премиерът Рамуш Харадинай искам решение да се свали от дневния ред платформата за финализиране на диалога между Косово и Сърбия за нормализиране на отношенията между двете страни, внесена на 23 април 2018, за да се даде време за изграждане на по-широк национален консенсус и за по-нататъшни консултации“, се казва в искането на Речица. Юлиян Марков", "date": "2018.06.05", "title": "Свободна Европа (Македония): Косовското правителство оттегля Платформата за преговори със Сърбия"}
{"url": "http://www.focus-news.net/news/2018/06/05/2530329/blagoevgrad-samo-v-opredeleni-uchastatsi-na-teritoriyata-na-obshtinata-e-razresheno-dvizhenieto-na-karutsi-za-obshtina-petrich-to-e-reglamentirano-s-naredba.html", "text": "Само в определени участъци на територията на община Благоевград е разрешено движението на каруци, показа репортерска проверка на Радио „Фокус“ – Пирин. Маршрутите, по които могат да се движат превозни средства с животинска тяга са регламентирани в Наредба за организация и управление на движението на територията на Община Благоевград. Според раздел № 4 изцяло е забранено влизането на каруци по булевард  „Св. св. Кирил и Методии” и улиците „Джеймс Баучер”, „Владо Черноземски“, „Васил Левски”, „Митрополит Борис”, „Трети март” – от началото до кръстовището с улица „Стефан Стамболов”, „Александър Стамболийски” в отсечката от улица „Пирин” до „Джеймс Баучер” и улица „Даме Груев”. Движението на ППС с животинска тяга по улиците на Благоевград се допуска след като бъдат регистрирани по маршрути, както следва: Посока село Айдарово – улиците „Полк. Дрангов”, „Свобода” и „Симеон Радев”; Посока село Еленово – улиците „Полк. Дрангов”, „Г. Андрейчин” и „Рила”; Посока кв. Струмско – улилицте „Полк. Дрангов”, „Свобода”, „Симеон Радев”, булевард „П. Яворов” и улица „Броди”; Посока Промишлени зони, кв. Грамада, с. Покровник – ул. „полк. Дрангов”, ул. „Балкан”, ул. “14-ти полк”, бул. “Ал. Стамболийски”, бул. “Д. Солунски, бул. “В. Левски”; Посока с. Дъбрава, с. Рилци, с. Бело поле – ул. “Полк. Дрангов”, ул. “Балкан”, ул. “14-ти полка”, бул. “Ал. Стамболийски”, бул. “Д Солунски”, ул. “Славянска”, ул. “Бр. Миладинови”, ул. “Трети март”; Посока с. Бистрица – ул. “Полк. Дрангов”, ул. “14-ти полк”, бул. “Ал. Стамболийски”, бул. “Д. Солунски”, ул. “Славянска”, ул. “Трети март”, ул. “В. Априлов”, ул. “Костур”, ул. “Хр. Чернопеев”, ул. “Христо Силянов”.\r\nУсловията, при които могат да се движат каруци в община Петрич, са регламентирани с наредба за обществения ред. В документа изрично е посочено, че, освен от закона за движение по пътищата и правилника за прилагането му, движението на пешеходците и превозните средства на територията на общината се регулира от наредбата. Според нея е забранено движението на конски каруци и селскостопански машини в централна градска част, а така също по улица „Рокфелер“ от кръстовището и с улица „Цар Симеон” до кръстовището и с улица „Пирин”.\r\nЛивия НИНОВА", "date": "2018.06.05", "title": "Благоевград: Само в определени участъци на територията на общината е разрешено движението на каруци. за община Петрич то е регламентирано с наредба"}
{"url": "http://www.focus-news.net/news/2018/06/05/2530336/aleksandar-vuchich-vrashtane-na-srabskata-armiya-v-kosovo-bi-bil-nepriyatelski-akt-za-nato.html", "text": "Сръбският президент Александър Вучич заяви, че въпреки,че Резолюция 1255 на Съвета за сигурност на ООН предвижда връщане на хиляда сръбски войници и полицаи в Косово, той лично е бил предупреждаван за извършването на такъв ход, който би бил възприет като неприятелски акт за НАТО, предава македонската телевизия A1.on.\r\n„Ако Сърбия се опита да влезе в Косово със своя войска или полиция,  НАТО би третирал това като неприятелски акт и ние бихме влезли в конфликт с най-мощния съюз на света. Това говори колко е сериозно положението и колко хората не се интересуват от правото, а само от силата и фактическото състояние. Аз не говоря често за това, за да не затормозявам гражданите всеки ден, но не казвам, че това е правилно и законно“, заяви Вучич.\r\nСпоред него единствената цел на Прищина е да поеме контрола над Северно Косово по всякакъв възможен начин, като заяви, че  „не е оптимист относно предстоящите разговори с Прищина в Брюксел“, но и че Белград няма да отстъпи, „защото разговорите са единственото средство за постигане на компромис“,завърши Вучич.\r\nКоментирайки изказването на косовския премиер Рамуш Харадинай, че Общността на сръбските общини няма да се формира, докато не бъде решен въпроса с енергетиката, Вучич заяви, че не предстои договор между Белград и Прищина за енергетика: „Енергетиката ще дойде накрая, но първо да се изпълни Брюкселския договор“, изтъкна Вучич. Юлиян Марков", "date": "2018.06.05", "title": "Александър  Вучич: Връщане на сръбската армия в Косово би бил неприятелски акт за НАТО"}
{"url": "http://www.focus-news.net/news/2018/06/05/2530337/a1on-ramush-haradinay-prehvarlya-otgovornostta-za-vodene-na-dialog-s-belgrad-na-hashim-tachi.html", "text": "Косовският премиер Рамуш Харадинай прехвърля отговорността за водене на диалог с Белград на президента Хашим Тачи, предава македонската телевизия A1.on, цитирайки косовския вестник .\r\nСпоред вестника Харадинай е решил да прехвърли отговорността за преговорите със Сърбия на Хашим Тачи в знак на протест поради две резолюции, приети от косовския парламент през 2011 и 2013 година.\r\nИнформацията е потвърдена от кабинета на косовския премиер. Юлиян Марков", "date": "2018.06.05", "title": "А1.on: Рамуш Харадинай прехвърля отговорността за водене на диалог с Белград на Хашим Тачи"}
{"url": "http://www.focus-news.net/news/2018/06/05/2530330/stefan-prodanov-organizator-na-festivala-orel-na-dunava-festivalat-e-kulturen-dialog-mezhdu-nyakolko-evropeyski-darzhavi.html", "text": "Десетгодишен юбилей отбелязва фестивалът „Орел на Дунава“ през 2018-та. Изданието, което предстои през идния уикенд е 15-то, защото в годините назад са провеждани и три есенни, освен традиционните юнски събития. Това каза в предаването „Добре дошли в Свищов“ на Радио „Фокус“ – Велико Търново Стефан Проданов, един от организаторите на инициативата. В XIV издание на фестивала ще участват около 220 възстановчици. Голяма част от тях, тези които ще представят Свищов, са преподаватели и студенти в Стопанска академия „Димитър А. Ценов“. \r\n„Мога да кажа, че има голям интерес  към събитието и голям ръст на посетителите, което за нас е много интересно и важно, защото  Свищов е северната граница на България, но виждаме,ч е има интерес от хора от всички краища на страната.  Естествено, при нас идват и много чужденци, имаме посетители най-често от Румъния, Сърбия и Македония“, обобщи още Стоян Проданов. Той уточни, че посетителите ежегодно са няколко хиляди. Освен това поясни и, че големият им брой спомага не само за развитието на фестивала, но и на туристическия бизнес в Свищов и региона, като цяло.\r\nЛуиза ТРАНЧЕВА", "date": "2018.06.05", "title": "Стефан Проданов, организатор на фестивала „Орел на Дунава“: Фестивалът е културен диалог между няколко европейски държави"}
{"url": "http://www.focus-news.net/news/2018/06/05/2530332/afp-italianskoto-pravitelstvo-poluchi-odobrenie-v-senata.html", "text": "Новото италианско правителство на премиера Джузепе Конте получи одобрение в италианския Сенат, предава AFP.\r\nПравителството на антиемигрантската Лига и партията „Пет Звезди“ е получило подкрепата на 171 сенатори, 117 са гласували против, а 25 са се въздържали. Сега предстои одобрение и в Долната камара на италианския парламент. Гласуването ще се проведе в сряда. Юлиян Марков", "date": "2018.06.05", "title": "AFP: Италианското правителство получи одобрение в Сената"}
{"url": "http://www.focus-news.net/news/2018/06/05/2530301/ministar-valentin-radev-i-evropeyskiyat-komisar-dimitris-avramopulos-ochertaha-na-preskonferentsiya-rezultatite-ot-diskusiite-na-ministrite-na-vatreshnite-raboti-na-es.html", "text": "След последния в рамките на Българското председателство Съвет „Правосъдие и вътрешни работи“, министърът на вътрешните работи на България Валентин Радев и европейският комисар по миграция, вътрешни работи и гражданство Димитрис Аврамопулос очертаха на пресконференция резултатите от дискусиите на министрите на вътрешните работи на ЕС. Това съобщиха от пресцентъра на МВР.\r\nПресконференцията може да бъде гледана .", "date": "2018.06.05", "title": "Министър Валентин Радев и европейският комисар Димитрис Аврамопулос очертаха на пресконференция резултатите от дискусиите на министрите на вътрешните работи на ЕС"}
{"url": "http://www.focus-news.net/news/2018/06/05/2530323/plovdiv-sedmitsa-na-vodnoto-spasyavane-se-provezhda-v-grada.html", "text": "Седмица на водното спасяване се провежда в Пловдив. Това съобщиха за Радио „Фокус“-Пловдив от Водноспасителна служба към БЧК-Пловдив. Инициативата ще продължи до 10 юни и има за цел да мобилизира нашата общественост към активна профилактика на водния травматизъм.\r\nС настъпването на активния плувен сезон се оживиха басейните, реките и къпалните места. Хиляди граждани на различна възраст през горещите и задушни летни дни намират прохлада и отмора във водата. Това е повод да се припомни на обществеността, че всяка година във водните площи на региона стават удавяния, които често са следствие на непознаването и неспазването на правилата за плуване и къпане.\r\nВодноспасителна служба към Български Червен кръст – Пловдив предупреждава, че най-опасно е в началото на летния сезон, когато водата във водоемите и язовирите е затоплена само на повърхността (от 30 до 50 см.). В дълбочина, температурата на водата рязко се понижава, а това е сигурна предпоставка за схващане на крайник или изпадане на къпещия се в състояние на шок, което в неохраняеми водни площи често завършва фатално.\r\nПо повод Седмицата на водното спасяване на 07.06.2018 г. ще се проведе работна среща на Областната комисия по водноспасителна дейност на територията на област Пловдив по въпроси свързани с изготвяне на маршрути и график за проверка на водните площи. Заседанието ще бъде в сградата на Областния съвет на БЧК – Пловдив, ул. „Стойчо Мушанов“ № 48 от 10.00 часа. На 08.06.2018 г. /петък/ ще има демонстрация на техники за спасяване при водни инциденти и оказване на първа долекарска помощ. Мероприятието е с начален час 15.00 часа на Гребна база /кулата на 1500 метра/ и е съвместна инициатива на Водноспасителна служба към БЧК – Пловдив и ОП „Жилфонд” – Пловдив. През целия летен сезон ще бъдат подпомагани стопаните на водни площи с изготвяне на информационни материали и табели, необходима документация и друга методична помощ. Ще бъдат разпространявани брошури и листовки по басейните в града и цялата област с предпазните мерки при къпане и плуване и причините за удавяния.\r\n„Не дъвчете дъвка докато плувате!“, призова Стефан Тропчев, специалист във Водноспасителна служба към Областния съвет на БЧК-Пловдив. По думите му има реална опасност от задавяне при поемане на въздух и навлизане дълбоко под вода.\r\n„Всички, които посещават водните басейни трябва стриктно да спазват мерките за безопасност”, каза още Тропчев. В никакъв случай не трябва да се плува в неохраняеми басейни и плажове, тъй като най-много произшествия с фатален край стават именно там. „Не трябва да се влиза във водата 1.5 – 2 часа след хранене, след употреба на алкохол и опиати”. Децата трябва да са под постоянно наблюдение от родителите. Водата надълбоко е най-опасна в началото на сезона, тъй като се загрява само горния слой, а навътре остава студена. Това води до схващания и травми, твърдят още специалистите.\r\nЦветана ТОНЧЕВА", "date": "2018.06.05", "title": "Пловдив: Седмица на водното спасяване се провежда в града"}
