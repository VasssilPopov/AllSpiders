{"url": "http://www.focus-news.net/news/2018/03/13/2499111/sport-zavarshiha-dva-macha-ot-osminafinalite-na-shampionskata-liga.html", "text": "Завършиха два мача от осминафиналите на Шампионската лига. Севиля победи с 2:1 при гостуването си на Манчестър Юнайтед и след нулево равенство в първия двубой, испанският отбор продължава към следващата фаза на турнира. Рома също продължава към четвъртфиналите, като това е първото класиране на отбора за тази фаза на турнира от десет година насам. Италианският отбор се наложи с 1:0 срещу Шахтьор (Донецк), като голът на чужд терен даде преднината за Рома при общ резултат 2:2 от двата двубоя.", "date": "2018.03.13", "title": "Спорт: Завършиха два мача от осминафиналите на Шампионската лига"}
{"url": "http://www.focus-news.net/news/2018/03/13/2499084/reuters-vav-velikobritaniya-e-otkrit-martav-rusnak-koyto-e-bil-sadruzhnik-na-pokoyniya-oligarh-boris-berezovski.html", "text": "Британската антитерористична полиция е разследвала във вторник смъртта на руснак, който е бил съдружник на покойния олигарх Борис Березовски,но от полицията уточняват, че не разглеждат вероятността този случай да е свързан с опита за отравяне на бившия полковник от ГРУ Сергрей Скрипал, предава Reuters.\r\nНиколай Глушков е открит мъртъв късно в понеделник в дом в покрайнините на Лондон.\r\nПревод и редакция:", "date": "2018.03.13", "title": "Reuters: Във Великобритания е открит мъртъв руснак, който е бил съдружник на покойния олигарх Борис Березовски"}
{"url": "http://www.focus-news.net/news/2018/03/13/2499082/ombudsmanat-maya-manolova-sabra-diplomaticheskiya-korpus-predstavi-prioritetite-si-za-2018-g.html", "text": "Омбудсманът Мая Манолова и заместник-омбудсманът Диана Ковачева проведоха днес редовната годишна среща на институцията с посланиците на държавите-членки на Европейския съюз, съобщават от пресцентъра на обществения защитник. Дипломатите бяха запознати с дейността на омбудсмана за последните две години и с основните приоритети за 2018 г.\r\nОбщественият защитник представи на дипломатическия корпус и успешно приключените от институцията кампании – забраната на арбитражните съдилища да съдят граждани, законодателните промени, с които се ограничиха свръхправомощията на частните съдебни изпълнители, промените за защита правата на работници от техните некоректни работодатели, намалението три пъти на юрисконсултските възнаграждения в борбата срещу монополите, както и промените, насочени срещу измамите със земеделски земи. \r\nОмбудсманът презентира и социално насочените кампании на институцията - за отпадане на ДДС върху дарените храни, за подкрепа на българските пенсионери - „Великден за всеки – дари празник на баба и дядо“,  „Не хаби – дари“ – срещу пилеенето на храни, както и кампанията за защита правата на децата и популяризиране дейността на институцията сред подрастващите.\r\nСред основните приоритети на институцията за 2018 г. Манолова открои проекта на Закон за частния фалит, кампания срещу свръхправомощията на банките, законодателство за защита на гражданите от колекторските фирми, както и нови правила за фирмите за бързи кредити.\r\nТя подчерта, че във фокуса на институцията е и реализирането на третото издание на Националната кампания „Великден за всеки - дари празник за баба и дядо“. От своя страна, тази година съпътстващата кампания – под надслов „БезОСТАТЪЧНО щастливи“, ще акцентира върху пилеенето на храни от домакинството и здравословното хранене при децата.\r\nМанолова обърна специално внимание на предстоящия форум срещу двойния стандарт при храните в ЕС, който ще се проведе в рамките на българското председателство на Съвета на ЕС. Той се организира от омбудсмана, съвместно с министерствата на икономиката, земеделието, храните и горите и здравеопазването, Българската агенция за безопасност на храните и Комисията за защита на потребителите.\r\n„Смятам, че двойният стандарт при храните не е проблем само на Източна Европа, това е проблем на всички страни-членки на Европейския съюз. Това е важна тема, която засяга всички европейски потребители. Нужно е обсъждане и постигане на баланс в справянето с проблема между държавите в Европейския съюз“, категорична бе Манолова.", "date": "2018.03.13", "title": "Омбудсманът Мая Манолова събра дипломатическия корпус, представи приоритетите си за 2018 г."}
{"url": "http://www.focus-news.net/news/2018/03/13/2499083/plovdiv-prieti-sa-novite-pravila-na-za-priem-v-parvi-klas-v-uchilishta-na-teritoriyata-na-obshtinata.html", "text": "С решение на Общински съвет - Пловдив бяха приети промените в правилата за прием в първи клас, според които ще бъде осъществен електронният прием на учениците в първи клас за учебната 2018/2019 година. Това съобщиха за Радио „Фокус“ – Пловдив от Общината.\r\nВсички заинтересовани могат да се запознаят с новите правила от публикуваната актуална информация на интернет страницата на системата за прием priem.plovdiv.bg в раздела с „Нормативни документи“.\r\nКритериите и точките, които носят, могат да бъдат намерени в Приложение №2 към наредбата. Най-голямо предимство получават децата, които имат адресна регистрация на територията на района на училището, за което кандидатстват. Двата адреса – настоящ и постоянен, са равнопоставени. Най-много точки получават децата с адресна регистрация повече от 3 години спрямо момента на кандидатстване – те попадат в първа група. Във втора група са децата с адресна регистрация от 1 до 3 години спрямо подаването на заявление за кандидатстване, а в трета – тези с адресна регистрация до 1 година. Предвиден е критерий за децата от съседните райони, но те следва да бъдат класирани след децата от района. Важно условие е децата да бъдат класирани по последователност на групите – затова разликата в точките за основния критерий за адресната регистрация и тези за допълнителните критерии е значителна.\r\nВ по-голямата си част тези правила са еднакви за всички училища на територията на страната и са заложени в наредбата на Министерството на образованието и науката. За община Пловдив добавените допълнителни критерии са критерият за съседните райони и за децата с един починал родител.\r\nАнализите на данните от кампанията по приема през 2017 година показват, че в над 75% от училищата са приети всички деца, пожелали прием, независимо от точките, които са събрали. Още на първо класиране по първо желание през миналата година бяха класирани 94% от всички кандидатстващи деца. Тези данни показват, че наличните свободни места (възможностите на училищата за прием) и желанията на родителите съвпадат в много голяма степен и не зависят от конкретния сбор на натрупаните точки. Има приети деца и от близките населени места. Системата позволява за всяко дете родителят да може да избере до 5 желани училища, независимо от адресната му регистрация.\r\nПредстои финализиране на промените в софтуера на системата. До края на месец март училищата ще утвърдят план-приема за новата учебна година (броя на паралелките и местата в тях). Краят на месец март е и срок за утвърждаване на графика на класиранията. Предвижда се подаването на заявления за участие в първо класиране да е през месец май, а първото класиране да е в началото на месец юни – след като децата получат удостоверенията си за завършена подготвителна група.\r\nПри съмнение за адресната регистрация на децата им е добре родителите да направят проверка за актуалната информация в отделите по гражданска регистрация и административно обслужване (ГРАО) на съответната районна администрация. При кандидатстването родителите трябва да подават вярна информация за адресната регистрация, за да могат децата им при класиране да бъдат записани.", "date": "2018.03.13", "title": "Пловдив: Приети са новите правила на за прием в първи клас в училища на територията на общината"}
{"url": "http://www.focus-news.net/news/2018/03/13/2499087/pazardzhik-blizo-30-mladezhi-ot-peshtera-uchastvaha-v-seminar-za-komunikatsionni-umeniya-organiziran-ot-saveta-za-mladezhka-politika.html", "text": "Близо 30 младежи от Пещера участваха в семинар „Презентационни и комуникационни умения”, организиран от Съвета за младежка политика. Това съобщи за Радио „Фокус“ – Пазарджик Александър Иванов, председател на Съвета. В рамките на конференцията бяха организирани два панела. За презентационните умения говори Борислав Димов. Той е провеждал редица срещи и презентации от Чили до Китай и от Южна Африка до Америка. Работил е с елитните служби на Бразилия, Перу, Египет и Тайван. Придобива опит във водещи компании, включително AIGER Engineering Ltd. и Optix Co. „Борислав е от учредителите на Съвета за младежка политика и Rotaract Club Pazardzhik Besapara – пазарджишкият клон на световната хуманитарна организация. Участник е в програмата на Съвета за младежка политика ABLE Mentor, в която подпомага ученици да развиват своя потенциал. Натрупаното в своя професионален опит Борислав сподели с пещерските младежи. Следващият лектор по панел Комуникационни умения бе президентът на Съвета за младежка политика Александър Иванов, който е завършил средно и висше образование във Великобритания. Бакалавър по Международно право и международна политика и Магистър по Европейска политика. Стипендиант на различни академии и програми, включително Международната бизнес академия в гр. Пекин и Академията по глобални въпроси. Работил е в международния отдел на Министерство на транспорта, информационните технологии и съобщенията, където е референт за държавите Китай, Иран, САЩ и Великобритания. В момента е Общински съветник. Съветът за младежка политика за две години реализира над 40 събития, обучения, инициативи и конференции. \r\nАлбена ЖИЛЕКОВА", "date": "2018.03.13", "title": "Пазарджик: Близо 30 младежи от Пещера участваха в семинар за комуникационни умения, организиран от Съвета за младежка политика"}
{"url": "http://www.focus-news.net/news/2018/03/13/2499086/dobrich-37-sa-zalovenite-bezdomni-kucheta-v-grada-v-ramkite-na-mesets.html", "text": "Крайните квартали на града и местности са най-уязвими по отношение на безстопанствените кучета. Това заяви в интервю за .Радио „Фокус” ръководителят на Общинския приют за безстопанствени животни в Добрич д-р Михаела Тосева. „В крайните квартали на Добрич така или иначе има по-голям брой животни като популация и там залавянето им е много по-трудно. На такива необработени терени има много храсти и дървета, заради които ние не можем да залавяме животните. Ние не сме ловна дружинка. Стреляме с упойки, а те действат в рамките на десетина минути. Когато животното влезе в храстите, ние не можем да го намерим. Същото е в лозята и в местности, които са тревисти или гористи“, каза специалистът. Отчетът на Общинския приют за безстопанствени животни сочи, че за последния месец са заловени и обезпаразитени 37 кучета, 29 са кастрирани, 25 са ваксинирани за бяс, осиновени и чипирани са две животни, заловени по сигнали на граждани са 13 кучета. Посетени райони от екипа за залавяне през февруари са били  кв. „Балик“, кв. „Добротица“, кв. „Рилци“, както и централна градска част и околовръстните шосета. \r\nЖулиета НИКОЛОВА", "date": "2018.03.13", "title": "Добрич: 37 са заловените бездомни кучета в града в рамките на месец"}
{"url": "http://www.focus-news.net/news/2018/03/13/2499089/plovdiv-poslanitsi-na-shveytsariya-shte-posetyat-kvartal-stolipinovo.html", "text": "Посланици на Швейцария ще посетят на 14 март „Столипиново“ в Пловдив, за да се запознаят на място с интеграцията в най-големия ромски квартал в България и Европа. Това съобщиха за Радио „Фокус“ - Пловдив от Общината. Българо-швейцарската програма за сътрудничество съфинансира общински проект за интеграцията на роми и други уязвими групи чрез образование и здравеопазване. Посланиците на Швейцария в България, Албания, Косово, Сърбия, Македония и Румъния, както и швейцарският представител в борда на Ромския образователен фонд (Будапеща) са в Пловдив за Четвъртата регионална среща на Швейцарската агенция за развитие и сътрудничество (ШАРС), посветена на ромската интеграция (12 – 15 март 2018). Посланиците ще посетят изгражданите в момента в Столипиново образователен и здравен център, ще се срещнат с учители, родители и деца в Детската градина „Лилия“ и ще споделят на семинара богатия си опит от различни страни.\r\nЗа първи път България е домакин на регионална среща на ШАРС по ромската интеграция. Целта е да бъдат обсъдени нейни програми за ромско включване в Югоизточна Европа, както и да се направят изводи как успешно да се разработват и изпълняват проекти за социално включване с фокус върху устойчивостта и работата с държавните и местните институции.\r\nВ семинара участват експерти от централния офис на ШАРС в Берн и офисите й в балканските страни, в които се изпълняват проекти за социална интеграция. В дискусиите ще участват представители на Европейската комисия, на проекта РОМАКТ на Съвета на Европа, както и на ромски организации.\r\nЩе бъде споделен българският опит в работата с институции и за постигането на устойчивост, резултатите и предизвикателствата в социалното включване на ромите и други уязвими групи по програма ЗОВ, изпълнявана в шест големи областни центрове, включително и в Пловдив. Ще присъстват представители на трите министерства, партниращи по ЗОВ (Министерството на труда и социалната политика, Министерството на образованието и науката и Министерството на здравеопазването), както и представители на общините Пловдив и Сливен.\r\nИнтегрирани проекти по Програма Здраве и образование за всеки се изпълняват в шест големи областни центрове (Пловдив, Монтана, Сливен, Шумен, Русе и Бургас) в периода 2013 – 2019 година. Основната й цел е да подобри достъпа на роми и други уязвими групи до детски градини и начални училища и здравни услуги, както и да подобри качеството на образованието и здравеопазването. Насочена е конкретно към деца на възраст от 0-10, млади жени, майки, бременни и млади семейства в компактни градски ромски общности и райони с над 70 процента ромско население.\r\nПостиженията на Програма ЗОВ досега: 377 деца са записани за ясла, детска градина и училище, а3970 деца посещават допълнителни учебни занимания. Изградени са 4 нови детски градини и изцяло обновени 5 ясли и детски градини, както и 2 училища. В ремонтираните 8 и в 2 новопостроени здравни центъра са направени прегледи и консултации над 4 000 млади майки, бременни жени и деца. В здравни кампании са  обхванати близо 6 500 млади родители от ромски произход.\r\nЗОВ се стреми да осигури устойчивост, като се очаква централните и местните български институции да имат водеща роля и поемат инициативата за финансов и човешки капацитет и след края на програмата.\r\nОт българска страна основен партньор е Министерството на труда и социалната политика, партнират също Министерствата на здравеопазването и Министерството на образованието и науката.\r\nОбщата стойност на Програмата е 8 088 500 швейцарски франка, като швейцарският принос е 6 920 000 шв. франка.", "date": "2018.03.13", "title": "Пловдив: Посланици на Швейцария ще посетят квартал „Столипиново“"}
{"url": "http://www.focus-news.net/news/2018/03/13/2499092/stara-zagora-predstavitel-na-tsentara-za-obshtestvena-podkrepa-v-kazanlak-uchastva-v-mezhdunarodna-sreshta-po-problemite-na-detsata-i-semeystvata.html", "text": "Представител на Центъра за обществена подкрепа в Казанлък взе участие, по покана на Фондация „Лале“, в европейски обмен по програма „Еразъм +“ на тема „Фамилно групови конференции”. Това каза за Радио „Фокус“ Мария Гинева, директор на Сдружение „Бъдеще за децата“, което управлява услугата. Тя посочи, че срещата в град Лийдс (Великобритания) е домакинствана от Група по правата на семействата. „Участие в срещата взеха представители на четири държави – България, Германия, Франция и Великобритания. По покана на Фондация „Лале” – изпращащата организация от България, в обмена взе участие и Галина Моллова – социален работник към Центъра за обществена подкрепа“, каза Гинева.  \r\nГалина Моллова каза, че всяка държава е споделила напредъка си в организирането и провеждането на Фамилно групови конференции, ползата от тях и постигнатите успехи. „В момента в Германия и Великобритания този метод е най-разпространен, във Франция сега набира популярност, а в България вече има изградена мрежа от координатори, спомагащи осъществяването на тези конференции“, добави Моллова.  \r\nВ последния ден от обмена са организирани различни уъркшопове. насочени към това как на практика се провеждат фамилно групови конференции, как те могат да се прилагат сред младите и подрастващите. Проведена е и среща със семейства, преминали през фамилно групова конференция. В бъдеще предстои държавите участнички да гостуват по между си. Следващият обмен ще се състои в България през месец септември. \r\n„Фамилно груповата конференция представлява среща на семейството и най-близките до него хора. Обикновено това са членове на разширеното семейство и приятели, но могат да бъдат и близки познати – съседи, приятели на децата, колеги или по-далечни роднини. Срещата се организира, за да бъдат подкрепени семейства, които имат проблеми. На конференцията се изготвя план за решаване на проблемите в семейството, който да дава сигурност и за чието изпълнение семейството само поема отговорност. На нея не се търсят виновни, а се намират решения на проблемите“, каза Моллова. Началото на практиката на Фамилно груповите конференции в България е поставена от Фондация „Лале”.\r\nОт 2016 година насам в Центъра за обществена подкрепа в Казанлък също се организират и провеждат Фамилно групови конференции. Екипът е преминал през специализирани обучения за ползотворното провеждане на конференции.\r\nСлавяна ГАЙДАРОВА", "date": "2018.03.13", "title": "Стара Загора: Представител на Центъра за обществена подкрепа в Казанлък участва в международна среща по проблемите на децата и семействата"}
{"url": "http://www.focus-news.net/news/2018/03/13/2499090/predsedatelyat-na-ns-tsveta-karayancheva-prisastva-v-shumen-na-kontsert-po-povod-119-godini-ot-rozhdenieto-na-pancho-vladigerov.html", "text": "Председателят на Народното събрание Цвета Караянчева присъства в Шумен на концерта по повод 119-ата годишнина от рождението на Панчо Владигеров и 25-ата годишнина от основаването на фондация „Панчо Владигеров”. Това съобщиха от пресцентъра на Народното събрание. Председателят на парламента връчи почетен плакет на Народното събрание на председателя на Фондация „Панчо Владигеров“ проф. Минчо Минчев. \r\n„Днешният музикален празник е израз на уважението ни към творчеството и делото на именития ни сънародник – гениален композитор, музикант, диригент“, отбеляза Цвета Караянчева. Тя подчерта, че Панчо Владигеров е едно най-ярките имена в нашата музикална съкровищница, една от личностите, които издигат българската култура на световно ниво. Цвета Караянчева каза още, че националните и международни конкурси, организирани от фондация „Панчо Владигеров“, популяризират неговото творческо дело и идеи и пътят на много млади музиканти към световните сцени е тръгнал именно от тях. \r\nТя поздрави Симфоничния оркестър на Българското национално радио, диригента Марк Кадин и солиста проф. Минчо Минчев за майсторските им изпълнения.", "date": "2018.03.13", "title": "Председателят на НС Цвета Караянчева присъства в Шумен на концерт по повод 119 години от рождението на Панчо Владигеров"}
{"url": "http://www.focus-news.net/news/2018/03/13/2499093/sport-tervel-pulev-shte-se-boksira-otnovo-na-7-april.html", "text": "Тервел Пулев ще се гони десетата си поредна победа в професионалния бокс на 7 април във Виена. Българинът, който в събота победи бившия световен шампион Валерий Будров по точки, очаква неизвестен засега противник, чието име ще се разбере до два дни. На международната боксова галавечер в австрийската столица ще участва и националният отбор на България в аматьорския бокс, който ще премери сили с австрийските национали.", "date": "2018.03.13", "title": "Спорт: Тервел Пулев ще се боксира отново на 7 април"}
{"url": "http://www.focus-news.net/news/2018/03/13/2498736/pregled-na-osnovnite-temi-v-svetovniya-pechat-agentsiya-fokus.html", "text": "Турският външен министър Мевлют Чавушоглу е на официално посещение в Москва, където ще участва в среща на Групата за общо стратегическо планиране, орган на турско-руския Съвет за сътрудничество, съобщава вестник Hurriyet. Първите дипломати на двете страни ще се съсредоточат върху ситуацията в Сирия по време на преговорите. Чавушоглу ще проведе освен това лична среща с руския си колега Сергей Лавров на 14 март, като отделно от разговори за Сирия, двамата ще извършат част от подготовката за насрочената за трети април среща на руско-турския Съвет за сътрудничество. Всекидневникът припомня, че съветът провежда годишни срещи, в рамките на които се обсъждат двустранните връзки между двете страни. Очаква се освен министри, на насрочената за началото на април среща на съвета традиционно да присъстват и президентите Владимир Путин и Реджеп Тайип Ердоган.\r\nСрещата между двамата външни министри освен това представлява и прелюдия към насрочените за 16 март разговори между Лавров и Чавушоглу, на които ще присъства и иранският външен министър Мохамад Джавад Зариф. Изданието припомня, че това е част от мирния процес за Сирия, който Москва, Анкара и Техеран организират парарелно с водените под егидата на ООН разговори. \r\nИзданието припомня, че работата на турско-руския Съвет за сътрудничество е от изключително значение, тъй като двустранните връзки между Москва и Анкара не са се възстановили напълно след като през 2015 г. турски военни свалиха руски изтребител. Вестникът припомня, че Русия отказва да вдигне някои ограничения върху визите за турски граждани, макар да се осъществява нормализация на отношенията в други сфери. \r\n*** Иранската и севернокорейската ядрена програма са много различни една от друга, но често за тях се говори по един и същи начин, а сега, усилията на американския президент Доналд Тръмп да развали или предоговори иранската ядрена сделка, влизат в търкане с неговото желание да постигне доста по-сложна такава със Северна Корея, коментира The New York Times. \r\nВ продължение на години Иран гледа как Северна Корея си изгражда арсенал и постига споразумения със Запада само за да ги наруши след това, а Техеран научи какво е готов да направи, или нежелаещ да рискува да направи, светът, за да спре Пхенян. В Иран може би се питат дали икономическите придобивки си струват спиране на ядрената програма на страната, постигнато през 2015 г. с ядреното споразумение между Иран от една страна и САЩ, Русия, Китай, Великобритания, Франция и Германия от друга, според което десетилетните икономически санкции срещу Иран се вдигат, в замяна на което близкоизточната държава прекратява ядрената си програма. А Северна Корея, на фона на предстоящата среща между Доналд Тръмп и Ким Чен-ун, ще гледа изключително внимателно дали през месец май Белия дом ще изостави иранското споразумение, което според президента Тръмп е „катастрофа“ и „срам“ за САЩ, тъй като ако всичко се проведе по план, същия месец държавният глава ще стане първият американски президент, който се е срещал с лидер на Северна Корея. \r\nРобърт Литуок, директор на отдела за Международна отбрана към центъра „Удроу Уилсън“, припомни, че Доналд Тръмп е автор на книгата „Изкуството на сделката“. „Иронията на страна, но сега човекът, написал „Изкуството на сделката“ и нарекъл иранската ядрена такава „срам“, трябва да докаже, че може постигне много повече“, отбеляза Литуок. Подобна позиция, макар изразена с други думи, защити директорът на ЦРУ Майк Помпео, пише изданието. В неделя, в рамките на свое телевизионно участие, Помпео заяви, че като се имат предвид критиките към ядрената сделка с Иран, Тръмп трябва да покажа, че може да постигне много повече. \r\n*** Британският премиер Тереза Мей разкри в понеделник, че британските следователи са стигнати до извод, според който Русия „много вероятно“ е отговорна за атаката, която доведе до хоспитализирането на руския двоен агент Сергей Скрипал и неговата дъщеря Юлия в началото на март, пише вестник Washington Post. \r\nМей разкри, че срещу него е използвано влияещо на нервната система вещество, което е разработено в Русия, което освен това е класифицирано като военно оръжие. Тя предупреди, че Русия или е извършила директна атака или е изгубила контрол върху веществото, което е разработило. Според нея, Великобритания няма да толерира такива „безсрамни опити да бъдат убити невинни цивилни на наша земя“. Говорейки пред Камарата на общините, премиерът отказа да обяви евентуални ответни действия, като заяви, че ще даде на Русия шанс да реагира върху обвинението и ще направи повторно изявление по темата по-късно тази седмица, разкриващо план за по-конкретни действия срещу Москва. \r\nСкрипал бе арестуван и по-късно хвърлен в затвора заради продаване на държавни тайни на британското разузнаване, но бе освободен през 2010 г. като част от размяна на шпиони. Неговата дъщеря Юлия все още живее в Русия, но от време на време посещава баща си. \r\nКремъл отрече каквото и да е участие в случая, като по-рано от руското посолство в Лондон дори обвиниха британското правителство в играене на „опасна игра“ около случая със Скрипал. Според ведомството „Британските официални лица не съобщават допълнителна информация и не се разграничават от медиината кампания. Искаме още веднъж да подчертаем, че сме възмутени от антируската кампания в британските медии, толерирана от правителството, което влияе върху разследването и упражнява психологически ефект върху британските граждани“, се казва още в позицията на посолството. В понеделник дори в популярно руско телевизионно предаване, Дмитрий Кисельов дори предположи, че това е опит да се компрометира Русия и дори отказ от участие в предстоящото Световно първенство по футбол в страната.\r\n„Защо да не отровят Скрипал? Толкова ли е ценен?“ заяви журналистът, и добави, че фактът, че той е бил с дъщеря си, ще подсили обществения ефект. \r\n*** Пътнически самолет с общо 71 души на борба се разби и избухна в пламъци, при опит за кацане в международното летище в Катманду в понеделник, пише The Japan Times. \r\nОт 67 пътници и четирима души екипаж, 49 са загинали, а над 20 ранени. Това е най-лошият подобен инцидента в страната в последните почти три десетилетия. Причината за инцидента все още не е известна, но бе съобщено, че при опита да кацне, машината \"е била извън контрол\". Самолетът е принадлежал на компания от Бангладеш, която от своя страна обвини наземния контрол в некомпетентност, която е допринесла за катастрофата. Според директора на компанията, самолетът е направил две въздушни обиколки на пространството над летището, чакайки разрешение да кацне. \r\nСпоред данни на очевидци, машината се е носела на зиг-заг над летището и е летяла толкова ниско, че е имало опасност да се блъсне в намиращите се край летището планини. \r\nСлед като е паднала, екипи на пожарната са успели да потушат пламъците изключително бързо, но повече от хората са били загинали при удара, поясняха изданието.", "date": "2018.03.13", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/13/2498735/predstoyashti-sabitiya-v-stranata-za-13-mart-agentsiya-fokus.html", "text": "***\r\nПрезидентът и Върховен главнокомандващ на въоръжените сили Румен Радев ще посети 68-а бригада „Специални сили“.   В 10.20 часа президентът ще пристигне в район № 2 на 68-а бригада „Специални сили“ – Пловдив. По-късно през деня държавният глава ще се срещне с личния състав на 68-а бригада „Специални сили“. \r\n***\r\nОт 09.00 часа в „София хотел Балкан“ зам.-министър Деница Николова ще съпредседателва заседание на Комитета за наблюдение на програмата „ИНТЕРРЕГ Европа“ 2014-2020 г.\r\n***\r\nОт 09.00 часа в ХVII състав на Специализирания наказателен съд ще гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група. \r\n***\r\nОт 09.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, на когото е повдигнато обвинение за умишлена безстопанственост.\r\n***\r\nОт 10.00 часа IХ състав на Специализирания наказателен съд ще гледа делото срещу Галина Ц., Красимир Н., Мирослав Ч. и др. за организиране и ръководене на организирана престъпна група. \r\n***\r\nОт 10.00 часа 4-ти състав на Софийски градски съд ще заседава по делото срещу Валентин Димитров. (чл. 253 от НК ).\r\n***\r\nОт 10.00 часа 1-ви състав на Софийски градски съд ще заседава по делото срещу съдия Люба Петрова от Районен съд-Раднево, на която са повдигнати обвинения за престъпления против дейността на държавни органи и обществени организации.\r\n***\r\nОт 10.00 часа 7-и състав на Софийски градски съд ще заседава по делото срещу срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка.\r\n***\r\nОт 10.00 часа в хотел „Маринела“ ще бъде открит кариерният форум „Национални дни на кариерата – Добра Кариера, Добър Живот”. На откриването на събитието ще присъства и кметът на София Йорданка Фандъкова.\r\n***\r\nВ 10.00 часа в Иновационен форум „Джон Атанасов“, София Тех Парк ще бъде открито първото в България изложение и конференция за стартиращи иновативни компании Sofia Startup Expo 2018. Събитието ще бъде открито от заместник-министъра на икономиката Александър Манолев.\r\n***\r\nОт 10.30 часа III състав на Специализирания наказателен съд ще гледа делото срещу Мирослав Ц., Ивалин Й. за организиране и ръководене на организирана престъпна група. \r\n***\r\nОт 11.00 часа XVIII състав на Специализирания наказателен съд ще гледа делото срещу Красимир К., Славчо А. и Галина А. за организиране и ръководене на организирана престъпна група. \r\n***\r\nОт 11.30 часа в Информационния център на София 2018 - Европейска столица на спорта ще се състои пресконеференция по повод предстоящото екстремно ски и сноуборд състезание в дълбокия сняг - Витоша X Lines, което ще се състои този уикенд 17-18 март.\r\n***\r\nОт 12.00 часа в зала „В парка“ (над кино „Люмиер“) ще се проведе пресконференция за\r\n15-ото издание на София Мийтингс, платформата на София Филм Фест.\r\n***\r\nОт 13.00 часа кметът на София Йорданка Фандъкова ще провери състоянието на общинския язовир „Мърчаево\".\r\n***\r\nОт 13.00 до 16.00 часа в зала „Сердика“ в „София хотел Балкан“ ще се състои шестата от поредицата експертни дискусии за българската енергетика Energy Managers’ Forum – „Преход от дългосрочни договори и преференциални цени към либерализиран пазар\".  \r\n***\r\nОт 13.30 часа III състав на Специализирания наказателен съд ще гледа делото срещу Богдан К. , Александър Щ., Цветомир В. за организиране и ръководене на организирана престъпна група. \r\n***\r\nОт 14.30 часа Софийски градски съд ще заседава по гражданско дело № 4488/2017 г. срещу Булмаркет и БДЖ (eдно от делата за трагедията в Хитрино).\r\n***\r\nОт 15.00 до 17.00 часа в постоянната приемна на БСП – София на ул. „Леге\" №10, етаж 1, народният представител от „БСП за България“ Ирена Анастасова и общинският съветник Николай Николов ще имат приемен ден.\r\n***\r\nОт 15.00 часа XI състав на Специализирания наказателен съд ще гледа делото срещу Стоян Б., Румяна К., Николай С. и др. за длъжнпостно присвояване в големи размери. \r\n***\r\nОт 10.00 часа в зала „Джон Атанасов“ в „София Тех Парк“ в рамките на два дни ще се проведе първото в България изложение за стартиращи иновативни компании - Sofia Startup Expo.\r\n***\r\nОт 17.00 часа в къща музей „Никола Й. Вапцаров“ ще бъде открита изложба на Асен Дипчев „ЕТО - АЗ ДИШАМ...“.\r\n***\r\nОт 18.30 часа в Центъра за култура и дебат „Червената къща „Андрей Николов” ще се състои дебат за начините за борба с домашното насилие извън Истанбулската конвенция, оттеглена от правителството на 7 март. \r\n***\r\nОт 19.00 часа в Театър Азарян ще бъде представено постановката „Корабът Нощ“ на режисьора Стилиян Петров.\r\n***\r\nОт 19.00 часа в Камерна зала „България“ ще се състои концерт на вокален състав „Импресия“.\r\n***\r\nОт 18.00 часа в читалището в Ахелой ще се проведе общоградско събрание и обсъждане на инвестиционно предложение за изграждане на асфалтова база в землището на града, като на него са поканени и инвеститорите.\r\n***\r\nОт 11.00 часа пред паметната плоча на Лайош Кошут в града (ул. „Екзарх Йосиф I“ №30), ще се състои тържествена церемония,с която ще бъде отбелязана 170-тата годишнина от Унгарската революция (1848-1849). На събитието ще присъства Нейно Превъзходителство г-жа Текла Харангозо - извънреден и пълномощен посланик на Република Унгария у нас.\r\n***\r\nОт 11.00 часа областният управител Малина Николова ще присъства на официалното откриване на учебния кабинет за техническо чертане и проектиране в ПТГ  „Н. Й. Вапцаров\"  - Враца.\r\n***\r\nОт 19.00 часа в Камерната зала на Драматично-куклен театър Враца ще бъде представена постановката „Ромео и Жулиета“ от Уилям Шекспир.\r\n***\r\nОт 09.00 часа в Младежки център – Добрич ще се проведе Кандидатстудентска борса 2018\r\n***\r\nОт 09.30 часа в Детска градина № 24 ще бъде представен кукленият спектакъл „Забързана приказка“ на Държавен куклен театър „Дора Габе“.\r\n***\r\nОт 11.00 и от 12.00 часа в Държавен куклен театър „Дора Габе“ ще бъдат представени куклените спектакли „Забързана приказка“ на Държавен куклен театър „Дора Габе“.\r\n***\r\nОт 10.30 до 12.00 часа в цемтралния офис на ПП ГЕРБ в Кюстендил (бул. „България\" №25) приемен ден ще има народният представител и областен координатор на партията Кирил Калфин. \r\n***\r\nВ 09.30 часа в зала 5 на Окръжния съд ще се гледа делото срещу Ивелин А.,  обвинен в умишлено убийство на друго лице, причинено по особено жесток и мъчителен начин.\r\n***\r\nВ 10.00 часа в зала 1 на Апелативния съд ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nОт 16.00 часа общинският съветник от ГЕРБ Иван Вичков ще приема граждани в партийния офиса в район „Тракия” в блок 91. \r\n***\r\nОт 11.00 часа в Оперен театър ще се състои операта за бебоци „До Ре Ми в пелени“. \r\n***\r\nОт 11.00 часа в зала 2 на Общината ще се състои пресконференция по повод провеждането на Двадесето издание на Фестивала на маскарадните игри в града. Фестивалът ще се проведе на 18 март от 10.30 часа на Античната улица.\r\n***\r\nОт 18.00 часа в РБ „Захарий Княжески“ ще бъдат изнесени две лекции - „Огнените ритуали на траките“, лекция на проф. Дамян Попхристов и „Непознатия Любомир Лулчев“ лекция на Христо Нанев.\r\n*** \r\nОт 10.00 часа в зала 203 на общината ще има брифинг. \r\n***\r\nОт 19.00 часа в Драматично-кукления театър„Васил Друмев“, симфоничният оркестър на Българското национално радио ще изнесе концерт.", "date": "2018.03.13", "title": "Предстоящи събития в страната за 13 март (Агенция „Фокус“)"}
{"url": "http://www.focus-news.net/news/2018/03/13/2499080/angel-dzhambazki-vmro-istanbulskata-konventsiya-porodi-novata-totalitarna-ideologiya-dzhendar-ideologiyata.html", "text": "Истанбулската конвенция породи новата тоталитарна идеология – джендър идеологията. Това каза в интервю за Радио „Фокус“ Ангел Джамбазки, евродепутат и заместник председател на ВМРО. „Нератифицирането на Конвенцията няма да доведе до никакви последствия за България“, обясни Джампазки по повод дебатите в Страсбург между ЕП, ЕК и страните, които не са ратифицирали документа. Ангел Джамбазки каза, че по време на изказването си, в ролята на единствен български представил, взел думата, е защитил позицията на България и на своята политическа партия. Той уточни, че в дебата са участвали 26 от общо 751 евродепутати и официално изпратената от пресслужбата на ЕП новина, че институцията настоява за ратификация на Истанбулската конвенция, е фалшива. „Вътрешният ред, вътрешните правила са суверенно задължение на всяка една държава и всеки може да дава мнения, но не и да настоява за нещо. Така, както ние не можем да настояваме Белгия или Холандия да промени своя закон по отношение на това дали да има или да няма еднополови бракове, така и ние молим те да уважават какво да има в нашето законодателство. 15 човека могат да се изкажат и в подкрепа на човекоядците, тогава ЕП ще призовели ли за това? Не мисля!“, каза още Ангел Джамбазки. Той добави, че неприемането на Истанбулската конвенция не се базира на неразбирането на документа. Джамбазки заяви, че две трети от изказалите се от трибуната по време на дебатите са порицали държавите в хомофобия. По думите му тук се крие големият парадокс – така се променя смисълът на документа и той не е в защита от насилие на жените. „Ако България не ратифицира документа, това няма да промени отношението на Европа спрямо нея“, коментира Джамбазки.", "date": "2018.03.13", "title": "Ангел Джамбазки, ВМРО: Истанбулската конвенция породи новата тоталитарна идеология – джендър идеологията"}
{"url": "http://www.focus-news.net/news/2018/03/13/2499094/veliko-tarnovo-nad-6-400-predstavleniya-sa-izigrali-aktyorite-ot-kuklen-teatar-vesel-ot-sazdavaneto-na-teatara-predi-20-godini.html", "text": "Над 6 400 представления са изиграли актьорите от великотърновския куклен театър „Весел“ за 20 години. Това съобщи за Радио „Фокус“ – Велико Търново създателят на театъра Веселин Василев. Той посочи, че средно годишно изиграните спектаклите са около 320. Сред най-играните заглавия са „Храбрият оловен войник“ – над 300 пъти, „Коледни сънища“ – над 400 пъти, „Лудориите на Малък Сечко“ – над 500 пъти, „Пингвинчето Фраки“, „Хитър Петър“ и „Цветна приказка“ – над 600 пъти и „Празник по никое време“ игран над 700 пъти. Най-много представления има спектакълът „Есенен парад“, който е игран над 1100 пъти за 20 години. Куклените театрали имат над 50 участия в международни фестивала на три континента – Европа, Азия и Африка. През 2017 година печелят награда на детската публика в Астана в Казахстан.  През 2015 година получават награда за най-добър спектакъл в Кучинг на остров Борнео – Малайзия, а през 2014 година – в Банкок и Кишинев. През 2013 година великотърновските кукленици печелят няколко отличия  – награда за актьорски дует в Москва, награда за режисура в Сибиу – Румъния, награда на спонсора на фестивала в Омск – Русия, както и награда за актьорски дует за Елка Баланова и Веселин Василев – участници в спектакъла „Принцесата и граховото зърно“ на фестивала в Ямбол. Те имат и награди от  Галац и Букурещ, както и от Шанхай – Китай. Първата награда печелят през 2007 година в Прага  – Чехия – награда за  най-добър оригинален спектакъл. „По суша Театър „Весел“ е изминал над 600 000 км, а по въздух не мога да Ви кажа, но само фактът, че сме летели до Шанхай, Банкок и до остров Борнео, може би трябва да говорим за десетки хиляди километра изминати по въздух“, посочи Веселин Василев.\r\nТой съобщи, че им предстои участие във фестивала „World Puppet Carnival“ със спектакъла „Храбрият оловен войник“, който ще изиграят на руски език в Екатеринбург в Русия. Имат покана за участие във фестивал в Индия. Куклен театър „Весел“и тази година ще реализира редовните си участия в Румъния, както и в България – на Фестивала на куклите в Бургас и на фестивала „Двама са малко, трима за много“ на Пловдивския държавен куклен театър.\r\nНадежда КРЪСТЕВА", "date": "2018.03.13", "title": "Велико Търново: Над 6 400 представления са изиграли актьорите от Куклен театър „Весел“ от създаването на театъра преди 20 години"}
{"url": "http://www.focus-news.net/news/2018/03/13/2499088/washington-examiner-govoritelyat-na-darzhavniya-departament-e-uvolnen-zashtoto-e-osporil-reshenieto-na-beliya-dom-da-uvolni-reks-tilarsan.html", "text": "Говорителят на Държавния департамент на САЩ Стив Голдщайн беше освободен от поста си във вторник, след като заяви, че държавният секретар Рекс Тилърсън е разбрал за уволнението си от социалната мрежа „Туирър“, пише американското издание Washington Examiner, като се позовава на неназован източник, запознат с въпроса.\r\nПо-малко от един час, след като президентът на САЩ Доналд Тръмп обяви решението си да смени Тилърсън с директора на ЦРУ Майк Помпео, Голдщайн заяви пред репортерите: „Секретарят имаше намерение да остане заради ключовия прогрес, който постигна в националната сигурност. На него ще му липсват колегите от Държавния департамент и външните министри, с които работеше по целия свят“. Освен това той добави, че Тилърсън „не е говорил с президента и не е наясно с причините“ за освобождаването си. „Но той е благодарен, че получи възможността да служи и продължава да вярва твърдо, че обществената служба е благородна кауза“, е заявил още Голдщайн.\r\nВ съобщение след уволнението си, бившият говорител на Държавния департамент подчерта, че е щастлив от това, че е имал възможност да служи на страната си.\r\nПревод и редакция:", "date": "2018.03.13", "title": "Washington Examiner: Говорителят на Държавния департамент е уволнен, защото е оспорил решението на Белия Дом да уволни Рекс Тилърсън"}
{"url": "http://www.focus-news.net/news/2018/03/13/2498738/izvestiya-ukrayna-globyava-ruski-aviokompanii-za-poleti-nad-krim.html", "text": "Държавната авиационна служба на Украйна глобява повече от 40 руски авиокомпании за полети над Крим в размер 209 милиона долара, пише руският вестник “Известия“.\r\nОт ведомството са отбелязали, че глобата за всяко нарушаване на въздушното пространство на Украйна превишава 5 хиляди долара Сред нарушителите според Украйна са „Аерофлот“, „Россия“, „ВИМ-Авиа“, „ЮТеър“ и много други.\r\nУкрайна не признава присъединяването на полуострова към Русия и счита всеки полет към Крим за нарушение на въздушното й пространство. Юлиян Марков", "date": "2018.03.13", "title": "„Известия“: Украйна глобява руски авиокомпании за полети над Крим"}
{"url": "http://www.focus-news.net/news/2018/03/13/2499085/darzhavniyat-glava-rumen-radev-svikva-ksns-na-koyto-da-bade-obsadena-energiynata-sigurnost-v-stranata-obzor.html", "text": "Свиквам КСНС, на който да бъде обсъдена енергийната сигурност в страната. Това президентът Румен Радев пред журналисти  в Пловдив, където беше на посещение и се срещна с личния състав на 68-а бригада „Специални сили“.  По думите на държавния глава темата за сделката с ЧЕЗ продължава да бъде актуална. „Правителството дължи на българския народ отговори на въпроса каква е схемата на финансиране и по какъв начин тази сделка получи политическа подкрепа”, подчерта Радев. Според него докато не е ясен отговорът на този въпрос няма да е ясно и с това под каква форма и по какъв начин българското правителство се готви да стане партньор на Гинка Върбакова. Радев допълни, че не е ясно и кой води преговорите от името на българската държава и кой води преговорите от името на самата Върбакова. „До момента аз нямах информация от службите по този въпрос. Изрично настоях и получих информацията от компетентните органи, която регулярно е била изпращана в МС. Ето защо считам за основателно да бъде свикан Консултативен съвет за национална сигурност на който ще бъдат разгледани въпросите за енергийната сигурност на страната”, каза още Румен Радев.\r\nТемата коментира лидерът на БСП Корнелия Нинова. Според нея е нормално президентът да е притеснен, защото става въпрос за правата на почти 3 млн. български граждани и националната сигурност. Тя приветства президента за решението му да свика КСНС и го определи като „много правилна и навременна стъпка”. По думите ѝ на него отново БСП ще изрази позицията си държавата, на пазарен принцип, да се конкурира и да изкупи дела на ЧЕЗ, а не да си партнира с фирми. Лидерът на БСП добави, че вече много граждани са се включили в подписката, инициирана от левицата, с която се иска разваляне на сделката за ЧЕЗ.", "date": "2018.03.13", "title": "Държавният глава Румен Радев свиква КСНС, на който да бъде обсъдена енергийната сигурност в страната (ОБЗОР)"}
{"url": "http://www.focus-news.net/news/2018/03/13/2498739/afp-komisiya-na-senata-ne-otkri-dokazatelstva-za-vzaimodeystvie-mezhdu-donald-tramp-i-rusiya-na-prezidentskite-izbori.html", "text": "Доминираната от републиканци сенатска Комисия по разузнаването не откри доказателства за взаимодействие между кампанията на Доналд Тръмп и Русия  на президентските избори през 2016 година, предава  ATP.\r\n„Не открихме доказателства за взаимодействие, координация и конспирация между предизборния щаб на Тръмп и руснаците“, казват от комисията.\r\nСъщо така се приемат заключенията на разузнавателните агенции, че руснаците са търсили начин да се намесят в изборите, но отхвърля идеята Москва специално да се опитвала да подпомогне избирането на Доналд Тръмп.\r\nПредстои документът да бъде представен на демократите от комисията, които се очаква да възразят срещу него, за да не може този въпрос да бъде приключен.\r\n„След повече от една година комисията приключи разследването за руската намеса и сега ще работи върху написването на доклада. Надяваме се нашите препоръки да бъдат полезни за подобряването на сигурността на междинните избори през 2018 година“, заяви Девин Нунес, председател на комисията. Юлиян Марков", "date": "2018.03.13", "title": "AFP:  Комисия на Сената не откри доказателства за взаимодействие между Доналд Тръмп и Русия на президентските избори"}
{"url": "http://www.focus-news.net/news/2018/03/13/2498744/privlichame-poveche-turisti-kam-vatreshnostta-na-stranata-s-proekt-za-12-vineno-kulinarni-destinatsii-obzor.html", "text": "С проекта за 12 винено- кулинарни дестинации очакваме да привлечем повече туристи към вътрешността на страната. Това заяви министърът на туризма Николина Ангелкова по време на първата кръгла маса за обсъждане на проекта за вино, кулинария и туризъм, който е съвместна инициатива между Министерството на туризма и Министерството на земеделието, храните и горите. Ангелкова поясни, че Министерството следва последователна политика, с която иска да създаде интерес повече българи да пътуват към различни краища на страната. Във форума взеха участие земеделският министър Румен Порожанов, Георги Икономов, кмет на Банско, инж. Красимир Коев, изпълнителен директор на Изпълнителна агенция по лозята и виното и народни представители. Специален фокус на обсъждането бяха първа и втора дестинация - „Долината на Струма“ и „Долината на Места“.  \r\nМинистър Ангелкова подчерта, че проектът ще допринесе за утвърждаване на България като дестинация за четири сезона. По думите й по този начин ще се окаже и положително влияние върху развитието на редица общини не само в туризма, но и за подобряване на качеството на живот на местните хора.\r\nНиколина Ангелкова допълни, че при разработването на концепцията е решено винено-кулинарните дестинации да са 12 - колкото месеците в годината. Министърът на туризма поясни, че те включват  традиционните винени напитки и характерната кухня за всеки регион и обхващат близо 50 общини и около 100 туристически обекта в страната. Тя уточни, че първите две дестинации, които основно са се дебатирали по време на кръглата маса минават през 9 общини и повече от 15 туристически атракции.  \r\nМинистър Ангелкова допълни, че с тази кръгла маса започва втори етап на проекта, който предвижда общо 6 регионални кръгли маси в страната. „Очакваме така да получим подробните становища на бизнеса и да допълним и надградим разработените от нас предложения“, заяви министърът. От думите й стана ясно още, че сега важната е волята  на бизнеса , за да може да се надгради започнатото от нас. Ангелкова заяви, че ще предложи на министъра  на регионалното развитие Николай Нанков да бъдат поставяни указателни табели, които да насочват и информират туристите за дестинациите. \r\n„Работи се и по създаването на запазена марка „Сподели България“. За целта вече е стартирана процедура в Патентното ведомство. Направили сме и съответните проверки за запазване на марката“, каза още министърът на турима. \r\nТя уточни, че е имала възможност да представи проекта за винено- кулинарните дестинации на Олег Сафонов, ръководител на Федералната агенция по туризъм на Руската федерация. По думите й Сафонов е приел много добре идеята и е коментирал, че ще има цялостен положителен ефект върху развитието на туризма в България.  Идеята е била приета с голям интерес и в Берлин по време на международното изложение ITB.\r\nНиколина Ангелкова обясни, че се планира окончателните винено-кулинарни дестинации да бъдат обявени преди есента тази година. „След това те ще  бъдат дигитализирани и качени на сайта на двете ведомства. Предвижда се припознатите от бранша и от общините 12 винено-кулинарни дестинации да бъдат включени и в платформата iLoveBulgaria, която в момента съдържа повече от 500 туристически обекта и се използва от над от 17 хил. потребители“, каза още министърът. \r\nАнгелкова добави, че резултатите в туризма за 2017 г. са изключително добри, което показва, че вървим по верния път. \r\n„Данните за първите два месеца от зимния сезон  са много добри и очакваме през него чуждестранните туристически посещения да нараснат с около 10-15 на сто“, съобщи министър Ангелкова. Тя допълни, че за периода декември 2017 г. -  януари 2018 г.  туристическите посещения на чужденци в България общо е близо 895 хил., с увеличение  от 17 на сто спрямо периода декември 2016 г.– януари 2017 г. В двата месеца от зимния сезон туристите в община Банско са близо 116 хил. и нарастват с 14,8 на сто в сравнение със същия период година по-рано. Броят на нощувките пък се е увеличил с 18,5%, достигайки близо 377 хил.  \r\nПо думите й първите данни за тази година са обещаващи и се очаква устойчив ръст и през 2018 г. Ангелкова цитира данните от НСИ, според които през януари общият брой чуждестранни туристически посещения в България е повече от 437 хил. и се увеличават с близо 19% спрямо същия период година по-рано. \r\nОт своя страна земеделският министър Румен Порожанов заяви, че в момента се прави първи анализ на проекта. Порожанов допълни, че е отворен за надграждане и има доста общини, които са дали предложения за включване на обекти в дестинациите. Министър Порожанов добави още, че е важно как бизнесът си представя дестинациите и, че е работа на бизнеса и местната власт да се направи организация. Той призова участниците да дават идеите си, за да може своевременно проектът да се надгражда", "date": "2018.03.13", "title": "Привличаме повече туристи към вътрешността на страната с проект за 12 винено- кулинарни дестинации (ОБЗОР)"}
{"url": "http://www.focus-news.net/news/2018/03/13/2499081/reuters-emanyuel-makron-osadi-otravyaneto-na-sergey-skripal-bez-da-obvinyava-rusiya.html", "text": "Президентът на Франция Еманюел Макрон осъди отравянето на бившия полковник от ГРУ и дъщеря му във Великобритания, предава Reuters.\r\nНа официалния сайт на  френското президентство бе публикувано съобщение, в което се казва, че „президентът е осъдил неприемливата атака и е припомнил ангажираността на Франция в борбата срещу безнаказаното използване на химически оръжия“.\r\nВ изявлението се казва още, че в понеделник Макрон е говорил с британския премиер Тереза Мей по телефона и е изразил солидарността си. В съобщението не се споменава нищо за участие на Русия в инцидента.\r\nПревод и редакция:", "date": "2018.03.13", "title": "Reuters: Еманюел Макрон осъди отравянето на Сергей Скрипал без да обвинява Русия"}
{"url": "http://www.focus-news.net/news/2018/03/13/2499091/mosv-vodite-na-reka-timok-otgovaryat-na-iziskvaniyata-za-dobro-sastoyanie-nyama-opasnost-za-piteynata-voda-i-okolnata-sreda-v-rayona-na-bregovo-obzor.html", "text": "Готови са първите експресни анализи, измерени при пробонабиране на вода от река Тимок при Брегово. При анализа на пробите са получени следните резултати: РН – 7,74, разтворен кислород – 8,7 mg/l, eлектропроводимост – 346 µs/sm, температура – 9,4 °C. Резултатите от измерените на място показатели отговарят на изискванията за „добро състояние“ за типа река и са с характерни стойности за годишния сезон. Пробите от повърхности води ще бъдат изследвани по над 15 показатели, включващи основни физикохимични показатели, специфични замърсители и приоритетни вещества. Анализите ще се извършат в лабораторни условия и резултатите ще бъдат готови през следващите дни. \r\nБасейнова дирекция „Дунавски район“ възложи на Регионална лаборатория към ИАОС – Монтана да бъде извършен тридневен мониторинг на водите на река Тимок в района на Брегово. Мярката е във връзка с обявеното бедствено положение в Брегово, което продължава да бъде в сила. \r\nМеждувременно, по разпореждане на премиера Бойко Борисов, министърът на околната среда и водите Нено Димов инспектира района на Брегово. Той подчерта, че след разговор с министъра на земеделието Румен Порожанов е поет ангажимент след оттеглянето на водата да бъдат направени оценки и да бъдат компенсирани хората с реални загуби. \r\nМинистър Димов увери, че Басейнова дирекция „Дунавски район“, РИОСВ – Монтана, РЗИ – Видин и „Напоителни системи“ следят нивата на реките. Наблюдават се комплексните и значими язовири – към днешна дата няма опасност. Министърът припомни, че на извънредното заседание на правителството в събота е бил поет ангажимент за създаването на нова структура за язовирите, която да реагира бързо в аварийни ситуации. \r\nКметовете ще имат срок от около месец да преценят могат ли да управляват язовирите, ако не – те ще се прехвърлят към новия орган. „В момента се подготвят законови промени за язовирите, защото трябва да имаме ясни критерии за категоризация и кой носи конкретна отговорност\", обясни още Димов.", "date": "2018.03.13", "title": "МОСВ: Водите на река Тимок отговарят на изискванията за добро състояние, няма опасност за питейната вода и околната среда в района на Брегово (ОБЗОР)"}
{"url": "http://www.focus-news.net/news/2018/03/13/2498741/afp-partiya-ot-upravlyavashtata-koalitsiya-v-slovakiya-nastoyava-za-predsrochni-izbori.html", "text": "Малка партия  от управляващата трипартийна коалиция в Словакия призовава за бързи избори, въпреки оставката на министърът на вътрешните работи  след убийството на разследващия журналист Ян Куцияк, предава AFP.\r\nЧасове след  катo  министърът на вътрешните работи Роберт Капиняк подаде оставка, лидерът на младшия коалиционен партньор – партията „Мост-Хид“ Бела Бугар заяви: „Тази ситуация може да се разреши само с предсрочни избори“ след целодневни разговори в управляващата коалиция.\r\n„Ако тези разговори с коалиционните партньори не успеят, „Мост-Хид“ ще напусне управляващата коалиция“, добавя той.\r\nПремиерът Роберт Фицо  засега отказва да обсъжда предсрочни избори, но и другата партия – дясната Словашка националистическа партия е съгласна на предсрочен вот.\r\nСловашкият президент Андрей Киска също поиска предсрочни избори по-рано този месец. Юлиян Марков", "date": "2018.03.13", "title": "AFP: Партия от управляващата коалиция в Словакия настоява за предсрочни избори"}
{"url": "http://www.focus-news.net/news/2018/03/13/2498745/evening-standard-kmetat-na-london-sadik-han-govori-za-rasistkite-obidi-koito-poluchava-v-mrezhata.html", "text": "Кметът на Лондон Садик Хан говори за расистките обиди, които получава в мрежата, пише лондонският вестник Evening Standard.\r\nЛондонският кмет прочете шокиращи расистки обиди на реч на форум в Остин, щата Тексас, настоявайки социалните мрежи да се справят с речта на омраза. Той каза, че не търси симпатии, а иска да каже, че подобна омраза може да откаже хора от малциствата да влязат в политиката.\r\nСадик Хан също така акцентира на влиянието, което социалните мрежи могат да имат, повлиявайки референдуми и избори и възможността екстремисти да радикализират и „промиват мозъците“ на други хора.\r\nКметът на Лондон обвини политиците, че не реагират на техническата революция и добави, че отговорността се пада на правителствата да работят с високотехнологичните фирми и лидери, за да не позволят тази революция да се окаже вредна за прогреса в дългосрочен план. Юлиян Марков", "date": "2018.03.13", "title": "Evening Standard: Кметът на Лондон Садик Хан говори за расистките обиди, които получава в мрежата"}
{"url": "http://www.focus-news.net/news/2018/03/13/2498748/glavniyat-prokuror-i-prezidentat-seziraha-konstitutsionniya-sad-zaradi-razporedbi-ot-zakona-za-chastnata-ohranitelna-deynost-obzor.html", "text": "Главният прокурор и президентът сезираха Конституционния съд заради разпоредби от Закона за частната охранителна дейност (ЗЧОД). Изцяло новият закон бе приет на второ четене в парламента на 17 януари тази година. Текстовете, заради които Сотир Цацаров и Румен Радев се обръщат към Конституционния съд, предвиждат кметове да могат да сключват договори с частни фирми за охрана на цели населени места или както са определени в закона – урбанизирани територии. Според Главния прокурор Сотир Цацаров текстовете от закона - чл. 5 ал. 1 т. 6, чл. 27, чл. 28, чл. 29, както и § 1 т. 5 от Допълнителната разпоредба на ЗЧОД противоречат на правовата държава и Конституцията. Основният аргумент на главния прокурор е, че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР. Цацаров счита, че е недопустимо се прехвърлят правомощия на държавата по опазване на обществения ред и националната сигурност на търговци. Главният прокурор отбелязва, че възможността кмет да сключва договор за охрана на урбанизирана територия ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място, което на практика ще ограничи възможността на държавните органи да гарантират обществения ред в тези места. Цацаров отбелязва също, че могат да възникнат допълнителни усложнения, ако гражданите сами договарят извършването на различни видове частна охранителна дейност в обхвата на същата урбанизирана територия\r\nВ искането си до Конституционния съд Сотир Цацаров посочва, че с така приетите разпоредби се позволява неограничено въздействие от страна на частни охранители върху живота в населените места, независимо дали се касае за извършване на действия, засягащи личния живот и имущество, упражняването на политически права, икономически дейности или други. Според главния прокурор по този начин се създава непропорционална и затова недопустима зависимост на поддържането на обществения ред в населените места от преценката и активността на частно правни субекти, а не от държавни органи, както е предвидено в Конституцията.\r\nИ президентът Румен Радев сезира Конституционния съд за същите разпоредби от закона. В мотивите си президентът посочва, че общественият ред е ценност, която крепи целостта на обществото и държавата няма право да абдикира от грижата за сигурността и спокойствието на хората в населените места, вкл. в т.нар. урбанизирани територии.  Според него поверяването на функции по опазване на обществения ред на частноправни субекти поражда риск. Сред аргументите на президента за сезирането на Конституционния съд са и липсата на специфични изисквания и конкретика относно патрулирането и комплекса специфични дейности, които ще бъдат прилагани за защита на имуществото и населението в урбанизираните територии.", "date": "2018.03.13", "title": "Главният прокурор и президентът сезираха Конституционния съд заради разпоредби от Закона за частната охранителна дейност (ОБЗОР)"}
{"url": "http://www.focus-news.net/news/2018/03/13/2498743/daily-express-shte-se-provede-speshno-zasedanie-na-kobra-tazi-sutrin.html", "text": "Ще се проведе спешно заседание на антитерористичния комитет КОБРА тази сутрин, пише британският Daily Express.\r\nНа него се очаква управляващата партия на консерваторите да даде „силен отговор“ на руската атака срещу Сергей Скрипал, пояснява вестникът.  Ще бъде обсъдено последното развитие по разследването. Вътрешният министър Амбър Ръд е решена да изпрати „силен отговор“ на Владимир Путин, след като британският премиер заяви, че участието на Русия е много вероятно. Според Тереза Мей има две вероятности – или това е директно действие на руската държава или  руското правителство е загубило контрол върху вещество , катастрофално увреждащо нервната система и позволило то да попадне в чужди ръце.\r\nДепутати настояват да бъде отнет лиценза на телевизия Russia Today - основния пропаганден инструмент на Москва, външният министър на Великобритания призова за бойкот на Световното първенство по футбол през лятото. Юлиян Марков", "date": "2018.03.13", "title": "Daily Express: Ще се проведе спешно заседание на КОБРА тази сутрин"}
{"url": "http://www.focus-news.net/news/2018/03/13/2498751/bbc-singapurski-firmi-sa-narushavali-embargoto-sreshtu-severna-koreya.html", "text": "Според ООН сингапурски фирми са нарушавали ембаргото срещу Северна Корея, изнасяйки за Пхенян луксозни стоки, което е забранено както от ООН, така и от сингапурските закони, предава BBC.\r\nСингапурското правителство съобщава, че е наясно с нарушенията и случаите се разследват, където има „проверена информация“ за възможни нарушения.\r\nСанкциите срещу Северна Корея се затягат значително през последните две години и въпреки възможността за директни преговори между севернокорейския лидер Ким Чен-ун и американския президент Доналд Тръмп санкциите засега остават.  \r\nСпоред бивш експерт на ООН Северна Корея използва финансови хитрини, като регистрира куха компания на едно място, банка на друго място, а сделките извършва на трето място и така операциите стават трудни за проследяване. Юлиян Марков", "date": "2018.03.13", "title": "BBC: Сингапурски фирми са нарушавали ембаргото срещу Северна Корея"}
{"url": "http://www.focus-news.net/news/2018/03/13/2498737/pravdaru-na-raba-na-voynata-kak-shte-otgovori-moskva-na-ultimatuma-na-london.html", "text": "Как ще отговори Москва на ултиматума на Лондон, пише руският вестник “Правда.ru“.\r\nПремиерът на Великобритания в изявление пред парламента на страната фактически обвинява Русия в опита за убийство на Сергей Скрипал и дъщеря му Юлия. По нейни думи експерти от научно-техническата лаборатория в Порт Даун са квалифицирали отровата като бойно нервно-паралитично вещество от клас „Новичок“ Според Мей Русия преди е произвеждала това вещество и до сега може да го произвежда. Сред причините да бъде обвинена Москва тя посочва, че в  някои „бегълци“ Русия вижда „оправдани мишени за убийство>\r\nПремиерът дава време на Русия до вторник  вечер да представи подробни и убедителни обяснения, в противен случай Лондон ще разгледа случващото се като военна агресия против Обединеното кралство.\r\nОтговорът на Русия е, че обвиненията по адрес на Русия носят провокативен характер, в частност подкопаване на доверието към нея като домакин на Световното първенство по футбол, се казва в съобщение на руското Министерство на външните работи. От там напомнят, че нееднократно са предупреждавали, че преди началото на първенството средствата за масова информация ще разгърнат пълномащабна медийна кампания с цел дискредитирането на Русия и подкопаване на доверието към нея като домакин на първенството.\r\n„Както и предполагаме особено активно действат англичаните, които не могат да простят на Русия, че именно нашата страна в честна борба спечели правото да проведе Световното първенство по футбол през 2018 година. Британските медии активно тиражират призиви за бойкот на първенството. Такива предложения идват не само от журналистите, но и от официални лица – в частност министъра на  външните работи (на Великобритания) Борис Джонсън и председателя на Комисията по външните работи  Том Туджендхат. Повод стана отравянето на Сергей Скрипал, разследването по което не само не е завършено, но и не е започнало“, отбелязват от Министерството на външните работи на Русия.\r\n„Това така и не попречи на британските политици още сега да правят изводи за участието на Русия, която следва да бъде наказана, например като се откажат да присъстват на световното първенство. При това самите те не са решили кой да бойкотира спортното мероприятие – членовете на кралското семейство ли, чиновници и други официални лица или националният отбор на Англия по футбол.  Искаме още да подчертаем, че такива провокативни обвинения, раздуващи антируска истерия само усложняват отношенията между нашите страни и нанасят удар по световния спорт“, продължават от министерството. Юлиян Марков", "date": "2018.03.13", "title": "„Правда.ru“: На ръба на войната: Как ще отговори Москва на ултиматума на Лондон"}
{"url": "http://www.focus-news.net/news/2018/03/13/2498753/pregled-na-osnovnite-temi-v-ruskiya-pechat-agentsiya-fokus.html", "text": "Белият дом се отказа да обвини Русия за отравянето на Сергей Скрипал, пише руското електронно издание Газета.ru.\r\nАкцентира се върху отговорът на  въпрос от журналист дали Белият дом обвинява Русия за отравянето, на което говорителят на Белия дом Сара Сандерс не е отговорила директно, а е заявила, че САЩ ще продължат да оказват подкрепа на Великобритания.\r\nБелият дом счита отравянето на екс-полковника от руското разузнаване за безчинство и осъжда тези, които са го извършили.\r\n„Следим ситуацията, възприемаме я много сериозно. Използването на нервно –паралитични отровни вещества срещу граждани на Великобритания на територията на Великобритания – това е безчинство“, казва Сара Сандърс. Тя изразява съболезнования на близките на пострадалите и заявява, че Вашингтон е готов да окаже всякаква помощ за разследването по делото.\r\n***Британските депутати наричат Русия „страна-аутсайдер“, пише руският ежедневник „Независимая газета“.\r\nИзданието пише,че британският премиер иска от Русия обяснения във връзка с отравянето на бившия полковник от руското разузнаване и двоен агент Сергей Скрипал и дъщеря му Юлия, като заявява, че веществото, което е използвано за целта е разработвано в Русия.\r\nТереза Мей е дала 36 часа на руския посланик в Лондон да даде обяснения как това вещество е попаднало във Великобритания. Иначе Москва я очакват наказателни мерки, предупредила Мей.\r\n„В случая, ако не получим правдоподобен отговор, ние ще си направим извода, че случилото се е равносилно на незаконно използване на сила от руската държава против Обединеното кралство. Тогава аз ще се върна в парламента и ще представя пълния спектър на ответните мерки“ е казала британският премиер Тереза Мей пред Камарата на Общините.\r\nПо-рано в понеделник председателят на комисията по външните работи на Камарата Том Туджендхат, депутат от Консервативната партия казал по адрес на Русия , че „това не е обикновена държава, а държава-аутсайдер“, която представлява сериозна опасност за Обединеното кралство и срещу която трябва да се предприемат мерки.\r\n„Ако ние не можем да защитим нашите ценности вътре в страната, кой ще се облегне на нас като съюзник и да ни се довери? Обединеното кралство не трябва да се вълнува само от търговски взаимоотношения – какъв смисъл има от богатството, ако не можем да защитим своя дом?\", заявява Туджендхат.\r\nНа този фон Консервативната партия е обвинявана от вдовицата на убития през 2006 година Александър Литвиненко Мария за получаване на дарения от руски граждани и свързани с Русия бизнесмени. \r\nВ този ред депутатите и министрите призовават да бъдат въведени санкции по отношение на лица, близки с Кремъл.\r\nМинистърът на външните работи Сергей Лавров нарекъл обвиненията срещу Русия пропаганда. \r\n„Ние само гледаме репортажите по телевизията,  където вашите колеги с много сериозни лица, с патос, говорят, че ако това е Русия, то ще има такъв отговор, който Русия ще запомни завинаги. Това е несериозно. Отново чиста пропаганда, нагнетяване на истерия“, заявява Лавров в неделя.\r\n***Как ще отговори Москва на ултиматума на Лондон, пише руският вестник “Правда.ru“.\r\nПремиерът на Великобритания в изявление пред парламента на страната фактически обвинява Русия в опита за убийство на Сергей Скрипал и дъщеря му Юлия. По нейни думи експерти от научно-техническата лаборатория в Порт Даун са квалифицирали отровата като бойно нервно-паралитично вещество от клас „Новичок“ Според Мей Русия преди е произвеждала това вещество и до сега може да го произвежда. Сред причините да бъде обвинена Москва тя посочва, че в  някои „бегълци“ Русия вижда „оправдани мишени за убийство>\r\nПремиерът дава време на Русия до вторник  вечер да представи подробни и убедителни обяснения, в противен случай Лондон ще разгледа случващото се като военна агресия против Обединеното кралство.\r\nОтговорът на Русия е, че обвиненията по адрес на Русия носят провокативен характер, в частност подкопаване на доверието към нея като домакин на Световното първенство по футбол, се казва в съобщение на руското Министерство на външните работи. От там напомнят, че нееднократно са предупреждавали, че преди началото на първенството средствата за масова информация ще разгърнат пълномащабна медийна кампания с цел дискредитирането на Русия и подкопаване на доверието към нея като домакин на първенството.\r\n„Както и предполагаме особено активно действат англичаните, които не могат да простят на Русия, че именно нашата страна в честна борба спечели правото да проведе Световното първенство по футбол през 2018 година. Британските медии активно тиражират призиви за бойкот на първенството. Такива предложения идват не само от журналистите, но и от официални лица – в частност министъра на  външните работи (на Великобритания) Борис Джонсън и председателя на Комисията по външните работи  Том Туджендхат. Повод стана отравянето на Сергей Скрипал, разследването по което не само не е завършено, но и не е започнало“, отбелязват от Министерството на външните работи на Русия.\r\n„Това така и не попречи на британските политици още сега да правят изводи за участието на Русия, която следва да бъде наказана, например като се откажат да присъстват на световното първенство. При това самите те не са решили кой да бойкотира спортното мероприятие – членовете на кралското семейство ли, чиновници и други официални лица или националният отбор на Англия по футбол.  Искаме още да подчертаем, че такива провокативни обвинения, раздуващи антируска истерия само усложняват отношенията между нашите страни и нанасят удар по световния спорт“, продължават от министерството.\r\n***Държавната авиационна служба на Украйна глобява повече от 40 руски авиокомпании за полети над Крим в размер 209 милиона долара, пише руският вестник “Известия“.\r\nОт ведомството са отбелязали, че глобата за всяко нарушаване на въздушното пространство на Украйна превишава 5 хиляди долара Сред нарушителите според Украйна са „Аерофлот“, „Россия“, „ВИМ-Авиа“, „ЮТеър“ и много други.\r\nУкрайна не признава присъединяването на полуострова към Русия и счита всеки полет към Крим за нарушение на въздушното Й пространство.", "date": "2018.03.13", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/03/13/2498747/politicoeu-svetat-reagira-sreshtu-mitata-na-tramp.html", "text": "Решението на американският президент да наложи мита върху вноса на стомана и алуминий разтърси световните пазари, пише европейското издание на POLITICO.\r\nПрезидентът Доналд Тръмп увеличи икономическия натиск върху Европейския съюз през уикенда, заплашвайки да превърне съюзниците във врагове в страната и в чужбина с неговите търговски изявления.\r\nРешението за налагане на тежките мита върху вноса на стомана и алуминий, което Белият дом направи официално в четвъртък, разтърси международните пазари, разгневи дългогодишните търговски партньори и предизвика заплахи от страна на собствената партия на президента да спре митата чрез законодателство.\r\nВ същото време решението на Доналд Тръмп да освободи Канада и Мексико и да позволи на други страни да избягват митата, ако преговарят за сделка, за да отговорят на опасенията на САЩ по отношение на националната сигурност, предизвика забързано вдигане на залозите сред народите, които желаят да избегнат санкциите, без да са наясно какво иска САЩ в замяна. Тръмп подпали огъня в събота, като предложи още по-широки мита за ЕС, ако те не отговорят на все още неуточнени намерения на президента. Резултатът е, че дори някои от най-близките търговски партньори на САЩ са объркани за това, на къде водят намеренията му.\r\n\"Европейският съюз, чудесни страни, които се отнасят изключително лошо в търговията със САЩ, се оплакват от митата за стомана и алуминий\", отбеляза той в „Twitter“. \"Ако се откажат от ужасните си бариери и мита върху продуктите от САЩ, които прилагат, ние също ще се откажем от нашите. Голям дефицит. Ако не, ние ще наложим мита върху колите и така нататък.ЧЕСТНО! \", продължи Тръмп в социалната мрежа.Репликата му, в допълнение към налагането в четвъртък на 25-те процента мито върху вноса на стомана и 10% мито върху вноса на алуминий, провокира още по-големи опасения.\r\n\"Проблемът е, когато кажеш:\" Добре, нека да имаме мита, но нека да добавим към тях и  несигурност \"- това е още по-лошо\", каза сенатор Джеф Флейк, републиканец от Аризона, който настоява за законодателно блокиране на митата. „И където един човек всъщност решава, знаете ли, митата се движат нагоре или надолу, в зависимост от това какво поведение ... Това не е начинът да се прави бизнес“.\r\nНесигурността вече разтревожи фондовия пазар и предизвика протестите от толкова разнообразни отрасли като производителите на автомобилни части и земеделските производители на соя, които досега са приветстваха дерегулиращата програма на президента. Мнозина предупреждават, че вероятно ще се повишат цените за потребителите, защото ще бъдат принудени да плащат повече за оборудване и материали, докато се сблъскват с ответни мита в чужбина.\r\n\"Тежестта на тези мита, както винаги, ще бъде прехвърлена на американския потребител\", каза Коди Лъск, президент  на Американската асоциация на световните автомобилни дилъри. \"Купувачите на коли, които търсят сделка, вместо това ще открият, че плащат нов данък, за да превозват себе си и своите семейства.\"\r\nИзключенията за Канада и Мексико са зависими от това трите страни, да достигнат до това, което САЩ възприемат като благоприятно споразумение за предоговаряне на NAFTA при продължаване на преговорите. Всяка друга страна ще трябва да преговаря за отделна сделка с търговския представител на САЩ Робърт Лайтизер, за да избегне митата, които влизат в сила след по-малко от две седмици. Но администрацията все още не е дала яснота за това, как ще става това.\r\nГоворител на офиса на официалния търговски представител на САЩ каза миналата седмица, че \"всяка страна, с която имаме взаимоотношения в сферата на сигурността, е добре дошла да обсъди алтернативните начини със САЩ да отговори на нашите опасения относно националната сигурност по отношение на вноса на стомана и алуминий\", добавяйки: \"Ако стигнем до задоволителни алтернативни средства за разрешаване на нашите опасения, президентът може да премахне или да промени ограниченията. \"\r\nРезултатът е, че дори някои от най-близките търговски партньори на САЩ са объркани за това, на къде води съобщението. След среща с Лайтизер през уикенда Сесилия Малмстрьом, комисар по търговията на Европейския съюз, каза, че все още няма \"непосредствена яснота относно точната процедура за освобождаване от наложените мита от САЩ\", така че дискусиите ще продължат тази седмица.\r\nЗа партньори като ЕС - който е най-големият доставчик на стомана за Съединените щати от гледна точка на стойност, макар и не обем - освобождаванията правят митата още по-наказателни, тъй като сега техните продукти ще бъдат принудени да се конкурират не само с тези от САЩ, но и с канадски и мексикански материали, които ще се възползват от това, че няма да плащат мита.\r\n\"Влизаме в епоха, в която търговската война започва да показва зъбите си\", казва френският секретар по търговията Жан-Баптист Лемуан в POLITICO в Брюксел. - И мисля, че това не е добра новина“.Оправдаването на митата с националната сигурност, съгласно  56-годишен закон, също е вероятно да доведе до ответни действия - освен че явно нарушава разбирането, че търговията се осъществява съгласно международно договорени правила, а не моментни преговори.И без ясен процес на освобождаване, движението, насочено главно към наказване на Китай, рискува да изостави американския съюзник Япония на ЕС, хванат в кръстосан огън.\r\n\"Внезапно ги накарахте да се справят политически със собствената си ответна реакция у дома\", казва Чад Боун, старши сътрудник в Института за международна икономика \"Питърсън\". \"Ако мислите, че се опитвате да накарате ключовите си партньори да ви сътрудничат в по даден въпрос, ще бъде много по-трудно да ги накарате да направят това, ако същевременно ги удряте с мита\".\r\nРедица държави вече заплашват отмъщение, ако са засегнати от тарифите. ЕС е съставил списък с продукти на стойност над 2,8 милиарда евро, който включва всичко от червило и зърнени култури до моторни лодки, които биха ударили със  25 процента мито, а Япония и Южна Корея са заплашили със спор пред Световната търговска организация.\r\nСъюзниците нямат основания да не действат твърдо, за да защитят собствената си индустрия и политика, а също и защото Тръмп не е направил нищо, за да укрепи  отношенията си с тях.\r\n\"Проблемът, който ще има, е, че той няма резерв на подкрепа или съчувствие като начало\", каза Бил Рейнш, старши съветник в Центъра за стратегически и международни изследвания. - Значи никой не му дължи нищо и това прави много по-лесно за тях да му се противопоставят.\r\nОще по-изненадващо може да е огорчението в САЩ от групите, които традиционно са подкрепяли президента. Земеделците изразяват тревога, че техните продукти вероятно ще бъдат засегнати тежко от ответни действия, докато производителите на автомобили и компаниите, които разчитат на алуминиеви опаковки - например за бира и супи, предупредиха, че митата ще увеличат разходите за потребителите.\r\n\"Митото е данък, който ще доведе до по-високи цени, които потребителите в крайна сметка ще усетят\", каза Джон Боцела, президент на Global Automakers. \"Изключванията няма да решат основните проблеми, които митата ще създадат за производството на автомобили и камиони в САЩ. Повишените разходи ще направят нашата индустрия по-малко конкурентна и ще навредят на американските работници, потребителите и нашата икономика. \"\r\nТези послания резонират сред депутатите в Конгреса, където републиканците, по-специално, които отдавна са се отказали от каквато и да е борба с Белия дом, възразяват силно срещу митата. Републиканските сенатори Рон Джонсън (Уисконсин) и Кори Гарднър (Колорадо) обявиха подкрепата си в неделя за законопроекта на Флейк за спиране на митата, въпреки че Джонсън предупреди, че вероятно няма да получат достатъчно гласове, за да преборят евентуално президентското вето.\r\nВсе пак \"мисля, че някой трябва да се опита\", каза Флейк, цитирайки успеха на Конгреса през 70-те години на миналия век, след като президентът Джими Картър въведе мита върху маслата. \"Мисля, че нашите съюзници и други трябва да знаят, че тук има някаква съпротива.\" Юлиян Марков", "date": "2018.03.13", "title": "POLITICO.EU: Светът реагира срещу митата на Тръмп"}
{"url": "http://www.focus-news.net/news/2018/03/13/2498754/pregled-na-osnovnite-temi-v-britanskiya-pechat-agentsiya-fokus.html", "text": "Какви са десетте възможни отговора на Великобритания срещу Русия заради атаката срещу Сергей Скрипал пише британският вестник  The Guardian.\r\nВестникът подрежда възможните мерки във възходящ ред.\r\n1)Експулсиране на дипломати:\r\nПодобна мярка използва правителството на Дейвид Камерън след  убийството на Александър Литвиненко. Ако бъде изгонен обаче посланикът на Русия в Лондон, то вероятно ще последва реципрочна мярка от руска страна, което ще замрази дълбоко британско-руските отношения.\r\n2)Да бъде отнет лицензът за излъчване на руски медии като Russia Today\r\nПублични личности, като Жозе Мауриньо например ще бъдат помолени да прекратят добре платените си договори с медията. Подобна мярка ще бъде добре приета от Франция, където се вземат сериозни мерки срещу фалшиви новини след обвиненията за руска намеса във френските президентски избори.\r\n3)Да се поиска подкрепа от партньорите от Европейския съюз да не изпращат официални лица на Световното  първенство по футбол, което вероятно няма да засегне отборите, които ще участват.\r\n4)Да се направят поправки в санкциите срещу Русия и законът против „прането“ на пари\r\nТова може да са поправки, подобни на закона „Магнитски“ в САЩ срещу лица, замесени в нарушаване на човешките права.\r\n5)Замразяване на авоарите на руски олигарси, които не могат да докажат произхода на парите си – според изданието обаче такава мярка може да засегне както поддръжници, така и противници на руския президент Владимир Путин. \r\n6)Разширяване на санкциите на ЕС срещу Русия – Русия обаче не показва да е повлияна тежко от досегашните санкции\r\n7)Да се усили присъствието на НАТО по руската граница, включително да се ускори процеса по приемане на Украйна в НАТО\r\n8)Да се определи Русия, като държава, подкрепяща тероризма - това може да доведе до допълнителни санкции\r\n9)Да се изключат руските банки от международната система за разплащания – Русия има собствена система за разплащане, която е валидна в много страни извън Г-7.\r\n10)да се публикува секретен материал за участие в „пране“ на пари от страна на Владимир Путин и най-близките му сътрудници\r\n***Ще се проведе спешно заседание на антитерористичния комитет КОБРА тази сутрин, пише британският Daily Express.\r\nНа него се очаква управляващата партия на консерваторите да даде „силен отговор“ на руската атака срещу Сергей Скрипал, пояснява вестникът.  Ще бъде обсъдено последното развитие по разследването. Вътрешният министър Амбър Ръд е решена да изпрати „силен отговор“ на Владимир Путин, след като британският премиер заяви, че участието на Русия е много вероятно. Според Тереза Мей има две вероятности – или това е директно действие на руската държава или  руското правителство е загубило контрол върху вещество , катастрофално увреждащо нервната система и позволило то да попадне в чужди ръце.\r\nДепутати настояват да бъде отнет лиценза на телевизия Russia Today - основния пропаганден инструмент на Москва, външният министър на Великобритания призова за бойкот на Световното първенство по футбол през лятото.\r\n***Кметът на Лондон Садик Хан говори за расистките обиди, които получава в мрежата, пише лондонският вестник Evening Standard.\r\nЛондонският кмет прочете шокиращи расистки обиди на реч на форум в Остин, щата Тексас, настоявайки социалните мрежи да се справят с речта на омраза. Той каза, че не търси симпатии, а иска да каже, че подобна омраза може да откаже хора от малцинствата да влязат в политиката.\r\nСадик Хан също така акцентира на влиянието, което социалните мрежи могат да имат, повлиявайки референдуми и избори и възможността екстремисти да радикализират и „промиват мозъците“ на други хора.\r\nКметът на Лондон обвини политиците, че не реагират на техническата революция и добави, че отговорността се пада на правителствата да работят с високотехнологичните фирми и лидери, за да не позволят тази революция да се окаже вредна за прогреса в дългосрочен план.\r\n***Министърът отговарящ за Брекзит в британското правителство Дейвид Дейвис все още не пътувал до Брюксел по работа тази година пише британският вестник The Independent", "date": "2018.03.13", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/13/2498755/pregled-na-mezhdunarodnite-novini-do-6-chasa-agentsiya-fokus.html", "text": "b>Насаждането на страх от страна на босненските сърби предизвиква опасения за застрашаване на целостта на страната чрез създаване на националистически парламентарни групи и непропорционално въоръжаване на регионалната полиция заявява  Драган Мектич, министър на националната сигурност на Босна и Херцеговина.\r\nОтцепническите настроения в Република Сръбска, един от двата автономни региона на Босна и Херцеговина създава опасения да прерасне в конфликт на Балканите. В страната предстоят президентски и парламентарни избори през октомври тази година и властите в Република Сръбска започват кампанията със стъпки, в които някои виждат заплаха за крехкото равновесие в балканската държава.\r\nСлед постигнатото мирно споразумение през 90-те години на миналия век Босна и Херцеговина е разделена на два региона – Република Сръбска и Босненско-хърватска федерация със слаба президентска власт и централно правителство в Сараево, (както и президент, парламент и правителство  в Република Сръбска – бел. ред.).\r\nДраган Мектич обвинява ръководството на Република Сръбска  в националистическа риторика и организиране  на паравоенни мероприятия (Посещение на руският мотоциклетен клуб „Нощните вълци“) преди изборите. Според него млади сърби от Република Сръбска преминават военно обучение във военни лагери в Русия. Също така той отбелязва покупката на 2 500 автоматични оръжия от полицията в републиката като законна, но непропорционална в сравнение с Босненско-хърватската федерация.\r\n„Те имат нужда от оръжия – това е безспорно, но въпросът е в пропорцията. Това може да доведе до ненужно натрупване на оръжия, които могат да бъдат използвани по друго предназначение“, заявява Мектич, които е умерен представител на Сръбския блок в централното босненско правителство с различия в политиката от президента на Република Сръбска Милорад Додик.\r\n***Венецуелската опозиция призова ООН да не праща наблюдатели на изборите, за да не ги легитимира.\r\nОсновната опозиционна коалиция бойкотира, обвинявайки избирателната комисия във фаворизиране на управляващата Социалистическа пария и нейния кандидат – настоящия президент Николас Мадуро.\r\nИзборите ще се проведат на 20 май. Настоящият президент Мадуро търси преизбиране на фона на икономическия колапс на страната, който принуди много венецуелци да емигрират в съседните страни.\r\nГоворител на ООН заяви, че е получена заявка от страна на правителството за наблюдателска мисия.\r\n***\r\nb>Държавната авиационна служба на Украйна глобява повече от 40 руски авиокомпании за полети над Крим в размер 209 милиона долара.\r\nОт ведомството са отбелязали, че глобата за всяко нарушаване на въздушното пространство на Украйна превишава 5 хиляди долара Сред нарушителите според Украйна са „Аерофлот“, „Россия“, „ВИМ-Авиа“, „ЮТеър“ и много други.\r\nУкрайна не признава присъединяването на полуострова към Русия и счита всеки полет към Крим за нарушение на въздушното й пространство.\r\n***Доминираната от републиканци сенатска Комисия по разузнаването не откри доказателства за взаимодействие между кампанията на Доналд Тръмп и Русия  на президентските избори през 2016 година.\r\n„Не открихме доказателства за взаимодействие, координация и конспирация между предизборния щаб на Тръмп и руснаците“, казват от комисията.\r\nСъщо така се приемат заключенията на разузнавателните агенции, че руснаците са търсили начин да се намесят в изборите, но отхвърля идеята Москва специално да се опитвала да подпомогне избирането на Доналд Тръмп.\r\nПредстои документът да бъде представен на демократите от комисията, които се очаква да възразят срещу него, за да не може този въпрос да бъде приключен.\r\n„След повече от една година комисията приключи разследването за руската намеса и сега ще работи върху написването на доклада. Надяваме се нашите препоръки да бъдат полезни за подобряването на сигурността на междинните избори през 2018 година“, заяви Девин Нунес, председател на комисията.\r\n*** Вероятно Русия стои зад атаката с нервно-паралитично вещество във Великобритания, според държавният секретар на САЩ Рекс Тилърсън.\r\n„Ние имаме пълно доверие в британското разследване и заключението, че вероятно Русия е отговорна  за атаката с нервно-паралитично вещество в Солсбъри (срещу Сергей Скрипал – бел.ред.) миналата седмица.“, казва Тилърсън\r\n„Ние сме съгласни, че отговорните – и тези,които са извършили престъплението, и тези, които са го поръчали трябва да понесат сериозни последствия. Ние заставаме солидарно зад нашите съюзници от Обединеното кралство и ще продължим да координираме нашите отговори“, продължава Тилърсън.\r\n***Малка партия  от управляващата трипартийна коалиция в Словакия призовава за бързи избори, въпреки оставката на министърът на вътрешните работи  след убийството на разследващия журналист Ян Куцияк.\r\nЧасове след  катo  министърът на вътрешните работи Роберт Капиняк подаде оставка, лидерът на младшия коалиционен партньор – партията „Мост-Хид“ Бела Бугар заяви: „Тази ситуация може да се разреши само с предсрочни избори“ след целодневни разговори в управляващата коалиция.\r\n„Ако тези разговори с коалиционните партньори не успеят, „Мост-Хид“ ще напусне управляващата коалиция“, добавя той.\r\nПремиерът Роберт Фицо  засега отказва да обсъжда предсрочни избори, но и другата партия – дясната Словашка националистическа партия е съгласна на предсрочен вот.\r\nСловашкият президент Андрей Киска също поиска предсрочни избори по-рано този месец.\r\n***Ще се проведе спешно заседание на антитерористичния комитет КОБРА тази сутрин.\r\nНа него се очаква управляващата партия на консерваторите да даде „силен отговор“ на руската атака срещу Сергей Скрипал, пояснява вестникът.  Ще бъде обсъдено последното развитие по разследването. Вътрешният министър Амбър Ръд е решена да изпрати „силен отговор“ на Владимир Путин, след като британският премиер заяви, че участието на Русия е много вероятно. Според Тереза Мей има две вероятности – или това е директно действие на руската държава или  руското правителство е загубило контрол върху вещество , катастрофално увреждащо нервната система и позволило то да попадне в чужди ръце.\r\nДепутати настояват да бъде отнет лиценза на телевизия Russia Today - основния пропаганден инструмент на Москва, външният министър на Великобритания призова за бойкот на Световното първенство по футбол през лятото.\r\n***Кметът на Лондон Садик Хан говори за расистките обиди, които получава в мрежата.\r\nЛондонският кмет прочете шокиращи расистки обиди на реч на форум в Остин, щата Тексас, настоявайки социалните мрежи да се справят с речта на омраза. Той каза, че не търси симпатии, а иска да каже, че подобна омраза може да откаже хора от малциствата да влязат в политиката.\r\nСадик Хан също така акцентира на влиянието, което социалните мрежи могат да имат, повлиявайки референдуми и избори и възможността екстремисти да радикализират и „промиват мозъците“ на други хора.\r\nКметът на Лондон обвини политиците, че не реагират на техническата революция и добави, че отговорността се пада на правителствата да работят с високотехнологичните фирми и лидери, за да не позволят тази революция да се окаже вредна за прогреса в дългосрочен план.\r\n***Министърът отговарящ за Брекзит в британското правителство Дейвид Дейвис все още не пътувал до Брюксел по работа тази година.\r\nИзданието отбелязва, че предвидените за тази седмица дискусии ще бъдат на техническо ниво без участието на министъра.\r\nЗа разлика от миналата година, когато министърът редовно пътуваше до Брюксел през първото тримесечие на тази година Дейвис е имал само една среща с Мишел Барние, главен преговарящ от страна на Европейския съюз, в Лондон в началото на февруари, въпреки че дискусиите се водят основно в Брюксел.\r\nПрави впечатление, че в момента преговорите се водят от Оливър Робинс, представителят на премиера на преговорите, който е поел лично разговорите за сметка на Дейвид Дейвис. Министерството за напускане на ЕС е отрекло тези спекулации като „напълно неверни“.\r\n***Една от главните бунтовнически групировки в Източна Гута Джейш ал Ислам се е съгласила да бъдат евакуирани ранените.\r\nГрупировката е съобщила, че е постигнала споразумение с Русия за евакуация на ранените от обсадения район край столицата Дамаск с посредничеството на ООН.\r\nНе ясно дали ранените са членове на групировката, цивилни или и двете Евакуацията ще бъде извършена на етапи, но не ясно кога, нито къде ще бъдат отведени ранените.\r\nСъветът за сигурност на ООН при резолюция за 30-дневно примирие за медицинска евакуация и хуманитарна помощ, която обаче не се спазва. Генералният секретар на ООН Антонио Гутериш ще свика съвета за сигурност за се обсъди прилагането на примирието.\r\n***Новото име на Сръбската православна църква е заявка за историческото единство на сръбските територии, пише Regnum.\r\nПрез май епископатът на Сръбската православна църква трябва да утвърди новото име – Печски патриархат.\r\n„Изменението на името на Сръбската православна църква се обяснява със стремежа да се укрепи връзката с историческия център в Печския патриархат, а също така с Косово и Метохия, като най-важна част от своята юрисдикция“, пише белградският вестник „Вечерни новости“\r\nПечската митрополия, която в последствие става патриархат е била център на религиозния, политически и културен разцвет на сръбското кралство. Именно затова Османската империя ликвидира патриархата и подчинява сръбската църква на Константинополския патриарх в средата на 15 век след завладяването на сръбските земи.\r\nБрюксел иска подобряване на отношенията между Сърбия и Косово и признаване на отделянето, но Сръбската православна църква дава друга заявка, според изданието.", "date": "2018.03.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/13/2498756/pernik-ogranichava-se-dvizhenieto-po-pat-i-6-v-chertite-na-gr-pernik-v-rayona-na-avtogara-pernik-poradi-navodnyavane-i-propadane-na-patnoto-platno.html", "text": "Ограничава се движението за всички МПС по път I-6 в чертите на гр. Перник в района на автогара Перник поради наводняване и пропадане на пътното платно. Това съобщиха от пресцентъра на Агенция \"Пътна инфраструктура\". \r\nТрафикът се пренасочва през улица \"Софийксо шосе\" и се регулира от Пътна полиция.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища", "date": "2018.03.13", "title": "Перник: Ограничава се движението по път I-6 в чертите на гр. Перник в района на автогара Перник поради наводняване и пропадане на пътното платно"}
{"url": "http://www.focus-news.net/news/2018/03/13/2498758/vremenno-se-ogranichava-dvizhenieto-po-pat-i-5-v-tarnovo-dryanovo-v-rayona-na-prisovski-zavoy.html", "text": "Временно се ограничава движението по път I-5 В. Търново - Дряново в района на Присовски завой, поради аварирал ТИР. Трафикът на МПС до 12 т се осъществява през гр. Дебелец. Това съобщиха от пресцентъра на Агенция \"Пътна инфраструктура\".  Тежкотоварните автомобили над 12 т  изчакват на място. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.13", "title": "Велико Търново: Временно се ограничава движението по път I-5 В. Търново - Дряново в района на Присовски завой"}
{"url": "http://www.focus-news.net/news/2018/03/13/2498742/the-guardian-desette-vazmozhni-otgovora-na-velikobritaniya-sreshtu-rusiya.html", "text": "Какви са десетте възможни отговора на Великобритания срещу Русия заради атаката срещу Сергей Скрипал пише британският вестник  The Guardian.\r\nВестникът подрежда възможните мерки във възходящ ред.\r\n1)Експулсиране на дипломати:\r\nПодобна мярка използва правителството на Дейвид Камерън след  убийството на Александър Литвиненко. Ако бъде изгонен обаче посланикът на Русия в Лондон, то вероятно ще последва реципрочна мярка от руска страна, което ще замрази дълбоко британско-руските отношения.\r\n2)Да бъде отнет лицензът за излъчване на руски медии като Russia Today\r\nПублични личности, като Жозе Мауриньо например ще бъдат помолени да прекратят добре платените си договори с медията. Подобна мярка ще бъде добре приета от Франция, където се вземат сериозни мерки срещу фалшиви новини след обвиненията за руска намеса във френските президентски избори.\r\n3)Да се поиска подкрепа от партньорите от Европейския съюз да не изпращат официални лица на Световното  първенство по футбол, което вероятно няма да засегне отборите, които ще участват.\r\n4)Да се направят поправки в санкциите срещу Русия и законът против „прането“ на пари\r\nТова може да са поправки, подобни на закона „Магнитски“ в САЩ срещу лица, замесени в нарушаване на човешките права.\r\n5)Замразяване на авоарите на руски олигарси, които не могат да докажат произхода на парите си – според изданието обаче такава мярка може да засегне както поддръжници, така и противници на руския президент Владимир Путин. \r\n6)Разширяване на санкциите на ЕС срещу Русия – Русия обаче не показва да е повлияна тежко от досегашните санкции\r\n7)Да се усили присъствието на НАТО по руската граница, включително да се ускори процеса по приемане на Украйна в НАТО\r\n8)Да се определи Русия, като държава, подкрепяща тероризма - това може да доведе до допълнителни санкции\r\n9)Да се изключат руските банки от международната система за разплащания – Русия има собствена система за разплащане, която е валидна в много страни извън Г-7.\r\n10)да се публикува секретен материал за участие в „пране“ на пари от страна на Владимир Путин и най-близките му сътрудници Юлиян Марков", "date": "2018.03.13", "title": "The Guardian: Десетте възможни отговора на Великобритания срещу Русия"}
{"url": "http://www.focus-news.net/news/2018/03/13/2498760/ria-novosti-es-se-zastapva-za-ukrayna-v-spora-s-gazprom.html", "text": "„Газпром“ трябва да изпълнява договорните си задължения заяви снощи Федерика Могерини, върховен представител на Европейския съюз по въпросите на външните работи и политиката на сигурност.\r\n„Ние обсъдихме с президента на Украйна скорошното решение на „Газпром“ за преустановяване на предплатените газови доставки  за Украйна. „Газпром“ е длъжен да изпълнява договорните задължения. Европейската комисия, в това число комисарят Марош Шефчович активно работи по въпроса. Ние сме готови да възобновим тристранните преговори в това отношение.\r\nПо-рано заместник-министърът на външните работи на Украйна Елена Зеркал, отговаряща за евроинтеграцията съобщи, че дипломатическото ведомство инициира тристранни преговори във формат Украйна – ЕС – Русия за обезпечаването на стабилността на газовите доставки за Украйна и страните от Европейския съюз.\r\nНа 1 март „Газпром“ съобщи, че получил сумата за доставка на газ за Украйна за месец март, но поради несъгласувано допълнително споразумение е върнал парите на „Нафтогаз“ – Украйна и страната няма да получи газ за този месец.  Юлиян Марков", "date": "2018.03.13", "title": "РИА Новости: ЕС се застъпва за Украйна в спора с \"Газпром\""}
{"url": "http://www.focus-news.net/news/2018/03/13/2498740/afp-reks-tilarsan-veroyatno-rusiya-stoi-zad-atakata-s-nervno-paralitichen-gaz-vav-velikobritaniya.html", "text": "Вероятно Русия стои зад атаката с нервно-паралитично вещество във Великобритания, според държавният секретар на САЩ Рекс Тилърсън, предава AFP.\r\n„Ние имаме пълно доверие в британското разследване и заключението, че вероятно Русия е отговорна  за атаката с нервно-паралитично вещество в Солсбъри (срещу Сергей Скрипал – бел.ред.) миналата седмица.“, казва Тилърсън\r\n„Ние сме съгласни, че отговорните – и тези,които са извършили престъплението, и тези, които са го поръчали трябва да понесат сериозни последствия. Ние заставаме солидарно зад нашите съюзници от Обединеното кралство и ще продължим да координираме нашите отговори“, продължава Тилърсън. Юлиян Марков", "date": "2018.03.13", "title": "AFP: Рекс Тилърсън: Вероятно Русия стои зад атаката с нервно-паралитичен газ във Великобритания"}
{"url": "http://www.focus-news.net/news/2018/03/13/2498762/gd-granichna-politsiya-intenziven-e-trafikat-za-tovarni-avtomobili-na-izhod-ot-gkpp-kapitan-andreevo.html", "text": "На българо-турската граница трафикът е интензивен на граничен контролно-пропускателен пункт \"Капитан Андреево\" за товарни автомобили изход. Това съобщиха от пресцентъра на Главна дирекция \"Гранична полиция\". \r\nИнформацията за трафика е към 06.00 часа. На останалите гранично-пропускателни пунктове трафикът е нормален.", "date": "2018.03.13", "title": "ГД \"Гранична полиция\": Интензивен е трафикът за товарни автомобили на изход от ГКПП \"Капитан Андреево\""}
{"url": "http://www.focus-news.net/news/2018/03/13/2498761/aktualna-patna-obstanovka.html", "text": "Пътните настилки са предимно мокри, а по усойните и планински райони – частично заледени и обработени. Това съобщиха от пресцентъра на Агенция \"Пътна инфраструктура\" (АПИ). Намалена видимост поради мъгла до 100 м има на проход „Шипка“, гр. Русе /обл. Русе/;\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.:\r\nДвижението по АМ „Тракия“ в тунел „ Траянови врата“ посока Бургас е ограничено поради аварийно запълване на появили се деформации на пътната настилка. Движението се извършва двупосочно в лявата тръба на тунела /посока София/. Срок 14.03.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.\r\nІІI. Въведени ограничения по основните пътни направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Троянски“ - забранен за всички МПС;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\nДвижение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 13.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на автомагистралите:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-164: Движението по път III-164 Своге – Искрец – Бучин проход се извършва двупосочно в една лента, поради укрепителни дейности на свлачище от км 0+500 до км 1+000. Движението се регулира от сигналисти в светлата част от деня. Срок до 30.03.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Ограничено движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.13", "title": "Актуална пътна обстановка"}
{"url": "http://www.focus-news.net/news/2018/03/13/2498752/regnum-novoto-ime-na-srabskata-pravoslavna-tsarkva-e-zayavka-za-istoricheskoto-edinstvo-na-srabskite-teritorii.html", "text": "Новото име на Сръбската православна църква е заявка за историческото единство на сръбските територии, пише Regnum.\r\nПрез май епископатът на Сръбската православна църква трябва да утвърди новото име – Печски патриархат.\r\n„Изменението на името на Сръбската православна църква се обяснява със стремежа да се укрепи връзката с историческия център в Печския патриархат, а също така с Косово и Метохия, като най-важна част от своята юрисдикция“, пише белградският вестник „Вечерни новости“\r\nПечската митрополия, която в последствие става патриархат е била център на религиозния, политически и културен разцвет на сръбското кралство. Именно затова Османската империя ликвидира патриархата и подчинява сръбската църква на Константинополския патриарх в средата на 15 век след завладяването на сръбските земи.\r\nБрюксел иска подобряване на отношенията между Сърбия и Косово и признаване на отделянето, но Сръбската православна църква дава друга заявка, според изданието. Юлиян Марков", "date": "2018.03.13", "title": "Regnum:  Новото име на Сръбската православна църква е заявка за историческото единство на сръбските територии"}
{"url": "http://www.focus-news.net/news/2018/03/13/2498763/predstoyashti-sabitiya-v-stranata-za-13-mart-agentsiya-fokus.html", "text": "***\r\nПрезидентът и Върховен главнокомандващ на въоръжените сили Румен Радев ще посети 68-а бригада „Специални сили“.   В 10.20 часа президентът ще пристигне в район № 2 на 68-а бригада „Специални сили“ – Пловдив. По-късно през деня държавният глава ще се срещне с личния състав на 68-а бригада „Специални сили“. \r\n***\r\nОт 09.00 часа в „София хотел Балкан“ зам.-министър Деница Николова ще съпредседателва заседание на Комитета за наблюдение на програмата „ИНТЕРРЕГ Европа“ 2014-2020 г.\r\n***\r\nОт 09.00 часа в ХVII състав на Специализирания наказателен съд ще гледа делото срещу Ангел П., Анатоли А., Цветомир Ц. и др. за организиране и ръководене на организирана престъпна група. \r\n***\r\nОт 09.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, на когото е повдигнато обвинение за умишлена безстопанственост.\r\n***\r\nОт 10.00 часа IХ състав на Специализирания наказателен съд ще гледа делото срещу Галина Ц., Красимир Н., Мирослав Ч. и др. за организиране и ръководене на организирана престъпна група. \r\n***\r\nОт 10.00 часа 4-ти състав на Софийски градски съд ще заседава по делото срещу Валентин Димитров. (чл. 253 от НК ).\r\n***\r\nОт 10.00 часа 1-ви състав на Софийски градски съд ще заседава по делото срещу съдия Люба Петрова от Районен съд-Раднево, на която са повдигнати обвинения за престъпления против дейността на държавни органи и обществени организации.\r\n***\r\nОт 10.00 часа 7-и състав на Софийски градски съд ще заседава по делото срещу срещу бившия ректор на Медицинския университет Ваньо Митев и Алексей Алексеев, обвинени за сключване на неизгодна сделка.\r\n***\r\nОт 10.00 часа в хотел „Маринела“ ще бъде открит кариерният форум „Национални дни на кариерата – Добра Кариера, Добър Живот”. На откриването на събитието ще присъства и кметът на София Йорданка Фандъкова.\r\n***\r\nВ 10.00 часа в Иновационен форум „Джон Атанасов“, София Тех Парк ще бъде открито първото в България изложение и конференция за стартиращи иновативни компании Sofia Startup Expo 2018. Събитието ще бъде открито от заместник-министъра на икономиката Александър Манолев.\r\n***\r\nОт 10.30 часа III състав на Специализирания наказателен съд ще гледа делото срещу Мирослав Ц., Ивалин Й. за организиране и ръководене на организирана престъпна група. \r\n***\r\nОт 11.00 часа XVIII състав на Специализирания наказателен съд ще гледа делото срещу Красимир К., Славчо А. и Галина А. за организиране и ръководене на организирана престъпна група. \r\n***\r\nОт 11.30 часа в Информационния център на София 2018 - Европейска столица на спорта ще се състои пресконеференция по повод предстоящото екстремно ски и сноуборд състезание в дълбокия сняг - Витоша X Lines, което ще се състои този уикенд 17-18 март.\r\n***\r\nОт 12.00 часа в зала „В парка“ (над кино „Люмиер“) ще се проведе пресконференция за\r\n15-ото издание на София Мийтингс, платформата на София Филм Фест.\r\n***\r\nОт 13.00 часа кметът на София Йорданка Фандъкова ще провери състоянието на общинския язовир „Мърчаево\".\r\n***\r\nОт 13.00 до 16.00 часа в зала „Сердика“ в „София хотел Балкан“ ще се състои шестата от поредицата експертни дискусии за българската енергетика Energy Managers’ Forum – „Преход от дългосрочни договори и преференциални цени към либерализиран пазар\".  \r\n***\r\nОт 13.30 часа III състав на Специализирания наказателен съд ще гледа делото срещу Богдан К. , Александър Щ., Цветомир В. за организиране и ръководене на организирана престъпна група. \r\n***\r\nОт 14.30 часа Софийски градски съд ще заседава по гражданско дело № 4488/2017 г. срещу Булмаркет и БДЖ (eдно от делата за трагедията в Хитрино).\r\n***\r\nОт 15.00 до 17.00 часа в постоянната приемна на БСП – София на ул. „Леге\" №10, етаж 1, народният представител от „БСП за България“ Ирена Анастасова и общинският съветник Николай Николов ще имат приемен ден.\r\n***\r\nОт 15.00 часа XI състав на Специализирания наказателен съд ще гледа делото срещу Стоян Б., Румяна К., Николай С. и др. за длъжнпостно присвояване в големи размери. \r\n***\r\nОт 10.00 часа в зала „Джон Атанасов“ в „София Тех Парк“ в рамките на два дни ще се проведе първото в България изложение за стартиращи иновативни компании - Sofia Startup Expo.\r\n***\r\nОт 17.00 часа в къща музей „Никола Й. Вапцаров“ ще бъде открита изложба на Асен Дипчев „ЕТО - АЗ ДИШАМ...“.\r\n***\r\nОт 18.30 часа в Центъра за култура и дебат „Червената къща „Андрей Николов” ще се състои дебат за начините за борба с домашното насилие извън Истанбулската конвенция, оттеглена от правителството на 7 март. \r\n***\r\nОт 19.00 часа в Театър Азарян ще бъде представено постановката „Корабът Нощ“ на режисьора Стилиян Петров.\r\n***\r\nОт 19.00 часа в Камерна зала „България“ ще се състои концерт на вокален състав „Импресия“.\r\n***\r\nОт 18.00 часа в читалището в Ахелой ще се проведе общоградско събрание и обсъждане на инвестиционно предложение за изграждане на асфалтова база в землището на града, като на него са поканени и инвеститорите.\r\n***\r\nОт 11.00 часа пред паметната плоча на Лайош Кошут в града (ул. „Екзарх Йосиф I“ №30), ще се състои тържествена церемония,с която ще бъде отбелязана 170-тата годишнина от Унгарската революция (1848-1849). На събитието ще присъства Нейно Превъзходителство г-жа Текла Харангозо - извънреден и пълномощен посланик на Република Унгария у нас.\r\n***\r\nОт 11.00 часа областният управител Малина Николова ще присъства на официалното откриване на учебния кабинет за техническо чертане и проектиране в ПТГ  „Н. Й. Вапцаров\"  - Враца.\r\n***\r\nОт 19.00 часа в Камерната зала на Драматично-куклен театър Враца ще бъде представена постановката „Ромео и Жулиета“ от Уилям Шекспир.\r\n***\r\nОт 09.00 часа в Младежки център – Добрич ще се проведе Кандидатстудентска борса 2018\r\n***\r\nОт 09.30 часа в Детска градина № 24 ще бъде представен кукленият спектакъл „Забързана приказка“ на Държавен куклен театър „Дора Габе“.\r\n***\r\nОт 11.00 и от 12.00 часа в Държавен куклен театър „Дора Габе“ ще бъдат представени куклените спектакли „Забързана приказка“ на Държавен куклен театър „Дора Габе“.\r\n***\r\nОт 10.30 до 12.00 часа в цемтралния офис на ПП ГЕРБ в Кюстендил (бул. „България\" №25) приемен ден ще има народният представител и областен координатор на партията Кирил Калфин. \r\n***\r\nВ 09.30 часа в зала 5 на Окръжния съд ще се гледа делото срещу Ивелин А.,  обвинен в умишлено убийство на друго лице, причинено по особено жесток и мъчителен начин.\r\n***\r\nВ 10.00 часа в зала 1 на Апелативния съд ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nОт 16.00 часа общинският съветник от ГЕРБ Иван Вичков ще приема граждани в партийния офиса в район „Тракия” в блок 91. \r\n***\r\nОт 11.00 часа в Оперен театър ще се състои операта за бебоци „До Ре Ми в пелени“. \r\n***\r\nОт 11.00 часа в зала 2 на Общината ще се състои пресконференция по повод провеждането на Двадесето издание на Фестивала на маскарадните игри в града. Фестивалът ще се проведе на 18 март от 10.30 часа на Античната улица.\r\n***\r\nОт 18.00 часа в РБ „Захарий Княжески“ ще бъдат изнесени две лекции - „Огнените ритуали на траките“, лекция на проф. Дамян Попхристов и „Непознатия Любомир Лулчев“ лекция на Христо Нанев.\r\n*** \r\nОт 10.00 часа в зала 203 на общината ще има брифинг. \r\n***\r\nОт 19.00 часа в Драматично-кукления театър„Васил Друмев“, симфоничният оркестър на Българското национално радио ще изнесе концерт.", "date": "2018.03.13", "title": "Предстоящи събития в страната за 13 март (Агенция „Фокус“)"}
{"url": "http://www.focus-news.net/news/2018/03/13/2498766/nimh-predi-obyad-nad-po-golyamata-chast-ot-stranata-shte-ima-kratkotrayni-valezhi-na-mesta-pridruzheni-s-gramotevitsi.html", "text": "Днес студеният атмосферен фронт ще премине и през Източна България. Преди обяд, над по-голямата част от страната, облачността ще е значителна и ще има краткотрайни валежи, на места придружени с гръмотевици. Над Западна България облачността ще се разкъсва. Ще духа до умерен, в Северна България и временно силен западен вятър. Максималните температури ще са между 13° и 18°. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). Атмосферното налягане е по-ниско от средното за март - ще се повишава.  Над Черноморието ще е предимно облачно, с преминаването на студения атмосферен фронт, ще има краткотрайни, но интезнивни валежи и гръмотевична дейност. Привечер валежите ще спрат и облачността ще се разкъсва. Преди обяд южният вятър ще се ориентира от запад и ще е до умерен. Максималните температури ще са между 12° и 17°. Температурата на морската вода е 6-7°. Вълнението на морето ще е 3 бала. Над планините облачността ще значителна и ще има краткотрайни превалявания от дъжд, над около 2000 метра – от сняг. Главно в Родопите ще има гръмотевична дейност. След пладне валежите в повечето райони ще спрат и облачността ще се разкъса. Ще духа умерен, по билата и силен западен вятър. Максималната температура на височина 1200 метра ще е около 9°, на 2000 метра – около 3°.", "date": "2018.03.13", "title": "НИМХ: Преди обяд над по-голямата част от страната ще има краткотрайни валежи, на места придружени с гръмотевици"}
{"url": "http://www.focus-news.net/news/2018/03/13/2498765/predstoyashti-mezhdunarodni-sabitiya-za-13-mart-agentsiya-fokus.html", "text": "Среща на финансовите министри на страните членки на ЕС.  Европейският парламент в Страсбург ще обсъди Брекзит.  Общокитайско събрание на народните представители ще прегледа предложението за създаване на антикорупционна агенция.  Първо посещение на Доналд Тръмп в Калифорния.", "date": "2018.03.13", "title": "Предстоящи международни събития за 13 март (Агенция „Фокус“)"}
{"url": "http://www.focus-news.net/news/2018/03/13/2498750/voice-of-america-edna-ot-glavnite-buntovnicheski-grupirovki-v-iztochna-guta-se-e-saglasila-da-badat-evakuirani-ranenite.html", "text": "Една от главните бунтовнически групировки в Източна Гута Джейш ал Ислам се е съгласила да бъдат евакуирани ранените, предава Voice of America.\r\nГрупировката е съобщила, че е постигнала споразумение с Русия за евакуация на ранените от обсадения район край столицата Дамаск с посредничеството на ООН.\r\nНе ясно дали ранените са членове на групировката, цивилни или и двете Евакуацията ще бъде извършена на етапи, но не ясно кога, нито къде ще бъдат отведени ранените.\r\nСъветът за сигурност на ООН при резолюция за 30-дневно примирие за медицинска евакуация и хуманитарна помощ, която обаче не се спазва. Генералният секретар на ООН Антонио Гутериш ще свика съвета за сигурност за се обсъди прилагането на примирието.  Юлиян Марков", "date": "2018.03.13", "title": "Voice of America: Една от главните бунтовнически групировки в Източна Гута се е съгласила да бъдат евакуирани ранените"}
{"url": "http://www.focus-news.net/news/2018/03/13/2498770/ministarat-na-otbranata-krasimir-karakachanov-shte-uchastva-v-sreshta-na-ministrite-na-otbranata-ot-format-b-9-v-bukuresht.html", "text": "Министърът на отбраната Красимир Каракачанов ще участва в среща на министрите на отбраната от формат Б 9 – България, Чехия, Естония, Латвия, Литва, Полша, Румъния, Словакия и Унгария. Това съобщиха от пресцентъра на Министерство на отбраната. Срещата ще се проведе в Букурещ и е първата от този формат на ниво министри на отбраната.\r\nСрещата има за цел да бъдат координирани позициите на участващите страни по теми от дневния ред на НАТО. Форматът Б 9 предоставя възможност за задълбочаване на диалога и сътрудничеството между тази група съюзници от НАТО. Общият принос към процесите на адаптация на Алианса е в съзвучие с принципите на солидарност и неделимост на сигурността на страните-членки на НАТО.\r\nДо момента срещи на Б 9 са проведени на ниво държавни и правителствени ръководители във Варшава през юли 2014 г. и в Букурещ през ноември 2015 г. Министрите на външните работи от Б 9 също проведоха срещи през ноември 2016 г. в Букурещ и през октомври 2017 г. във Варшава.", "date": "2018.03.13", "title": "Министърът на отбраната Красимир Каракачанов ще участва в среща на министрите на отбраната от формат Б 9 в Букурещ"}
{"url": "http://www.focus-news.net/news/2018/03/13/2498771/zam-ministar-denitsa-nikolova-shte-sapredsedatelva-zasedanie-na-komiteta-za-nablyudenie-na-programata-interreg-evropa-2014-2020-g.html", "text": "Заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на програмата „ИНТЕРРЕГ Европа“ 2014-2020 г. Това съобщиха от пресцентъра на Министерство на регионалното развитие и благоустройството. Събитието ще се състои от 09.00 часа в „София хотел Балкан“. Участие се очаква за вземат заместник-председателят на програмата от австрийска страна Анна Мария Краманн, Жан-Марк Вениану – представител на Европейската комисия, Жил Гриенбаум – представител на Управляващия орган – Звеното за европейски въпроси на Франция, Ервин Сиверис - програмен директор на Секретариата на ИНТЕРРЕГ Европа и др. \r\nПо време на заседанието ще бъде представена обобщена информация за развитието на общите проекти, актуализация на последните разработки на програмата за онлайн приложения и отчетни системи, резултатите от третата покана за набиране на проектни предложения и др. \r\nПрограмата за междурегионално сътрудничество „ИНТЕРРЕГ ЕВРОПА 2014-2020 г. е инструмент за прилагане на кохезионната политика на Европейския съюз - стратегия за интелигентна, устойчива и приобщаваща икономика, създаваща високи равнища на заетост, производителност и социално сближаване. „ИНТЕРРЕГ ЕВРОПА“ е насочена към цялата територия на Европейския съюз, Норвегия и Швейцария. Общият бюджет е 426 309 618 евро, като средствата от Европейския фонд за регионално развитие възлизат на 359 326 320 евро, а останалата част от 66 983 298 евро е национално съфинансиране. През настоящия програмен период програмата работи по четири теми – всички свързани с регионалното развитие: „Научноизследователска дейност, технологично развитие и иновации“, „Конкурентоспособност на малките и средните предприятия“, „Нисковъглеродна икономика“ и „Околна среда и ресурсна ефективност“.", "date": "2018.03.13", "title": "Зам.-министър Деница Николова ще съпредседателва заседание на Комитета за наблюдение на програмата „ИНТЕРРЕГ Европа“ 2014-2020 г."}
{"url": "http://www.focus-news.net/news/2018/03/13/2498749/afp-siriytsite-evakuirani-ot-iztochna-guta-se-strahuvat-za-semeystvata-si.html", "text": "Сирийците евакуирани от Източна Гута се страхуват за семействата си, предава AFP.\r\nЕвакуираните от силите на Сирийската армия цивилни се тревожат за близките си, останали в размирния анклав. Силите на правителството напредват сигурно в Източна Гута, в околностите на столицата Дамаск, извършвайки смъртоносни атаки срещу бунтовническия анклав от три седмици насам. \r\nНа всяко семейство е осигурена стая, одеяла, кухненско обзавеждане, както и храна и препарати за почистване в кутии, носещи логото на Сирийския арабски червен кръст. Общо 82 стаи са изградени посредством дървени прегради на закрито спортно съоръжение. Построени са общи бани.  Юлиян Марков", "date": "2018.03.13", "title": "AFP: Сирийците евакуирани от Източна Гута се страхуват за семействата си"}
{"url": "http://www.focus-news.net/news/2018/03/13/2498768/kyustendil-dvizhenieto-po-pat-ii-62-kyustendil-dupnitsa-v-uchastaka-novi-chiflik-nevestino-vremenno-se-osashtestvyava-v-edna-lenta-dvuposochno.html", "text": "Движението по път II-62 Кюстендил – Дупница, в участъка Нови Чифлик – Невестино, временно се осъществява в една лента двупосочно, поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ).\r\nТрафикът се регулира от \"Пътна полиция\".\r\nШофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "Кюстендил: Движението по път II-62 Кюстендил – Дупница, в участъка Нови Чифлик – Невестино, временно се осъществява в една лента двупосочно"}
{"url": "http://www.focus-news.net/news/2018/03/13/2498769/prezidentat-rumen-radev-shte-poseti-68-a-brigada-spetsialni-sili.html", "text": "Президентът и Върховен главнокомандващ на въоръжените сили Румен Радев ще посети 68-а бригада „Специални сили“. Това съобщиха от прессекретариата на държавния глава. В 10.20 часа президентът ще пристигне в район № 2 на 68-а бригада „Специални сили“ – Пловдив, ул. „Ген. Радко Димитриев“ № 2. \r\nПрезидентът Радев ще бъде посрещнат с военен ритуал и ще приеме строя на почетния караул, след което на полигона по въздушно-десантна подготовка ще наблюдава демонстрация на способности от формирования на бригадата. \r\nПо-късно през деня държавният глава ще се срещне с личния състав на 68-а бригада „Специални сили“.", "date": "2018.03.13", "title": "Президентът Румен Радев ще посети 68-а бригада „Специални сили“"}
{"url": "http://www.focus-news.net/news/2018/03/13/2498773/kyustendil-deputatat-ot-gerb-kiril-kalfin-organizira-priemen-den-za-grazhdani.html", "text": "Приемен ден за граждани организира народният представител от ГЕРБ-Кюстендил и областен координатор на партията Кирил Калфин. Това съобщиха от пресцентъра на ПП ГЕРБ. Приемната ще се проведе от 10.30 до 12.00 часа в централния офис на ГЕРБ в град Кюстендил (на бул. \"България\" №25).", "date": "2018.03.13", "title": "Кюстендил: Депутатът от ГЕРБ Кирил Калфин организира приемен ден за граждани"}
{"url": "http://www.focus-news.net/news/2018/03/13/2498775/sofiya-deputatat-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на Градския съвет на БСП - София. Желаещите може да се запишат предварително на телефон 02/987 20 86.", "date": "2018.03.13", "title": "София: Депутатът от „БСП за България“ Ирена Анастасова и общинският съветник Николай Николов ще проведат приемна за граждани"}
{"url": "http://www.focus-news.net/news/2018/03/13/2498776/denyat-13-mart-v-svetovnata-istoriya.html", "text": "2016 г.\r\nЕксплозия разтърси центъра на турската столица Анкара, има 27 убити и ранени.\r\n2015 г.\r\nНАСА обявява, че учени, използващи космическия телескоп Хъбъл, са открили солен океан, криещ се под леда на повърхността на най-големия спътник на Юпитер, Ганимед, в който се съдържа повече вода, отколкото има на Земята\r\n2014 г.\r\nФедералната служба по надзора в сферата на връзките, информационните технологии и масовите комуникации на Русия закрива няколко неудобни за властите блога и сайта.\r\n2013 г.\r\nФранциск е 266-тият глава на Римокатолическата църква. Той е първият папа йезуит и първият папа от Новия свят. Роден е на 17 декември 1936 в Буенос Айрес, Аржентина със светското име Хорхе Марио Берголио (на испански: Jorge Mario Bergoglio) в семейство на железопътен работник и домакиня от италиански произход.\r\n2012 г.\r\nСлед инцидент с парахода „Шариатпур-1“ на река Мегхна в югоизточната част на Бангладеш загиват 24 човека, а 200 пропадат без вест.\r\n2012 г.\r\nБившият министър на правосъдието Жано Ахусу-Куадио е назначен за министър-председател на Кот д'Ивоар.\r\n1996 г.\r\nВ Дънблин, Шотландия 16 деца в местното начално училище и учителят им са убити с пушка от Томас Хамилтън, който впоследствие се самоубива. При нападението в училището са ранени още 10 души.\r\n1974 г.\r\nВ Париж е открито летище “Шарл де Гол”.\r\n1961 г.\r\n79-годишният Пабло Пикасо сключва брак с 37-годишната Жаклин Рок.\r\nПикасо е испански художник и скулптор. От 1904 г. живее в Париж. През 1907 г. полага основите на кубизма (\"Госпожиците от Авиньон\"), а към 1910 г. си служи с деформации в творби, близки до сюрреализма. От 1940 г. се включва в движението за мир (плакат и рисунки \"Гълъбът на мира\", 1947 г.). Работи графики, скулптури, керамика. Пише стихове.\r\n1957 г.\r\nФБР арестува един от най-известните профсъюзни лидери в САЩ Джими Хофа по обвинение във вземане на подкупи.\r\n1947 г.\r\nПравителството на Великобритания забранява провеждането на спортни състезания през седмицата с цел повишаване на производителността на труда.\r\n1852 г.\r\nВ нюйоркския в. “Lantern” е публикувана първата карикатура с образа на Чичо Сам,  неин автор е Франк Хенри Белю. Изразът “Чичо Сам” се използва като прозвище на САЩ. Този израз е използван за първи път в уводна статия на нюйоркския в. “Трой поуст “през 1813 г.\r\n1848 г.\r\nС въстание във Виена започва революцията в Австрия. След като пристига новината за въстание в Париж, тълпи от хора се надигат и във Виена. Те са предимно студенти и членове на либерални клубове. Демонстрациите се водят за основни човешки права и либерализация на режима. Понеже това се случва в много градове, свикани са отряди, за да усмирят тълпите. Властите не искат да усложняват конфликта и затова освобождават Метерних – символ на репресиите. Те се ангажират също така да съставят конституция.\r\n1809 г.\r\nСър Джордж Гордън влиза в Британската Палата на лордовете с името лорд Байрон. Лорд Байрон е английски поет, представител на революционния романтизъм. Завършва Кеймбриджкия университет. Заради радикалните си възгледи спечелва омразата на английското аристократично общество. Наричат го \"Метежния лорд\". Напуска Англия през 1816 г., живее известно време в Швейцария, а след това в Италия, където се присъединява към радикалното движение на карбонарите. От 1823 г. живее в Гърция, за да помага на гръцките въстаници в борбата им за освобождение от османско владичество. Автор е на поемата \"Странстванията на Чайлд Харолд\" (в 4 песни) и на ориенталските поеми: \"Гяур\", \"Абидоска невеста\", \"Манфред\" \"Корсар\", \"Лара\", \"Обсадата на Коринт\". В Швейцария и в Италия създава 3 романтични драми: \"Марино Фалиеро\", \"Двамата Фоскари\" и \"Сарданапал\", както и двете мистерии: \"Небе и земя\" и \"Каин\". Там довършва \"Дон Жуан\".\r\n1781 г.\r\nАнглийският астроном Уилям Хършел открива планетата Уран, която нарича Goergium Sidus в чест на английския крал Джордж III. Уран е седмата по отдалеченост от Слънцето планета. Оста на въртене на Уран е почти в равнината на орбитата. Планетата има 5 спътника, а орбитата й лежи между орбитите на Сатурн и Нептун.\r\n1656 г.\r\nВ Ню Йорк на евреите е забранено да строят синагоги.\r\n1639 г.\r\nКембриджският колеж в САЩ е преименуван на Харвард. Той е най-стария университет в САЩ. Основан е през 1636 г. Носи името на Дж. Харвард (1607-1638 г.), който завещава половината си имущество и библиотека на университета. До края на ХVIII в. главно място в учебния курс на колежа заемат Библията и древните езици, а от края на ХVIII в. започват да се преподават нови езици и математика. В началото на ХIХ в. колежът представлява привилегировано средно училище, в което обучението започва от 14-годишна възраст. Учебният курс е задължителен за всички. Преминаването от колеж към университет става през I четвърт на ХIХ в., когато към Харвардския колеж са присъединени Медицинският (основан през 1810 г.) и Юридическият (1817 г.) факултети. Учебният план е разширен, въведени са история, политикономия, химия, геология и други предмети. През втората четвърт на ХIХ в. университетът, в който преподават видни учени, става център на културния живот в САЩ. Важна роля в развитието на учебното заведение има американският педагог Ч. Елиът, президент на университета в периода 1869-1909 г. Харвардският университет има следните факултети: хуманитарни естествени науки, юридически, медицински, здравна охрана, богословски, конструкторски, държавно управление, практическа администрация, педагогически, инженерен и приложна физика. В него работят около 5 000 преподаватели и се обучават около 15 000 студенти. Библиотеката съдържа около 8 млн. книги и брошури, има отделни библиотеки с редки книги и ръкописи, медицинска, китайско-японска и други библиотеки.\r\n1519 г.\r\nИспанският конквистадор Ернандо Кортес слиза на мексиканския бряг и започва своя поход срещу кралството на ацтеките. Той е испански военачалник и завоевател. Учи в университета в Саламанка. През 1504-1519 г. служи като чиновник в Западна Индия (Санто Доминго, Куба). Завоюва Мексико от 1519 г. до 1521 г. Унищожава Ацтекската империя. През 1524-25 г. Кортес открива Хондурас, през 1532-33 г. - полуостров Калифорния.\r\n1516 г.\r\nКарл V Хабсбург е провъзгласен за първи крал на Испания. Карл V наследява от баща си - Филип Хубави (син на Максимилиан I) Бургундия и Нидерландия през 1506 г., а от дядо си Фердинанд Католик - испанската корона. Той е германски император (1519-1556 г.) и испански крал (1516-1556 г.). С помощта на Католическата църква иска да създаде “световна християнска монархия”. Абсолютистката политика на Карл V предизвиква въстания в Испания (1520-1522 г.) и Нидерландия (1539-1540 г.). Води войни с Франция и с Османската империя. По време на неговото управление испанските колонии в Америка разширяват своите територии. През 1521 г. издава Вормския едикт, насочен срещу дейността на Мартин Лутер и срещу нарасналото влияние на Реформацията в Европа. Във войната с германските князе от 1546-1548 г. е победител, но по-късно през 1552 г. губи войната с германските феодали. Принуден е да подпише Аугсбургския религиозен мир (1555 г.). Отрича се от испанската и нидерландската корони в полза на сина си Филип II и отстъпва германския императорски престол на брат си Фердинанд I.На тази дата са родени:\r\n1888 г.\r\nРоден е Антон Семьонович Макаренко – руски педагог и писател. В педагогическата практика осъществява опит за масово превъзпитаване на деца правонарушители. Организатор е на трудововъзпитателната колония \"М. Горки\" (1920-1928 г.) и на детската комуна \"Ф. Е. Дзержински\" (1927-1935 г.). Създава методика за възпитателната работа с детски колектив. Прави опит за обединяване на обучението с производството. Автор е на съчиненията - \"Педагогическа поема\", \"Проблеми на съветското училищно възпитание\", “Марш на 30-те години”, “Книга за родители”.\r\n1855 г.\r\nРоден е Пърсивал Лоуъл - американски астроном, предсказал съществуването на планетата Плутон. Завършва Харвардския университет, става бизнесмен и пътешества, а от 1883 г. до 1893 г. живее в Япония.\r\nПрез 1893-1894 г. построява във Флагстаф (Аризона) добре обзаведена обсерватория, предназначена за планетни изследвания. По време на великото противостоене на Марс през 1894 г. провежда много наблюдения на планетата, открива \"каналите\" по повърхността на Марс и стига до извода, че върху нея има разумен живот. Отстоява тези идеи в книгите си \"Марс\", \"Марс и неговите канали\", \"Марс като приют на живот\". През 1905 г. въз основа на смущенията в движението на Уран пресмята положението на деветата планета (Плутон), намираща се зад Нептун. Неколкократно подобрява своите изчисления, организира в своята обсерватория системно търсене на планетата, в резултат на което тя е открита през 1930 г. от Клайд Томбо – асистент по астрономия в Лоуеловата обсерватория. Кръстена е Плутон – на гръцкия бог на подземния свят. Пърсивал Лоуъл получава медал \"Жансен\" на Френското астрономическо дружество през 1904 г. и Златния медал на Мексиканското астрономическо дружество през 1908 г. за изследването на Марс.\r\n1845 г.\r\nРоден е Ян Бодуен де Куртене (Иван Александрович) - руско-полски езиковед, основоположник на Казанската и Петербургската лингвистична школа, един от най-забележителните представители на славянското сравнително-историческо езикознание. Профеор в Казанския (1875-1883 г.), Юриевския (днес Тартуски; 1883-1893 г.), Краковския (1893-1899 г.) и Петербургския (1900-1918 г.) университет. Член е на Петербургската Академия на науките (1897 г.). Установява \"несъвпадението на физическата природа на звуковете с техните значения\". Определя морфемата като основна единица на морфологично равнище. Влияние: в трудовете на Л. В. Шчерба (от 1909 г.), а по-късно и в трудовете на Пражкия лингвистичен кръжок (Н. С. Трубецкой, Р. О. Якобсон). Разграничава диахармонията и синхронията в подхода към езиковите явления и факти, разглежда отделните езици като исторически изменящи се системи. Анализира понятието \"родство на езиците\", като прави обзор на славянските езици. Автор е на изследвания по руски и полски език. Редактира и допълва \"Тълковен речник на живия великоруски език\" на В. И. Дал. Умира на 3 ноември 1929 г.\r\n1838 г.\r\nРоден е Рафаело Джованьоли - италиански писател, участник в движението Рисорджименто, сподвижник на Дж. Гарибалди. Популярност му донася историческия роман \"Спартак\" (1874 г.) - за въстанието на робите и гладиаторите в Рим през I в. преди Христа. Автор е на романите \"Плаутила\" (1878 г.), \"Сатурнино\" (1879 г.), \"Месалина\" (1885 г.) и др.\r\n1834 г.\r\nРоден е Сергей Михайлович Третяков - руски колекционер на картини, общественик. Кмет на Москва (1877-1881 г.). Завещава богатата си колекция от картини на западноевропейски художници на Москва (1892 г.). Първоначално тя е изложена в Третяковската галерия, по-късно е преместена в Музея за нова западна живопис (1925 г.). Част от нея е в Ермитажа, а останалата - в Музея за изобразителни изкуства “А. С. Пушкин” в Москва.\r\n1800 г.\r\nРоден е Решид паша - турски държавен деец и дипломат. През 1834-1837 г. е посланик в Париж и Лондон. Министър на външните работи (1837-1845 г.). За да предотврати разпадането на Османската империя, се стреми да осъществи в нея принципите на европейското държавно устройство, да проведе реформи в областта на просветата, финансите и пр. Автор е на Гюлханския хатишериф от 1839 г., поставя началото на епохата на реформите в Турция (т.н. Танзимат). Гюлханския хатишериф набелязва основните принципи на проектираните държавни реформи в Османската империя. В него се говори за гарантиране на живота, честта и имота на всички поданици на империята без оглед на тяхната вяра и народност, изравнява гражданските права на мюсюлманските и християнските народи, предвижда военна повинност и за мъжкото християнско население, нарежда данъчното облагане да се извършва според възможностите на данъкоплатците, премахва системата на данъчното откупуване, предвижда и някои съдебни мерки, които наподобяват гражданската съдебна процедура на западноевропейските държави, набелязват се и мерки за преустройството на административния апарат и пр.\r\n1781 г.\r\nРоден е Карл Фридрих Шинкел - германски архитект, представител на класицизма в Германия. Отначало работи като художник-декоратор, след това развива широка строителна дейност предимно в строги антични форми (Новата стража, 1817-1818 г., Старият музей, 1822-1830 г., Драматичният театър, 1818-1824 г., и др. в Берлин). Карл Фридрих Шинкел строи също в неоготически и ренесансови форми и в германски стил (Строителната академия в Берлин). Оказва значително влияние върху развитието на германската архитектура от ХIХ в.\r\n1741 г.\r\nРоден е Йосиф II - император на Свещената Римска империя (1764-1790 г.). Управлява заедно с майка си Мария Терезия от 1764 г. Самостоятелен владетел е от 1780 г. Провежда политика на просветен абсолютизъм.\r\n1733 г.\r\nРоден е Джоузеф Пристли – английски химик, философ, открил кислорода и амоняка. През 1794 г., преследван от реакционни кръгове, Пристли емигрира в САЩ. Чуждестранен почетен член е на Петербургската АН (1780 г.). В съчинението си “Изследвания на материята и духа” (1777 г.) твърди, че природата е материална и че духът е свойство на материята. Развива учението на Д. Хартли за асоциациите. През 1774 г. открива кислорода, а през 1772-1774 г. получава хлорен водород и амоняк. Доказва, че зелените растения “пречистват” въздуха.На тази дата умират:\r\n1975 г.\r\nУмира Иво Андрич - босненски писател-белетрист (сам се определя като хърватски поет и сръбски белетрист), югославски дипломат, член на Сръбската академия на науките и изкуствата (1949 г.), доктор хонорис кауза в Сараево и Краков. Следва философия и история в Загреб, Виена, Краков и Грац. По време на Първата световна война (1914-1918 г.) властите го държат в политически затвор, интерниран е заради патриотичните си изяви. През 1919 г. се дипломира в Грац; през 1924 г. там защитава докторат с труд за духовния живот в Босна по време на османското владичество. Първите си стихове печата през 1912 г. в Сараево. Пише книгите \"Eх Ponto\" и \"Nemiri\". От 1921 г. до 1941 г. е югославски дипломат в Италия, Румъния, Австрия, Франция, Испания, Белгия, Швейцария и Германия. През 1920 г. се преселва в Белград, ориентира се към прозата. По време на Втората световна война (1939-1945 г.) живее в Сърбия в пълна изолация. Произведенията му са превеждани в целия свят: \"На Дрини žуприjа\", \"Травничка хроника\", \"Проклета авлиjа\" (\"Мостът на Дрина\", роман, 1945 г., \"Травнишка хроника\", роман, 1945 г., \"Прокълнатият двор\", повест, 1954 г.), есета \"Знакови поред пута\", пътеписи и много др. Получава Нобелова награда за литература през 1961 г.\r\n1971 г.\r\nУмира Рокуел Кент – американски живописец. Роден е на 21 юни 1882 г.\r\nСъздава пейзажи (“Морски труженици”, 1907 г.) с морска тематика. През 1907 г. е първата му самостоятелна изложба в Ню Йорк. Предприема пътувания до Аляска, Гренландия, Нюфаундленд, Огнена земя, като ги документира не само с маслени бои, но и с дърворезба и много пътеписи. Става търсен илюстратор на книги и списания (илюстратор на “Моби Дик” на Х. Мелвил, “Кандид” на Волтер и др.). През 1908 г. участва в първата изложба на независимите художници в Ню Йорк, но не желае да принадлежи към нито едно от новите течения в живописта. Рокуел Кент е активен пацифист и участник в американското работническо движение. Жертва е на маккартизма през 1953 г. заедно с Б. Брехт и други известни творци. През 1986 г. в САЩ е организирана ретроспективна изложба на творчеството му. Около 400 негови платна са изложени в музея “Пушкин” в Москва и в Ермитажа в Санкт Петербург.\r\n1901 г.\r\nУмира Бенджамин Харисън - американски политик, двадесет и третият президент на САЩ (1889-1893 г.). По време на мандата му са приети нов тарифен закон през 1890 г., наречен тарифата Маккинли и т. нар. антитръстов закон Шермън. Инициатор е за свикването на Първата панамериканска конференция (1889 г.). През 1889 г. правителството му установява протекторат над част от Самоа.\r\n1881 г.\r\nУмира Александър II - руски император от 1855 г., от династия Романови. Син на Николай I. Негов възпитател е генерал П. П. Ушаков, а наставник - поетът В. А. Жуковски. След поражението на Русия в Кримската война (1953-1956 г.) под влияние на революционния натиск премахва крепостното право (19 февруари 1861 г.). Затова е наречен Цар Освободител. През 1863 г. реализира други промени - премахва телесните наказания и въвежда нов университетски устав. Въвежда задължителна военна служба и равноправие в правосъдието. От 1862 г. обявява публично държавния бюджет. След потушаването на Полското въстание през 1863-1864 г. предприема политика, насочена срещу революционните движения. След 1866 г. се извършват няколко опита за атентат срещу Александър II. Това довежда до засилване на ролята на органите за вътрешна сигурност и репресиите срещу радикалните течения, организации и движения. През 1880 г. Александър II създава върховна разпоредителна комисия начело с граф Лорис-Меликов. Създава условия за либерализация на обществения живот и проявяване на радикални идеи в публицистиката, литературата и други области на обществения живот. Приема закон за градско самоуправление (1870 г.) и закон за всеобща военна повинност (1874 г.). В областта на външната политика Александър II обръща особено внимание на т. нар. Източен въпрос и за отменяне условията на Парижкия мирен договор (1856 г.). Продава на САЩ Аляска (1866 г.), присъединява Туркестан (1864 г.), Хива (1873 г.) и Кокандското ханство (1876 г.). За да засили руското влияние на Балканите, започва война с Турция (1877-1878 г.). Войната завършва с успешния за Русия Санстефански мирен договор (1878 г.), наречен е Цар Освободител и от българите. Александър II става жертва на атентат, организиран от радикалната организация \"Народна воля\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.13", "title": "Денят 13 март в световната история"}
{"url": "http://www.focus-news.net/news/2018/03/13/2498772/prodalzhava-rabotnoto-poseshtenie-na-glavniya-prokuror-sotir-tsatsarov-v-republika-sloveniya.html", "text": "На 12 март главният прокурор Сотир Цацаров замина на двудневно работно посещение в Република Словения по покана на словенския си колега Драго Шкета. Това съобщиха от пресцентъра на Прокуратура на Република България. По време на посещението ще бъде подписан Меморандум за сътрудничество между българската и словенската прокуратури. В програмата на посещението са предвидени и срещи с министъра на правосъдието на Словения Горан Клеменчич и с председателя на Върховния съд Дамиян Флорианчич. \r\nПрез 2016 г. словенският главен прокурор бе на посещение в България. Сегашното посещение на главният прокурор Сотир Цацаров е продължение на добрите професионални отношения между прокуратурите на България и Словения. Сотир Цацаров е придружаван от заместник – главния прокурор Ася Петрова и от завеждащия отдел „Международен” във ВКП Цветомир Йосифов.", "date": "2018.03.13", "title": "Продължава работното посещение на главния прокурор Сотир Цацаров в Република Словения"}
{"url": "http://www.focus-news.net/news/2018/03/13/2498778/mvr-trima-dushi-sa-zaginali-a-21-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 21 са ранени при 20 катастрофи в страната през изминалото денонощие. Това съобщиха от пресцентъра на МВР. \r\nВ столицата са станали 172 леки инцидента и един тежък. При пътнотранспортните произшествия в София е ранен един човек.", "date": "2018.03.13", "title": "МВР: Трима души са загинали, а 21 са ранени при катастрофи в страната през изминалото денонощие"}
{"url": "http://www.focus-news.net/news/2018/03/13/2498780/veliko-tarnovo-dvizhenieto-po-pat-i-5-v-tarnovo-dryanovo-v-rayona-na-prisovski-zavoy-se-izvarshva-v-edna-lenta.html", "text": "Движението по път I-5 В. Търново - Дряново в района на Присовски завой се извършва в една лента. Това съобщиха от пресцентъра на Агенция \"Пътна инфраструктура\" (АПИ). \r\nТрафикът в участъка беше временно ограничен и пренасочен по обходен маршрут, поради аварирал ТИР.\r\nОт АПИ препоръчват на шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища", "date": "2018.03.13", "title": "Велико Търново: Движението по път I-5 В. Търново - Дряново в района на Присовски завой се извършва в една лента"}
{"url": "http://www.focus-news.net/news/2018/03/13/2498781/pregled-na-osnovnite-temi-v-dobrudzhanskiya-pechat.html", "text": "„Блестящо представяне на Езикова гимназия в състезание по дебати на английски език“, съобщава на първа страница вестник „Нова добруджанска трибуна“. Езикова гимназия в Добрич е била домакин на 10 и 11 март на състезание по речи и дебати за Източна България. 241 ученика са били разпределени в 19 отбора.Учениците са се състезавали в 5 категории – ораторска реч, интерпретация на проза, също на поезия и др. „Съдът в Генерал Тошево отчита ръст на делата за незаконно преминаване на граница“, съобщава всекидневникът. Данните са за миналата година. За 12 месеца са разгледани 167 такива дела, при 81 за предходната година. Повечето дела са приключили със споразумение. Най-често налаганото наказание е било от 3 до 9 месеца с 3-годишен изпитателен срок и наложена глоба. За 86-годишен брой на \"Нешънъл джиографик\" с уникални снимки на България съобщава изданието. Броят е от месец август 1932 година. Автор на текста е Мейнард Оуен Уйлям. Снимките са стародавни и представят страната ни от отминали времена. „Очакват мнения и становища за проекта на общ устройствен план на Шабла“, съобщава вестник  „Добруджанска трибуна“. Обществено обсъждане се е провело на 9 март. То е било на предварителния проект. Прогнозният период на действие е 20 години, изработването е възложено на Министерство на регионалното развитие и благоустройството. За да влезе в сила, трябва да бъде приет от Национален експертен съвет по устройство на територията и от Общинския съвет на Шабла. „Кметът на Батово търси съдействие от депутати заради наводненията“, съобщава вестникът. На среща с народните представители от ГЕРБ Даниела Димитрова и вицеадмирал Пламен Манушев кметът на село Батово Марияна Димитрова е потърсил съдействие за трайно решаване на проблема с наводненията в селото. Само за периода от началото на 2014 година до есента на 2016 година селото пет пъти е наводнявано, като в два от случаите водата е достигнала до 1-1,60 метра над терена. Заливат се частни имоти и се нанасят щети на пътя Добрич-Албена, общинския път Батово- Прилеп, както и улица „Трета“, на която се намират детската градина и училището в селото.", "date": "2018.03.13", "title": "Преглед на основните теми в добруджанския печат"}
{"url": "http://www.focus-news.net/news/2018/03/13/2498777/kmetat-na-sofiya-yordanka-fandakova-shte-proveri-sastoyanieto-na-obshtinskiya-yazovir-marchaevo.html", "text": "От 13.00 часа кметът на София Йорданка Фандъкова ще провери състоянието на общинския язовир \"Мърчаево\". Това съобщиха от пресцентъра на Столична община. Общината ежегодно почиства и язовирните стени и 500 метровите участъци под преливните им съоръжения.", "date": "2018.03.13", "title": "Кметът на София Йорданка Фандъкова ще провери състоянието на общинския язовир \"Мърчаево\""}
{"url": "http://www.focus-news.net/news/2018/03/13/2498783/afp-ministarat-na-otbranata-na-sasht-pristigna-na-iznenadvashta-vizita-v-kabul.html", "text": "Министърът на отбраната на САЩ Джеймс Матис пристигна на изненадваща визита в афганистанската столица Кабул, предава AFP.\r\nПри пристигането си военният министър на Вашингтон заяви, че някои от талибаните имат готовност да започнат преговори с управляващото правителство на Афганистан.\r\nСред талибаните има такива, „които са проявили интерес да говорят с афганистанското правителство\", обяви Матис пред репортери. Тереза Герова", "date": "2018.03.13", "title": "AFP: Министърът на отбраната на САЩ пристигна на изненадваща визита в Кабул"}
{"url": "http://www.focus-news.net/news/2018/03/13/2498774/bbckakvo-predstavlyavat-nevro-paralitichnite-agenti-ot-klas-novichok.html", "text": ":Какво представляват невро-паралитичните агенти от клас „Новичок“ обяснява  BBC.\r\nТе са разработени в Съветския съюз през 70-те и 80-те години на миналия век. Известни са като четвърто поколение химически оръжия. Те са много по-токсични от други агенти, например те са  5-8 пъти по-силни  Ви Екс.> Съществуват в различни форми – течности, твърди форми и ултра фин прах.\r\nМогат да действат много бързо – от 30 секунди до 2 минути, но ако са в прахообразна форма симптомите могат да се появят след около 18 часа. Те са сродни с тези на други невро-паралитични агенти – блокират предаването на импулси от нервите към мускулите, причинявайки колапс на много телесни функции. Симптомите включват бели очи заради свиване на зеницата, конвулсии, кома и смърт. Тези вещества предимно свиват дихателните пътища и забавят сърдечната дейност, което води до смърт от задушаване.Някои варианти  са специално синтезирани да бъдат резистентни на стандартните антидоти, Ако бъде изложен на тях, човек трябва да му се махнат дрехите и кожата да се измие със сапун и вода. Очите трябва да се плакнат и да им се дава кислород. Юлиян Марков", "date": "2018.03.13", "title": "BBC:Какво представляват невро-паралитичните агенти от клас „Новичок“"}
{"url": "http://www.focus-news.net/news/2018/03/13/2498784/denyat-13-mart-v-balgarskata-istoriya.html", "text": "2003 г.\r\nПрезидентът на Република България присъжда Орден „Стара планина” първа степен проф. Боян Биолчев.\r\n1993 г.\r\nНа 13 и 14 март се провежда петата национална конференция на Съюза на демократичните сили (СДС). Приема се резолюция, в която новото правителство е обвинено в неокомунизъм, а президентът Желю Желев - в опит за налагане на личен режим.\r\n1981 г.\r\nОткрита е Националната астрономическа обсерватория на връх Рожен. Тя е звено от Института по астрономия към Българската академия на науките и е най-големия действащ научен комплекс по астрофизика в Югоизточна Европа.\r\n1973 г.\r\nС постановление на Министерския съвет и Централния съвет на Българските професионални съюзи се въвежда намалено работно време и петдневна работна седмица през шестата петилетка.\r\n1971 г.\r\nВ периода 13 - 14 март в зала \"Фестивална\" в София се провежда Второто европейско първенство по лека атлетика на закрито.\r\n1943 г.\r\nВ периода 4 – 13 март 1943 г. властите в България депортират евреите от Беломорието – четири хиляди петдесет и осем души са транспортирани до Лом и оттам на четири малки кораба са изпратени до Виена. Оцеляват само сто души. На 9-10 март започва депортиране на българските евреи, живущи в провинцията. Делегация от Кюстендил получава подкрепа от подпредседателя на ХХV Народно събрание Димитър Пешев. В Пловдив митрополит Кирил приютява покръстените евреи в своя дом и налага освобождаването на останалите хиляда и шестстотин задържани. При създалата се обстановка, в която против дискриминационните действия срещу евреите в България надигат глас видни обществени и културни дейци, цар Борис III и тогавашното правителство на проф. Богдан Филов не се решават да изпълнят договореността постигната с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. От 10 март започва депортиране на седем хиляди сто четиридесет и четири евреи от Вардарска Македония. Оцеляват само около двеста души. На 12 март са депортирани сто шестдесет и един евреи от Пиротско през Лом за Виена, а на 13 март 1943 г. започва депортиране на евреите от София.\r\n“Еврейски въпрос” е условно обозначение на расовата и етническата дискриминация спрямо еврейското население в Европа в навечерието и по време на Втората световна война (1939-1945 г.). Проповядва се най-открито от немските националсоциалисти. След идването на Адолф Хитлер на власт в Германия (1933 г.) става и официална държавна доктрина. Под натиска на Берлин антиеврейската политика се възприема и от редица европейски държави, сред които и България. На 24 декември 1940 г. правителственото мнозинство в XXV Народно събрание гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт (1 март 1941 г.), тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на двадесет хиляди души в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали от лумпенизирани елементи – членове и съмишленици на Съюза на българските национални легиони, на Всебългарския съюз \"Отец Паисий\" и др. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци – Янко Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на проф. Богдан Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България единадесет хиляди осемстотин тридесет и шест души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още осем хиляди петстотин и шестдесет души евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Димитър Пешев, подпредседател на Народното събрание, и др. Те обаче набързо са свалени от заеманите от тях постове. Друг съществен фактор, който попречва за изпращането на новата група български евреи към Полша, е настъпилия обрат в хода на Втората световна война. Войските на Вермахта през 1943 г. и 1944 г. търпят тежки поражения не само на Източния, но и по другите фронтове. Между стъпките, които предприема дошлото на власт в началото на септември 1944 г. правителство на Константин Муравиев, е и отмяната на антисемитското законодателство в страната. На практика обаче действителното възстановяване на гражданските и политическите права на еврейското население в България настъпва след политическата промяна на 9 септември 1944 г.\r\n1913 г.\r\nВ хода на Балканската война (1912-1913 г.) след пробив на позицията на фортовия пояс българските войски овладяват \"непревземаемата\" Одринска крепост. Одринската операция започва на 11 март 1913 г. Провежда се от Втора българска армия, подкрепена от две сръбски дивизии. Одринската крепост е създадена под ръководството на германски инженери и е едно от най-добрите и най-големите отбранителни съоръжения в Османската империя. Отбранителната линия включва три укрепени позиции. Първата е на 9-11 км. от града, а втората и третата са на 1-3 км от града. Позициите имат 24 каменни форта, стационарни големокалибрени батареи, окопи, ходове за съобщения, телени мрежи, вълчи ями и фугаси. Гарнизонът й е в състав от 65 000 турски бойци и офицери, 524 оръдия и 20 тежки картечници. Срещу тях българското командване противопоставя 120 000 български и 40 000 сръбски войници и офицери. Българите имат 1300 оръдия. Планът на българското военно командване предвижда настъплението да започне нощем с удар между фортовете Айвазбаба и Айджиолу в източния сектор на турската отбрана, като мощни демонстративни удари бъдат нанесени и в други участъци на отбранителната линия. Щурмът продължава до 13 март 1913 г. и завършва с превземане на крепостта. Пленени са 14 турски генерали, заедно с командващия Мехмед Ферик Шукри паша, 2000 офицери, 50 000 войници, 413 оръдия, 4 картечници. Българите губят в атаката по-малко от 2000 бойци.\r\n1906 г.\r\nНа 13 март, 3 и 10 април се провеждат Антигръцки митинги в Балчик, Варна, Пловдив, София и Търново против събиране на пари и андарти за борба с ВМОРО.\r\n1879 г.\r\nСултанът със съгласието на Великите сили назначава княз Алеко Богориди за пръв генерал-губернатор на Източна Румелия. Княз Александър Стефанов Богориди (Алеко паша) е генерал-губернатор на Източна Румелия, висш турски чиновник. Роден е в Котел през 1822 г. Син е на княз Стефан Богориди. Първоначално учи в гръцката Велика школа в Цариград, после в Яш и във Франция. Завършва право в Германия. Дълго време заема висши административни и дипломатически служби в Османската империя – член на Върховния държавен съвет, министър на обществените сгради, пощите и телеграфите, дипломатически агент в Молдова, съветник при посолството в Лондон. През март 1879 г. Богориди е назначен от султана със съгласието на Великите сили за пръв генерал-губернатор на Източна Румелия. По време на неговото петгодишно управление се утвърждава българският характер на Областта. Богориди се сближава с Либералната (казионна) партия, която има прозападна ориентация. През 1886 г., след абдикацията на княз Александър I Батенберг, се кандидатира за княз на България, но не е избран.\r\n1870 г.\r\nСъс съгласието на Високата порта цариградските българи организират събрание, в което участват 40 души. Събранието избира 10 светски лица, които заедно с петимата български владици образуват Временен смесен съвет. Основната задача на съвета е да изработи проектоустав на Екзархията и да поеме ръководството на църковните дела в българските земи до избора на екзарх.На тази дата са родени:\r\n1960 г.\r\nРоден е Бойко Панов Ламбовски – български поет, преводач. Завършва Института за световна литература \"М. Горки\", Москва (1987 г.). Организира (заедно с М. Иванова, Ил. Славчев, Ц. Лалев, Л. Русанов, К. Костадинов) представлението \"Петък-13\", където е представена поезия с елементи на театър и музика. Превежда поезия от руски и френски език Стихосбирки: \"Вестоносец\" (1986 г.), \"Ален декаданс\" (1991 г.), \"Едварда\" (1992 г.) и др.\r\n1899 г.\r\nРоден е Панчо Владигеров - български композитор, пианист, диригент и педагог. Музикално образование получава в Софийското музикално училище, където негов пръв учител е Д. Христов. Продължава обучението си в Държавното висше музикално училище в Берлин (1912-1915 г.) и в Берлинската академия на изкуствата, която завършва през 1921 г. Работи като композитор и диригент в театъра на М. Райнхарт (1920-1932 г.). Първите си международни успехи бележи като студент (два пъти носител на Менделсонова премия). В Германия пише Първи концерт за пиано и оркестър, Първи концерт за цигулка и оркестър, музика към театрални спектакли, рапсодията \"Вардар\", много инструментални пиеси. Завръща се в България през 1932 г. и работи 40 години като педагог в Музикалната академия в София. Автор е на произведенията \"Българска сюита\", Концерт за пиано 3, операта \"Цар Калоян\", импресии за пиано, миниатюрите за пиано \"Шумен\" и др. Носител е на много правителствени и международни отличия.\r\n1834 г.\r\nРоден е Иван Найденов - възрожденски учител и публицист, редовен член на Българското книжовно дружество (днес Българска академия на науките). Роден е в Казанлък. Завършва Куручешменското гръцко училище в Цариград. Работи като учител в родния си град, а след това в българското училище в Цариград. Заради участието си в борбата за независима българска църква е заточен в Мала Азия. През 1878 г. е капукехая на Българската екзархия в Цариград. След Освобождението става околийски и окръжен управител на Карлово, а от 1880 г. до 1886 г. на Пазарджик. От 1888 г. до 1892 г. е назначен от Екзархията за инспектор на българските училища в Одринско. Редактира в. \"Право\" (1869–1873 г.) и в. \"Напредък\" (1874–1877 г.). Издава \"Францушко-български разговорник\", \"Кратка числителница\", оставя в ръкопис някои преводи от гръцки и френски език.На тази дата умират:\r\n2002 г.\r\nУмира Димитър Евстатиев Статков - български литературовед, емигрант. Роден е на 16 юни 1924 г. в София. Завършва немска филология и философия в СУ (1963 г.). Работи в завод “Кл. Ворошилов” (1950-1952 г.), в издателство “Народна култура” (1952-1956 г., 1965-1966 г.), в редакцията на “Българска енциклопедия” (1959-1965 г.). Емигрира в Германия (бивша ФРГ) през 1966 г. Редактор в “Дойче веле” (1966-1969 г.), преподава български език и литература в университета в Бохум (1969-1989 г.). Следва немска филология, философия и източноевропейска история в Бонския университет, където защитава докторска дисертация на тема “Поетичният свят на Николаус Ленау” (1971 г.). Удостоен с международна Хердерова награда за преводаческа дейност (основно за “Фауст”, 1966 г.). Автор е на повече от 100 рецензии, научни и енциклопедични статии, публикувани в немски, австрийски, швейцарски и български издания. Постоянен сътрудник на Радио “Дойче веле” (от 1966 г.) с коментарии по културни, литературни и политически проблеми. Превежда активно от немски, английски, руски на български и от български на немски език (Чудомир). Най-голямото му постижение в областта на превода е “Фауст” от Гьоте (1958 г., с бележки). Съчинения: “Имената на времето” (1988 г.), “Разказвачът на “модерните времена”” (1990 г.).\r\n1992 г.\r\nУмира Лъчезар Дончев Станчев - български писател. Роден е на 12 декември 1908 г. във Вършец. След 1923 г. живее в София, завършва романска филология в Софийски университет “ Св. Климент Охридски” (1936 г.). През 1933-1935 г. е член на Съюза на трудовоборческите писатели. Специализира френски език и литература в Париж (1937 г.), където е лектор по български език в училището за живи източни езици при проф. Л. Болио. Лектор по френски език в Държавната политехника (1942-1948 г.). Главен редактор на сп. “Чавдарче” (1946-1948 г.) и “Дружинка” (1949 г.), началник на кабинета на председателя на Президиума на Народното събрание (1949-1953 г.), редактор във в-к “Литературен фронт” (1953-1954 г.), главен редактор на сп. “Славейче” (1956-1967 г.), завежда отдел “Литература и изкуство” в издателство “Хемус” (1967-1969 г.) и редакция “Литература и изкуство на чужди езици” в агенция “София-прес” (1969-1971 г.). Член е на Съюза на българските писатели. Печата за първи път през 1925 г. в списание “Нови дни” с псевдонима Жаднев. Превежда от френски, руски, чешки, румънски и други езици. Творчеството му за деца е жанрово многообразно - пише стихове, разкази, повести, приказки, пиеси, гатанки.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.13", "title": "Денят 13 март в българската история"}
{"url": "http://www.focus-news.net/news/2018/03/13/2498767/aleksandar-damovski-mkd-premierat-borisov-prodalzhava-polozhitelnata-tendentsiya-v-otnosheniyata-mezhdu-balgariya-i-makedoniya.html", "text": "С почитането на паметта на загиналите от Македония евреи Борисов продължава положителната тенденция в отношенията между двете държави, коментира за Радио „Фокус“ главният редактор на електронното издание МКД Александър Дамовски. Той допълни, че възпоменателната церемония за депортирането на евреите от територията на Македония в нацистките лагери на смъртта се прави всяка година.\r\n„Новото е, че тази година дойде в Македония на нея премиерът Бойко Борисов, че за пръв път такъв висок представител на българската държава присъства на отбелязването на депортацията на евреите от Скопие. И да, мога да кажа, че доста положително отекна новината за участието на Борисов в церемонията. По този начин той продължава положителната тенденция в отношенията между двете държави“, каза Дамовски.\r\nСпоред него в Македония са очаквали по-различна риторика за събитията, съдържаща и извинение за участието в тях на българската държава тогава.", "date": "2018.03.13", "title": "Александър Дамовски, МКД: Премиерът Борисов продължава положителната тенденция в отношенията между България и Македония"}
{"url": "http://www.focus-news.net/news/2018/03/13/2498785/veliko-tarnovo-napalno-e-vazstanoveno-dvizhenieto-po-pat-i-5-v-tarnovo-dryanovo-v-rayona-na-prisovski-zavoy.html", "text": "Напълно е възстановено движението по път I-5 В. Търново - Дряново в района на Присовски завой. Това съобщиха от пресцентъра на Агенция \"Пътна инфраструктура\" (АПИ).  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "Велико Търново: Напълно е възстановено движението по път I-5 В. Търново - Дряново в района на Присовски завой"}
{"url": "http://www.focus-news.net/news/2018/03/13/2498788/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2018.03.13", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/03/13/2498787/dobrich-vremenno-sa-zatvoreni-za-dvizhenie-uchastatsi-ot-ulitsi-zaradi-stroitelni-raboti.html", "text": "Временно са затворени за движение участъци от улици заради строителни работи на обект ,,Интегриран проект за подобряване на водния цикъл на град Добрич“. Изпълняват се дейности по улиците „Арда”, “Ивайло“ и “Теменуга“ по ЛОТ3 и по улиците „Силистра“, „О.П. Алексиев“, „Волга“, „П.Р. Славейков“ и  „Ген. Скобелев“ по ЛОТ2, предаде кореспондентът на Радио „Фокус” – Варна. Пътните настилки са сухи в цялата област, условията за пътуване са добри. В Добрич времето е облачно, духа слаб до умерен вятър, възможни са превалявания от дъжд в по-късните часове на деня, температурата е около 10 градуса.\r\nЖулиета НИКОЛОВА", "date": "2018.03.13", "title": "Добрич: Временно са затворени за движение участъци от улици заради строителни работи"}
{"url": "http://www.focus-news.net/news/2018/03/13/2498786/sport-rodzhar-federer-se-klasira-za-osminafinalite-na-indian-uels.html", "text": "Роджър Федерер се класира за осминафиналите на турнира от сериите „Мастърс“ в Индиън Уелс. Световният номер едно се наложи с 6:2, 6:1 над Филип Краинович от Сърбия в двубой, продължил 58 минути. \r\nВ спор за място на четвъртфиналите швейцарецът, който е действащ шампион в турнира, ще играе срещу Жереми Шарди, който победи с 2:1 сета Адриан Манарино, в отделните части със 7:5, 4:6, 6:1.\r\nФедерер ще запази първото място в ранглистата, ако достигне до полуфиналите в турнира.", "date": "2018.03.13", "title": "Спорт: Роджър Федерер се класира за осминафиналите на Индиън Уелс"}
{"url": "http://www.focus-news.net/news/2018/03/13/2498789/api-vremenno-e-ogranichen-dostapat-do-avariynata-lenta-na-am-maritsa-pri-km-2000-pri-nadleza-nad-am-trakiya-poradi-remont-na-mantinela.html", "text": "Временно е ограничен достъпът до аварийната лента на АМ \"Марица\" при км 2+000 при надлеза над АМ \"Тракия\" поради ремонт на мантинела. Това съобщиха от пресцентъра на Агенция \"Пътна инфраструктура\" (АПИ). Трафикът се осъществява в активна и изпреварваща лента. Шофьорите да се движат с повишено внимание. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "АПИ: Временно е ограничен достъпът до аварийната лента на АМ \"Марица\" при км 2+000 при надлеза над АМ \"Тракия\" поради ремонт на мантинела"}
{"url": "http://www.focus-news.net/news/2018/03/13/2498793/shte-bade-otkrito-parvoto-v-balgariya-izlozhenie-i-konferentsiya-za-startirashti-inovativni-kompanii-sofia-startup-expo-2018.html", "text": "Ще бъде открито първото в България изложение и конференция за стартиращи иновативни компании Sofia Startup Expo 2018. Това съобщиха организаторите.  Събитието ще събере под един покрив създателите на технологиите, иновационните мениджъри и инвеститорите, за да изградят партньорства и да дадат крила на най-добрите идеи.\r\nОткриването ще бъде в 10.00 часа в Иновационен форум „Джон Атанасов“, София Тех Парк. Събитието ще бъде открито от заместник-министъра на икономиката Александър Манолев.\r\nВ Sofia Startup Expo 2018 ще участват повече от 50 стартъп компании, проекти, инвеститори, институции и организации, свързани със създаването и подкрепата за стартиращи иновативни бизнеси. В експозицията ще видим широка гама от нови технологии, модерни услуги и продукти в различни категории, в т.ч. и с допълнително познание за IoT - интернет на нещата, като система за управление и регулирате цялостната екосистема в дома или офиса, медицински софтуер за иновативно управление на медицинските кабинети/апаратура и обслужването на пациенти, уеб-базирани или мобилни приложения за експортни компании, за контрол на достъпа, одити и онлайн канали за продажба, разработки за пестене и съхранение на енергия и др. Сред прототипите ще видим платформа за образователни игри за деца в начална училищна възраст, която развива техните социални умения в конкурентна среда, както и стартъпи за създаване на нова визуална реалност, артистичен и събитиен мениджмънт, креативни пространства, културни стартъпи и др.", "date": "2018.03.13", "title": "Ще бъде открито първото в България изложение и конференция за стартиращи иновативни компании Sofia Startup Expo 2018"}
{"url": "http://www.focus-news.net/news/2018/03/13/2498790/rumyana-glavcheva-ekspert-seizmolog-dopisen-chlen-na-bani-ekaterina-grigorova-v-balgarskata-seizmologiya-100-godini-ot-rozhdenieto-y.html", "text": "Всред незабравимите имена в българската сеизмология е името Екатерина Илиева Нешева-Григорова (13 Март 1918 – 21 март 1980), припомня Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nЦели 19 години – 1961-1979 – тя е ръководител на Отдела по Сеизмология в Геофизичен институт на БАН. Нейното влечение към науките за Земята навярно идва от преживените Маришки земетресения –  трусовете от 1928 година вкарват в детската главица много въпроси, които търсят отговори. Така Екатерина, едно от четирите осиротели деца на борисовградско (дн. град Първомай) свещеническо семейство, изучава физика в Софийския университет до 1942 година. След 6-годишно учителстване из гимназии в Пазарджик, Първомай и София идва удовлетворението – през пролетта на 1948 година Екатерина Илиева постъпва като геофизик в Главна дирекция за геоложки и минни проучвания. Там взима участие в гравиметрични, магнитни и сеизмологични изследвания. И там се среща с опита на доцент Киро Киров, заедно с който настройват подходи от физиката за разшифроване на инструментални сеизмични записи, за събиране, систематизиране и анализиране на данни за последствия от земетресения. В резултат, за земетресенията в България се създават редица бюлетини и каталози, карти на епицентрите, уточнени са основни параметри на разрушителни трусове от 20-и век. Тези разработки отреждат място на Екатерина Григорова след Спас Вацов, Киро Киров, Никола Илев в редицата на изследователите-документалисти на земетресенията в България. За първи път под нейно ръководство се анализира и представя разпределението на сеизмичната активност в страната; показва се, че силните и слабите земетресения у нас се зараждат в едни и същи зони. В монографията “Епицентрите и сеизмичните линии в НР България” (1964) тя мотивира обособяването на сеизмогенните зони Маришка, Ямболска, Шабленска, Камчийска, Горнооряховска, Западнородопска, Източнородопска, Местенска, Струмска, Софийска, както и съществуването на локални по-ограничени в пространството сеизмични райони около язовир Искър, в Провадийско и Тополовградско. Тези разработки и подход – според разпределението на земетресенията в пространство, време, енергия и обвързаност на тяхната поява с тектонската обстановка и геофизични  (гравитационни, магнитни и др.) аномалии – не престават да се използват и днес. След учредяване на Геофизичен институт при БАН през 1960 година Екатерина Григорова се обрича изцяло на сеизмологичното поприще – със страст и без умора. Тогава равнището на сеизмологията в света налага въвеждане на инструментална енергетична оценка на земетресенията. През 1962 г Григорова разработва първата регионална магнитудна скáла. По-късно магнитудният израз на Григорова се адаптира за новоизградени сеизмични станции. Схващанията си върху сеизмичното райониране на страната Ек.Григорова развива последователно в периода 1961-1975. През 1978-79г. тя участва в комплексна разработка на прогностични карти на сеизмичното райониране на страната за целите на противоземетръсното строителство; разработката е отличена с наградата на БАН за 1980г. Една от стихиите на Ек.Григорова е организиране и участие “на терен” в проучване на последствията от земетресения в страната. В Атлас на Балканския регион (Скопие, 1974) и в Атлас на страните от Централна и Източна Европа (Прага, 1978) се съдържат карти за въздействията от 85 земетресения, засегнали територии от нашата страна, съставени от нея след анализ и оценка на проявите върху земната повърхност. Това означава неимоверен труд и концентрация – обработване на сведения за 20-35 населени места при земетресения с магнитуд 4-4.5 до информация от над 1500 селища в случаи на мощни земетресения от района Вранча и Южна България. Чрез териториалното разпределение на сеизмичните въздействия Ек.Григорова осигурява възможност за оценяване на магнитуда и на земетресения от доинструменталния период. Така се разширяват познанията за земетръсната повторяемост и прогнозната оценка за сеизмичната опасност става по-надеждна. Обект на научни търсения за Екатерина Григорова са и други направления в сеизмологията – разпространение на сеизмичните вълни, строеж на земната кора в Югоизточна Европа, провокирана сеизмичност в райони с изкуствени водни басейни и др. Дело на сътрудничество с учени от други науки за Земята са сеизмотектонски модел на Североизточна България, дефиниране на потенциални огнища на земетресения по геоложки и сеизмологични белези, ново за времето си сеизмично райониране на страната (1980 г.). Тя участва дейно и в международния научен живот – в Европейската сеизмологична комисия като ръководител на тема за сеизмичност на Карпато-Балканския регион (от 1964 година), в Националния комитет по противоземетръсно строителство (от 1967 г.), в проекта на ЮНЕСКО ”Изследване сеизмичността на Балканския регион” (1971-1974 гг.) с огромната си работа за атласа с карти на сеизмичната интензивност, в проблема “Планетарни геофизични изследвания” (дн. проект) по многостранното сътрудничество между академиите на науките на социалистическите страни, както и с доклади по време на множество конференции, симпозиуми, съвещания. Освен с дързост, постоянство и труд, Ек.Григорова е пример за човек с чувство на справедливост и скромност, за човек с достойнство.\r\nВ продължение на десетки години Екатерина Григорова участва и ръководи съзиждането на нов етап в развоя на сеизмологията в България – разгръщане на регистриращата мрежа в страната, навлизане на съвременни и класически подходи от световната наука, вместване на земетръсните прояви в България в сеизмичното поле на Балкански регион, методично обновяване и осъвременяване на сеизмичното райониране на територията на страната. Така родната сеизмология се оформя като една от науките в България със собствен облик и същевременно като неотменна брънка в научно-приложните разработки за изучаване и намаляване действието на рисковите фактори върху хора и съоръжения.", "date": "2018.03.13", "title": "Румяна Главчева, експерт-сеизмолог, дописен член на БАНИ: Екатерина Григорова в българската сеизмология – 100 години от рождението й"}
{"url": "http://www.focus-news.net/news/2018/03/13/2498779/reuters-yaponskiyat-premier-iska-reshavane-na-vaprosa-s-otvlichaniyata-na-yaponski-grazhdani.html", "text": "Японският премиер Шиндзо Абе, иска освен денуклеаризацията да се реши и въпроса с отвличанията на японски граждани на евентуалните преговори между САЩ, Северна и Южна Корея, предава  Reuters.\r\nСеверна Корея признава през 2002 година, че е отвлякла 13 японски граждани през 70-те и 80-те години на 20-ти  век, за да ги обучава в шпионаж, като пет от тях са върнати в Япония. Токио подозира, че отвлечените са много повече. Юлиян Марков", "date": "2018.03.13", "title": "Reuters: Японският премиер  иска решаване на въпроса с отвличанията на японски граждани"}
{"url": "http://www.focus-news.net/news/2018/03/13/2498794/sofiya-vavezhda-se-vremenna-organizatsiya-na-dvizhenieto-za-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението за провеждането на 22-ри Международен филмов фестивал София Филм Фест, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 08.00 часа днес до 08.00 часа на 16 март на бул. „Витоша” между бул. „Пенчо Славейков” и ул. „Христо Стамболски”. \r\n- От 08.00 часа днес до 08.00 часа на 16 март на ул. „Екзарх Йосиф” № 37, пред Дома на киното. \r\n- От 08.00 часа днес до 08.00 часа на 16 март да се разреши престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.03.13", "title": "София: Въвежда се временна организация на движението за провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/13/2498796/predsedatelyat-na-narodnoto-sabranie-tsveta-karayancheva-shte-bade-na-poseshtenie-v-shumen.html", "text": "Председателят на Народното събраниеЦвета  Караянчева ще се срещне днес с кмета на община Шумен Любомир Христов. Това съобщиха от пресцентъра на Общината. По-късно тя ще бъде гост на концерта, посветен на 119 години от рождението на Панчо Владигеров и на 25 години от създаването на едноименната фондация, който ще се състои от 19.00 часа тази вечер в залата на ДКТ “Васил Друмев” в Шумен. Преди концерта Цвета Караянчева, шуменци и гостите на града ще имат възможност да разгледат изложбата “Международните и национални конкурси на името на Панчо Владигеров в Шумен”, която е подредена във фоайето на театъра. По традиция международните конкурси за пианисти и цигулари се провеждат под почетния патронаж на председателя на Народното събрание. По покана на кмета Любомир Христов Симфоничният оркестър на Българското национално радио ще свири за първи път на шуменска сцена. В знак на уважение към името на Владигеров, към Шумен и шуменци, които популяризират делото на големия български композитор, Минчо Минчев и диригентът на оркестъра Марк Кадин ще участват безвъзмездно в концерта. Сред гостите в залата на театъра ще бъдат дарители, представители на Министерството на културата, Фондация “Св.Св. Кирил и Методий”, Съюза на българските музикални и танцови дейци, общественици, спомоществователи и много граждани, обединени от идеята за съхраняване и популяризиране на творчеството на Панчо Владигеров.", "date": "2018.03.13", "title": "Председателят на Народното събрание Цвета Караянчева ще бъде на посещение в Шумен"}
{"url": "http://www.focus-news.net/news/2018/03/13/2498764/reuters-sasht-se-nadyavat-pregovorite-sas-severna-koreya-da-se-sastoyat-vapreki-malchanieto-na-phenyan.html", "text": "САЩ се надяват преговорите със Северна Корея да се състоят въпреки мълчанието на Пхенян, предава Reuters.\r\nБелият дом заяви в понеделник, че се надяват предварително анонсираните преговори между американския президент Доналд Тръмп и севернокорейския лидер да се проведат, ако Пхенян спазва обещанието си, макар, че засега  от севернокорейската столица запазват мълчание.\r\nПри посещението на южнокорейска делегация в Северна Корея  Ким Чен-ун е изразил желание да се срещне с американския президент и президента на Южна Корея и да обсъдят денуклеаризацията на полуострова. Севернокорейските медии са съобщили за срещата, но не са представили подробности. Юлиян Марков", "date": "2018.03.13", "title": "Reuters: САЩ се надяват преговорите със Северна Корея да се състоят въпреки мълчанието на Пхенян"}
{"url": "http://www.focus-news.net/news/2018/03/13/2498797/veliko-tarnovo-mokri-i-hlazgavi-sa-nastilkite-v-oblastta.html", "text": "Интензивно е движението в града в началото на работния ден. Пътищата са мокри и хлъзгави, предаде репортер на Радио „Фокус” – Велико Търново. От Агенция пътна инфраструктура съветват водачите да карат внимателно и със съобразена скорост.  Натоварен е трафикът както в централната градска част, така и в района на Южен пътен възел и пътен възел „Качица“. Всички светофарни уредби работят нормално към този час. В старата столица няма допълнително въведени ограничения и нови затворени участъци.  Затруднено е движението по някои улици в старата част на града, тъй като там се извършва ремонт на водопроводната мрежа и на места трафикът се регулира в едната лента. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. В по-голямата част от региона също вали дъжд и пътищата са мокри. Движението навсякъде е интензивно. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево.\r\nЛуиза ТРАНЧЕВА", "date": "2018.03.13", "title": "Велико Търново: Мокри и хлъзгави са настилките в областта"}
{"url": "http://www.focus-news.net/news/2018/03/13/2498798/stara-zagora-v-obshtinata-shte-se-provede-preskonferentsiya-po-povod-provezhdaneto-na-dvadeseto-izdanie-na-festivala-na-maskaradnite-igri.html", "text": "В Общината ще се проведе пресконференция по повод провеждането на Двадесето издание на Фестивала на маскарадните игри в Стара Загора. Това съобщиха от пресцентъра на Община Стара Загора. Пресконференцията ще се проведе  от 11.00 часа в зала 2 на Общината. Фестивалът ще се проведе на 18 март от 10.30 часа на Античната улица.", "date": "2018.03.13", "title": "Стара Загора: В Общината ще се проведе пресконференция по повод провеждането на Двадесето издание на Фестивала на маскарадните игри"}
{"url": "http://www.focus-news.net/news/2018/03/13/2498800/shumen-opasnost-ot-svlichane-na-skalni-i-zemni-masi-ima-po-patya-shumen-karnobat.html", "text": "Мокри и хлъзгави са пътищата в Шумен и областта, предаде репортер на Радио „Фокус“- Шумен. Времето е облачно, с превалявания от дъжд. Натоварен е трафикът в централната градска част на Шумен. Светофарните уредби функционират нормално. Върбишки проход остава затворен за всички видове пътни превозни средства. Ришки проход е отворен без ограничения. Опасност от свличане на скални и земни маси има по пътя Шумен- Карнобат. В сила е забраната за движение на товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. Забранено е движението на автомобили над 3,5 тона по пътя Секулово- Тодор Икономово, поради компрометирано състояние на мостово съоръжение. Въведен е обход.\r\nИвелина ИВАНОВА", "date": "2018.03.13", "title": "Шумен: Опасност от свличане на скални и земни маси има по пътя Шумен - Карнобат"}
{"url": "http://www.focus-news.net/news/2018/03/13/2498792/radio-svobodna-evropa-makedoniya-pomoshtnik-darzhavniyat-sekretar-na-sasht-za-evropa-i-evraziya-pristiga-v-makedoniya-chlenstvoto-v-nato-i-spora-za-imeto-shte-badat-osnovni-temi-v-pregovorite.html", "text": "Във вторник, 13 март, в Македония пристига помощник-държавният секретар на САЩ за Европа и Азия Уес Мичъл, предава  Радио „Свободна Европа“.\r\nВ навечерието на визитата му македонският министър на външните работи Никола Димитров поясни, че сред основните теми на разговорите в Скопие ще бъде спорът за името. От македонска страна, съгласно думите на Димитров, ще бъде поставен и въпросът за членството на страната в НАТО и шансовете това да се случи още през лятото на тази година. Обсъдени ще бъдат и други въпроси в контекста на перспективите на региона. \r\nМичъл пристига в Македония след посещение в Косово, където отправи предупреждения за „деструктивната роля на Русия\" на Балканите, обвинявайки Москва, че подкопава демократичните институции в региона, припомнят от редакцията.Тереза Герова", "date": "2018.03.13", "title": "Радио „Свободна Европа“ (Македония): Помощник-държавният секретар на САЩ за Европа и Евразия пристига в Македония – членството в НАТО и спора за името ще бъдат основни теми в преговорите"}
{"url": "http://www.focus-news.net/news/2018/03/13/2498801/gabrovo-do-100-metra-e-namalena-vidimostta-v-prohoda-shipka-poradi-magla-v-rayona-vali-dazhd.html", "text": "До 100 метра е намалена видимостта в прохода Шипка поради мъгла. Това съобщиха за Радио „Фокус” – Велико Търново от  Областно пътно управление-Габрово. В останалата част от Габровска област видимостта е нормална, но времето навсякъде е облачно. Превалява дъжд и настилките са мокри и хлъзгави.  От ОПУ съветват водачите да карат с повишено внимание и съобразена скорост.  В прохода Щипка също е мокро и все още е в сила забраната за товарни автомобили над 12  тона. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в село Малък Вършец.\r\nЛуиза ТРАНЧЕВА", "date": "2018.03.13", "title": "Габрово: До 100 метра е намалена видимостта в прохода Шипка поради мъгла, в района вали дъжд"}
{"url": "http://www.focus-news.net/news/2018/03/13/2498746/the-independent-deyvid-deyvis-tazi-godina-vse-oshte-ne-e-poseshtaval-bryuksel.html", "text": "Министърът отговарящ за Брекзит в британското правителство Дейвид Дейвис все още не е пътувал до Брюксел по работа тази година пише британският вестник The Independent", "date": "2018.03.13", "title": "The Independent: Дейвид Дейвис тази година все още не е посещавал Брюксел"}
{"url": "http://www.focus-news.net/news/2018/03/13/2498802/pazardzhik-zatvoren-za-tovarni-avtomobili-nad-12-tona-e-patyat-belovo-yundola.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри. Въведени са и ограничения за товарните автомобили.  Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.13", "title": "Пазарджик: Затворен за товарни автомобили над 12 тона е пътят Белово-Юндола"}
{"url": "http://www.focus-news.net/news/2018/03/13/2498803/plovdiv-obshtinskite-savetnitsi-ot-gerb-v-grada-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията.\r\nОбщинският съветник от ГЕРБ в Общински съвет – Пловдив, Иван Вичков ще приема граждани днес от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 14 март 2018 г., приемни с граждани ще проведат следните общински съветници:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nВ четвъртък, 15 март 2018 г., общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” №9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” №9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91;\r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.03.13", "title": "Пловдив: Общинските съветници от ГЕРБ в града ще проведат приемни с граждани"}
{"url": "http://www.focus-news.net/news/2018/03/13/2498805/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с подмяна на сградно водопроводно отклонение в кв. „Витоша“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. „Яна Язова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яна Язова“ на ъгъла с ул. „Екатерина Ненчева“.\r\nВъв връзка с подмяна на спирателни кранове и пожарни хидранти в кв. „Бояна“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Копитото“, ул. „Буките“; ул. „Поп Евстати Витошки“ от ул. „Севастократор Калоян“ до ул. „Кумата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буките“ на  кръстовището с ул. „Копитото“.\r\nВъв връзка с подмяна на сградно водопроводно отклонение на ул. „Пирин“, с. Мало Бучино се налага спиране на водоподаването от 09:30 до 16:30 часа на клиентите на „Софийска вода”, живеещи в района между: ул. „Пирин“, ул. „Мургаш“, ул. „Родопа“ и ул. „Искър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рила“ на ъгъла с ул. „Осем“.\r\nВъв връзка с подмяна на сградно водопроводно отклонение на ул. 2 в кв. „Враждебна“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. 61 от ул. 2 до ул. 3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 на ъгъла с ул. 61.\r\nВъв връзка с подмяна на сградно водопроводно отклонение на ул. „Димитър Иванов“, кв. „Кумарица“, се налага спиране на водоподаването от 09:30 до 14:30 часа на клиентите на „Софийска вода”, живеещи в района между: ул. \"Светлина\", ул. \"Дъбиците\", ул. \"Леярска\", ул. \"Стадион\", ул. \"Хаджи Димитър\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“  на ъгъла с ул. „Поп Боне Найденов“.\r\nВъв връзка с подмяна на сградно водопроводно отклонение на бул. „Стефан Стамболов“, кв. „Център“, район Възраждане, се налага спиране на водоподаването от 10:00 до 17:00 часа на клиентите на „Софийска вода”, живеещи в района между: бул. „Стефан Стамболов“ от ул. „Пиротска“ до ул. „Чипровци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Стефан Стамболов“ на кръстовището с ул. „Чипровци“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/13/2498804/kyustendil-patnite-nastilki-v-regiona-sa-mokri-i-hlazgavi.html", "text": "Пътните настилки в региона са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Движението по път II-62 Кюстендил – Дупница, в участъка Нови Чифлик – Невестино, временно се осъществява в една лента двупосочно, поради катастрофа. Трафикът се регулира от „Пътна полиция”. Шофьорите да се движат с повишено внимание и съобразена скорост. Ограничено е движението само в едната лента по пътя Смоличано – Пелатиково заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормален е трафикът по Автомагистрала „Струма” и път Е-79. Слабо натоварено е движението в посока ГКПП – „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 16 март.\r\nВенцеслав ИЛЧЕВ", "date": "2018.03.13", "title": "Кюстендил: Пътните настилки в региона са мокри и хлъзгави"}
{"url": "http://www.focus-news.net/news/2018/03/13/2498806/vitseprezidentat-iliyana-yotova-lipsva-otstoyavana-balgarska-pozitsiya-po-vreme-na-evropredsedatelstvoto-v-konteksta-na-interesite-na-balgarskite-grazhdani.html", "text": "Липсва отстоявана българска позиция по време на европредседателството в контекста на интересите на българските граждани. Това каза вицепрезидентът на Република България Илияна Йотова в предаването „Здравей, България“ по Нова телевизия. Йотова отчете, че страната ни вече преполовява европредседателството си. Според нея е важно как политиците и хората разсъждават за бъдещето на Европа. „Ако нещо не се промени, не съм оптимист как ще изглежда ЕС“, каза тя. Йотова обърна внимание, че европейските институциите функционират бавно и тромаво. \r\n„Загуби се ценно време по темата на миграцията“, каза вицепрезидентът. Тя посочи, че малко внимание се е обърнало на  важна среща в София за финансовата рамка. „Ако акцентът на следващата финансово рамка е само увеличението на таксите за държавите-членки в ЕД, едва ли ще привлечем симпатизанти на европейската идея“, посочи Йотова. \r\nЙотова отбеляза, че когато имаш критичен поглед по начина, по който изглежда ЕС, не означава, че го отричаш.", "date": "2018.03.13", "title": "Вицепрезидентът Илияна Йотова: Липсва отстоявана българска позиция по време на европредседателството в контекста на интересите на българските граждани"}
{"url": "http://www.focus-news.net/news/2018/03/13/2498808/pregled-na-osnovnite-temi-v-shumenskiya-pechat.html", "text": "Посланикът на Република Турция в София д-р Хасан Улусой „Вярвам, че заедно можем да постигнем много!“, е водещото заглавие във вестник „Шуменска заря“. Посланикът на Република Турция в София д-р Хасан Улусой гостува вчера в Шумен. Той беше придружен от Нурай Иньонтепе – генерален консул на Република Турция в Бургас, и от Емрах Сазак – главен търговски съветник в посолството на Република Турция в София. Домакини на деловата среща бяха председателят на БТТИК Фикрет Индже и изпълнителният директор на камарата Венцислав Венков.“Камера хваща нарушителите на пътя“, информира ежедневникът. Полицията показа най-новата камера, с която ще заснема нарушителите на пътя. Докато вървеше демонстрацията, полицията документира трима нарушители. „Редят великденска украса в центъра на Велики Преслав“, пише изданието.  Пролетното слънце донесе и пролетно настроение в старата столица. Нейният център зарадва тези дни жителите на града с първите фигури от очаквана великденска украса. Пилета, кокичета и минзухари създават настроение и предизвикват тийнейджърите да се снимат и да публикуват снимки в социалните мрежи, с което правят реклама на града ни, каза кметът Александър Горчев. „Високо напрежение: БСП спира сделката за ЧЕЗ с подписка“, е акцент от стр.3 в броя.  Подписка в подкрепа на спирането на сделката за продажба на ЧЕЗ инициира БСП. Тя тръгна в края на миналата седмица и досега са събрани над 500 подписа. Подкрепа до края на тази седмица се събира и във Велики Преслав, Нови пазар и Каспичан. „Увеличават се делата, които атакуват общински наредби“, съобщава всекидневникът. Значителен ръст на делата, с които се атакуват подзаконовите нормативни актове на общинските съвети, отчита Административният съд в Шумен. „Нова версия: Незаключена стрелка на релсите е причина за катастрофата в Хитрино“, пише вестникът. С нова версия за катастрофата на гара Хитрино излезе собственикът на „Булмаркет“, чийто влак дерайлира на 10 декември 2016 г. в Хитрино и причини смъртоносна катастрофа, съобщи БНР.", "date": "2018.03.13", "title": "Преглед на основните теми в шуменския печат"}
{"url": "http://www.focus-news.net/news/2018/03/13/2498807/sport-sloun-stivans-otpadna-ot-turnira-v-indian-uels.html", "text": "Слоун Стивънс приключи участието си в турнира на твърди кортове в Индън Уелс. В двубой от третия кръг американската тенисистка, която спечели Откритото първенство на САЩ, отстъпи с 4:6, 3:6 пред рускинята Дария Касаткина в двубой, продължил 77 минути. \r\nВ следващия кръг Касаткина ще играе срещу световната номер две Каролине Вожцняцки.\r\nЗавръщането на корта на Серина Уилямс в Индиън Уелс също приключи без успех. 23-годишната американка отстъпи пред по-голямата си сестра Винъс, която я победи с 6:3, 6:4 в среща от същия кръг. На осминафинал Винъс ще играе с латвийката Анастасия Севастова.", "date": "2018.03.13", "title": "Спорт: Слоун Стивънс отпадна от турнира в Индиън Уелс"}
{"url": "http://www.focus-news.net/news/2018/03/13/2498782/rumyana-arnaudova-govoritel-na-gl-prokuror-kategorichni-sa-ekspertnite-zaklyuchenie-che-edinstvenata-prichina-za-zhelezopatnata-katastrofa-v-s-hitrino-e-visokata-skorost.html", "text": "Категорични са експертните заключение, че единствената причина за възникването на това транспортно произшествие, е високата скорост, с която са се движили и навлизането в района на гарата с двойно по-високо скорост. Това каза говорителят на главния прокурор Румяна Арнаудова в предаването „Здравей, България“ по Нова телевизия по повод представената от компанията \"Булмаркет\" експертиза, в която се твърди, че причина за железопътната катастрофа в с. Хитрино е незаключена стрелка на релсовия път. „Абсолютно убедена е прокуратурата за това какви са причините, за да се стигне до този тежък инцидент. На мястото на произшествието са извършени множество огледи. Изготвени са и множество експертизи. Разполагаме с гласни доказателствени средства и с експертни заключени. Версията, която вчера бе представена от  „Булмарекет“, е била предмет на нашето разследване. Още в самото начало главният прокурор обяви, че ще бъдат разследвани всички обстоятелства във връзка с този инцидент. За нас беше изключително важно дали се касае за действия на машинистите или е на лице съпричиняване с оглед на състоянието на инфраструктурата“, обясни прокурор Арнаудова. „Категорични са експертните заключение, че единствената причина за възникването на това транспортно произшествие, е високата скорост, с която са се движили и навлизането в района на гарата с двойно по-високо скорост. Не е на лице, каквото и да е съпричиняване, не е на лице технически проблем по инфраструктурата и това е категорично установено още на досъдебното производство“, подчерта тя.", "date": "2018.03.13", "title": "Румяна Арнаудова, говорител на гл. прокурор: Категорични са експертните заключение, че единствената причина за железопътната катастрофа в с. Хитрино е високата скорост"}
{"url": "http://www.focus-news.net/news/2018/03/13/2498810/pregled-na-osnovnite-temi-vav-velikotarnovskiya-pechat.html", "text": "„Бъдещата магистрала може да прогони чужденците от Хотница“ е заглавие от първа страница на областния всекидневник „Янтра Днес”.   Жителите на Хотница са притеснени и обезсърчени от липсата на реакция от страна на институции и жалбата им във връзка със строителството на магистрала „Русе-Велико Търново“. Хората са разтревожени … От какво са породени притесненията им и какви са исканията им, прочетете на страниците на ежедневника. „С 25 градуса В. Търново счупи рекорда от 43 година“  е друго заглавие от днешното издание. С 25 градуса вчера В.Търново счупи рекорда за деня от 43 година насам, съобщи шефът на метеорологичната обсерватория Петър Станков. През 1975 г. на 12 март температурата е била 22 градуса …  Допълнителна информация за статистиката, научете от всекидневника. „Бащата на фолк дивата Преслава идва на трабантфеста с 55-годишна кола“ , пише още вестникът. Над 100 трабанта се очаква да бъдат показани по времето на деветото издание на Трабант – фест „Велико Търново 2018“, което ще се проведе в събота, 17 март, съобщи народният представител Милен Михов, организатор на събитието … Повече за програмата, участниците и изненадите, които организаторите подготвят, разберете от  страниците на вестника. „Мотоциклетист падна от 5-метрова рампа след гонка с полицията“  е новина от криминалната хроника. На страниците на вестника ще откриете и статия, разказваща за новата книга на директора на Регионалния исторически музей Иван Църов, която разказва за „акведуктите от римско време по българските земи“. „Частен имот с незаконни басейни, барбекюта и градини вдигнат върху магистралния водопровод на 120 хил. души“ е заглавие от другия областен ежедневник „Борба“.  Кой и как е направил луксозна къща с басейн, барбекю и просторна градина точно върху магистралния водопровод от язовир „Йовковци“, захранващ над 120 хиляди души, разследват от днес Община Велико Търново и „ВиК Йовковци“ . Сформирана е работна група от двете институции.  Повече за работата й, научете от „Борба“. „Огромен скален къс падна от Трапезица, чакаме обещани 3.8 млн. за укрепване“  е друга тема от вестника. Огромен скален къс падна от Трапезица върху пътя между Велико Търново и Горна Оряховица през Арбанаси. За щастие, скалата се е спряла на банкета в най-широкия участък … Допълнителна информация за инцидента, прочетете на страниците на ежедневника. „Търновската община удря на камък със Стамболовия хан“  е друга тема от всекидневника. Община Велико Търново удря на камък със спасяването на шедьовър на Колю Фичето след фиаското й за закупуването на къщата с маймунката. Руините на Стамболовия хан, правен от великия майстор, са собственост на местната администрация и 14 наследници, които имат права … Какви са исканията на Общината и какви са пречките за изпълнението им, разберете от вестника. На първа страница на областния ежедневник е поместен и материал, разказващ за предстоящото издание на „Трабант фест“, което ще се проведе във Велико Търново през уикенда.", "date": "2018.03.13", "title": "Преглед на основните теми във великотърновския печат"}
{"url": "http://www.focus-news.net/news/2018/03/13/2498812/dobrich-detsata-ot-detska-gradina-slaveyche-s-parvo-myasto-v-natsionalniya-konkurs-detsata-na-balgariya-peyat-tantsuvat-risuvat.html", "text": "На 10 март 2018 г. в град Шумен се проведе трети национален конкурс \"Децата на България пеят, танцуват, рисуват\", организиран от Община Шумен и СУ “Сава Доброплодни”. Децата от ДГ № 27 „Славейче” от град Добрич в изпълнение на група „Слънчице” и група „Маргаритка“ спечелиха I-ва награда в първа възрастова група, раздел „Надиграване“, с танца „Детско веселие“ с ръководител – хореограф Юрий Митев и музикален съпровод Петър Гочев. Това съобщиха от пресцентъра на Община град Добрич. Малките славейчета впечатлиха жури и публика със сложното изпълнение, невероятния си талант и добро настроение. Наградени бяха с медал, грамота и плакет.", "date": "2018.03.13", "title": "Добрич: Децата от Детска градина „Славейче“ с първо място в националния конкурс „Децата на България пеят, танцуват, рисуват“"}
{"url": "http://www.focus-news.net/news/2018/03/13/2498813/kmetat-na-sofiya-yordanka-fandakova-nad-20-ekipa-rabotyat-po-remontite-na-ulichnata-mrezha.html", "text": "От първия ден, в който приключи обилното снеготопене, екипите бяха изкарани на улицата, както по отношение на почистването на улиците, така също и по отношение на междублоковите пространства. Почистващите фирми непрекъснато работят по почистването първо на основните булеварди, по които се движи градският транспорт, а постепенно и с влизане в кварталните улици. Това каза кметът на София Йорданка Фандъкова в предаването  \"Денят започва\" по БНТ. \"Такава е организацията и за ремонтите\", допълни тя. \"Над 20 екипа работят по ремонтите на уличната мрежа\", каза Фандъкова и обясни, че обектите, по които трябва да се работи са около 40. \"Работи се по план - график, качва се на сайта, както за миенето на улиците, така и за ремонтите\", обясни тя.\r\nФандъкова определи отминалата зима като \"интересна\" - лека, но с много динамично променящо се време.\r\nПо думите й все още се изчислява какви средства са спестени от по-леката зима. \"Със сигурност няма да сме изразходвали целия бюджет\", каза столичният кмет. \"Тази година по принцип сме заложили повече средства за миене - около милион и 800 хиляди повече в сравнение с миналата година\", каза още кметът. \"Това ще ни позволи да мием повече\", заяви Фандъкова и допълни, че в същото време, ако могат да се отделят средства от зимното почистване, те отново ще отидат за миене. Тя поясни, че вече са измити основни булеварди. \"Възложила съм да се работи поетапно, но непрекъснато - тогава, когато не вали - да се работи по ремонт на улици, и по почистване и миене на улици\", добави тя.\r\nКато най-знаков и ключов обект за тази година тя определени улица \"Граф Игнатиев\": \"Там предстои да се работи и от страна на Софийска вода, за да се подмени изцяло канализацията и водопровода, които са много стари. И със сигурност трябва да се реконструира подземната инфраструктура, за да може после да сме спокойни, че ще имаме повече живот на настилките\". Фандъкова поясни, че ще бъде реконструиран и площад \"Славейков\", градинката на Св. Седмочисленици и площад \"Гарибалди\". \"Дала съм задача да се направи организация и за стартирането на работата по булевард Арсеналски - там предстои изграждане на тролейбусна линия , която ще свърже много сериозни квартали с метрото на София\", коментира още тя. Фандъкова каза още, че продължават строежите нови детски градини. Тя допълни, че предстои откриването на 4 детски градини през тази година и старта на строителството на 8.", "date": "2018.03.13", "title": "Кметът на София Йорданка Фандъкова: Над 20 екипа работят по ремонтите на уличната мрежа"}
{"url": "http://www.focus-news.net/news/2018/03/13/2498814/dobrich-bchk-zapochva-razdavaneto-na-hranitelni-produkti-v-obshtina-kavarna.html", "text": "Българският червен кръст започва раздаването на хранителни продукти на най-уязвимите групи от населението в община Каварна.  Това съобщиха от пресцентъра на Общината. От помощта ще могат да се възползват 543 правоимащи лица. \r\nВ хранителните пакети са включени 7 вида продукти – лютеница, доматено пюре, зелен грах, консерва риба, леща, пчелен мед и обикновени бисквити, с общо тегло 16,23 кг. на стойност 45,996 лв. \r\nОбщото количество храни, които ще бъдат раздадени в община Каварна е 8 861,76 кг. на стойност 24 975,83 лв. \r\nПрез 2017 година на 610 души от общината бяха раздадени 27 684,35 кг. хранителни продукти на стойност 48 558,88 лв. \r\nРаздаването на помощите ще започне на 29 март 2018 г. - за град Каварна и  на 2 април 2018 г. - за останалите населени места в общината, срещу документи, удостоверяващи самоличността на получателя. \r\nОбщина Каварна и през тази година ще окаже необходимото съдействие за организирането и успешното провеждане на програмата.", "date": "2018.03.13", "title": "Добрич: БЧК започва раздаването на хранителни продукти в община Каварна"}
{"url": "http://www.focus-news.net/news/2018/03/13/2498815/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-mart.html", "text": "„Софийска вода” временно ще прекъсне водоснабдяването в  някои части на столицата. Това съобщиха от пресцентъра на дружеството. \r\nНа 14 март 2018 г. (сряда), във връзка с подмяна на спирателни кранове  до метростанция „Вардар“, жк. „Света Троица“, се налага спиране на водоподаването от 09:00  до 21:00 часа на клиентите на „Софийска вода”, живеещи в района на:\r\nжк. „Илинден“ - бул. „Вардар“, бул. „Александър Стамболийски“ , бул. „Константин Величков“ и бул. „Тодор Александров“\r\n кв. „Гевгелийски“ -  бул. „Вардар“ , бул. „Царица Йоанна“ и ул. „Богданци“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Найчо Цанов“ ъгъла с ул. „Хисаря“; ул. „Сава Михайлов“ ъгъла с ул. „Мачуково“.\r\nНа 14 март 2018 г. (сряда), във връзка с подмяна на спирателни кранове на ул. „Лелинска чука“, жк. „Красно село“ , се налага спиране на водоподаването от 10:00  до 20:00 часа на клиентите на „Софийска вода”, живеещи в района на:\r\nбул. „Братя Бъкстон“, ул. „Ладога“, ул. „Лелинска чука“, ул. „Иван Йончев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лелинска чука“ до бл. 202.\r\nНа 14 март 2018 г. (сряда), във връзка с подмяна на сградно водопроводно отклонение на ул. „Ангел Маджаров“, кв. „Челопечене“, се налага спиране на водоподаването от 10:00  до 14:00 часа на клиентите на „Софийска вода”, живеещи в района на:\r\nкв. „Челопечене“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nНа 14 март 2018 г. (сряда), във връзка с изграждане на сградно водопроводно отклонение на ул. „Никола Караджов“, кв. „Подуене“, се налага спиране на водоподаването от 10:00  до 14:30 часа на клиентите на „Софийска вода”, живеещи в района на:\r\nул. „Никола Караджов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Караджов“ №4.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.13", "title": "„Софийска вода” временно ще прекъсне водоснабдяването в  някои части на столицата на 14 март"}
{"url": "http://www.focus-news.net/news/2018/03/13/2498809/kyustendil-katastrofa-e-vazniknala-na-patya-kyustendil-dupnitsa-v-rayona-na-selo-nevestino.html", "text": "Катастрофа е възникнала на пътя Кюстендил – Дупница, в района на село Невестино. Това съобщиха слушатели на Радио „Фокус” – Кюстендил. Пътният инцидент е станал на входа на населеното място. На място има екипи на „Пожарна безопасност и защита на населението” и „Пътна полиция”. Слушателите съобщават за смачкан лек автомобил „Опел”. Пътят не е затворен.\r\nВенцеслав ИЛЧЕВ", "date": "2018.03.13", "title": "Кюстендил: Катастрофа е възникнала на пътя Кюстендил – Дупница, в района на село Невестино"}
{"url": "http://www.focus-news.net/news/2018/03/13/2498791/todor-aleksiev-kmet-na-hayredin-sled-snoshtnite-obilni-dazhdove-yazovirite-gervanski-geran-i-ezerska-padina-prelivat-nyama-opasnost-za-naselenieto-kam-tozi-moment.html", "text": "След снощните обилни дъждове язовирите \"Гервански геран\" и \"Езерска падина преливат\". Това каза за сутрешния блок „Добро утро, България“ на Радио „Фокус“ кметът на община Хайредин Тодор Алексиев, където бедственото положение продължава поредно денонощие. По думите му няма опасност за населението към този момент, но екипите са готови за реакция, тъй като не се знае колко вода ще прелее към населените места. „Монтирахме вече втори сифон на стената, днес ще бъде монтиран и трети. Екипи на гражданска защита и пожарната прекратиха изпомпването с хидрофорни помпи на язовир \"Рогозен\". Нивото е спаднало с над метър за 24 часа и водата вече не прелива през преливника. Положението сега е по-добро, но след снощния дъжд след направената проверка двата язовира \"Гервански геран\" и \"Езерска падина\" с по 2 м и тази вода ще дойде и при нас“, уточни Тодор Алексиев. Бедственото положение в община Хайредин няма да бъде отменено докато съществува и най-малката опасност за живота и собствеността на хората, добави кметът на общината.", "date": "2018.03.13", "title": "Тодор Алексиев, кмет на Хайредин: След снощните обилни дъждове язовирите \"Гервански геран\" и \"Езерска падина\" преливат, няма опасност за населението към този момент"}
{"url": "http://www.focus-news.net/news/2018/03/13/2498816/emil-kabaivanov-reformatorskiyat-blok-v-segashnoto-si-sastoyanie-ne-generira-podhodyashtite-idei-koito-da-pechelyat-vota-na-izbiratelite.html", "text": "Реформаторският блок (РБ) в сегашното си състояние не генерира подходящите идеи, които да печелят вота на избирателите. Това каза за сутрешния блок „Добро утро, България“ на Радио „Фокус“ д-р Емил Кабиванов, кмет на Карлово и председател на СДС в периода 2012-2013 г. По думите му това, което се случва в автентичната десница, и желанието на Движение „България за гражданите“ да излезе от редиците на РБ, не е изненада, като това е отражение на процеси, започнали преди последните парламентарни избори. Той каза още, че обединение сред десните формации със сегашните ръководители едва ли ще бъде постигнато. \r\n„Това, че от „България на гражданите“ са решили да се изявяват като алтернатива, е много добре. На мен ми идва на ум нещо друго – когато правиш това, трябва категорично да изтеглиш своите представители от властта, а те в момента имат няколко, няма да назовавам имена – те си ги знаят. Това поведение - да сме в управлението, но да сме и опозиция, не върви – средно положение няма. Това ще разберат и колегите от „Обединените патриоти“, които играят същата политическа игра – резултатът ще стане ясен на следващите парламентарни избори“, обясни Емил Кабаиванов. Той коментира още, че в политиката е необходимо да има повече идеи, а не прагматизъм. Кабаиванов добави, че е важно всяка автентична дясна формация да избере бъдещия си път на развитие.", "date": "2018.03.13", "title": "Емил Кабаиванов: Реформаторският блок в сегашното си състояние не генерира подходящите идеи, които да печелят вота на избирателите"}
{"url": "http://www.focus-news.net/news/2018/03/13/2498817/hurriyet-turtsiya-izprati-diplomaticheska-nota-na-germaniya-vav-vrazka-sas-seriya-ataki-sreshtu-dzhamii-i-kulturni-asotsiatsii-v-stranata.html", "text": "Турция изпрати на Германия дипломатическа нота във връзка със сериа атаки срещу джамии и културни асоциации в страната, съобщава вестник Hurriyet.\r\n„Нашето външно министерство привика германския посланик в Анкара. Беше му предадено необходимото предупреждение, изпратена е и нота\", поясни вицепремиерът и говорител на правителството Бекир Боздаг след заседание на кабинета в Анкара.\r\nТой добави, че Турция ще продължи да наблюдава отблизо развитието на ситуацията в Германия. Боздаг също призова властите във ФРГ да предприемат „незабавни“ действия срещу „терористичните“ атаки, насочени срещу турската общност в страната.\r\n„Германското правителство и неговите сили за сигурност носят основната отговорност за безопасността на турските граждани и други мюсюлмани, живеещи в Германия\", подчерта Боздаг.\r\nНа 9 март в Германия бяха извършени нападения срещу две джамии и турска културна асоциация, припомнят от редакцията.Тереза Герова", "date": "2018.03.13", "title": "Hurriyet: Турция изпрати дипломатическа нота на Германия във връзка със серия атаки срещу джамии и културни асоциации в страната"}
{"url": "http://www.focus-news.net/news/2018/03/13/2498795/albena-georgieva-oblasten-upravitel-na-vidin-nyama-pokachvane-v-nivata-na-reka-timok-obstanovkata-v-bregovo-obache-ostava-dinamichna.html", "text": "Няма покачване в нивата на река Тимок, обстановката обаче остава динамична. Това увери в сутрешния блок „Добро утро, България“ на Радио „Фокус“ Албена Георгиева, областен управител на Видин. По думите й обстановката в Брегово не се е влошила от вчера – опасност за населението няма. Тя успокои жителите на Общината, че в пробите на питейната вода няма нищо притеснително и тя е годна за пиене. „Има леко покачване на подпочвените води и за тази цел сега се включва в действие хидропомпа, която да започне да изпомпва водата. Обстановката е динамична. Вчера за успокоение на населението на Община Брегово РЗИ отново взе проби от 5 пункта. Пробите показват, че никога не е имало проблем по отношение качеството на питейната вода. ВИК-Видин също ежедневно вземат проби от водата“, обясни Албена Георгиева. Тя припомни, че в района на с. Иново около 1 км от главния път има разкъсване на дигата, но уточни, че водата е заляла само част от земеделска земя и е в далечина от къщите.  Областният управител увери, че и в с. Иново опасност за жителите няма.", "date": "2018.03.13", "title": "Албена Георгиева, областен управител на Видин: Няма покачване в нивата на река Тимок, обстановката в Брегово обаче остава динамична"}
{"url": "http://www.focus-news.net/news/2018/03/13/2498818/vitsepremierat-ekaterina-zaharieva-rumaniya-shte-zapazi-fokusa-varhu-evrointegratsiyata-na-zapadnite-balkani-i-prez-neynoto-evropredsedatelstvo-prez-2019-godina.html", "text": "Румъния ще запази фокуса върху евроинтеграцията на Западните Балкани и през нейното европредседателство през 2019 година. Това заяви в предаването \"Преди всички\" на БНР вицепремиерът и външен министър Екатерина Захариева. „Това означава, че дългосрочният външнополитически приоритет на България – стабилност, просперитет, сигурност на нашите съседи, ще продължи да бъде във фокуса на ЕС и по време на Румънското председателство. Има вече такива сигнали и от Хърватска, която е третата държава от следващото трио. Продължава се един период от около две години и половина на държави, които поемат ротационното председателство и които считат, че българският приоритет е изключително важен за целия ЕС. Това, което ме радва, е, че виждам ангажимент и фокус, очевидно осъзнато, че това трябва да бъде дългосрочно, не само по време на нашето трио. Надявам се, след обявяването на доклада на тема \"Разширяване\", което ще стане през април от страна на ЕК, и Съветът по общи въпроси през юни, след което започване на реални преговори за членство с Македония и Албания. По време на Австрийското председателство ще се подготвят самите документи, ще се проведе дебат по преговорните директиви. Те ще имат ключова роля. Със сигурност фокусът няма да е формален\", коментира вицепремиерът Захариева. \"Това, че Косово не е припозната, не означава, че ние трябва да оставим там \"сиво петно на картата на Балканите\", каза още тя и добави, че диалогът между Белград и Прищина е много важен и за двете страни. По думите на вицепремиера на тристранната среща България – Румъния – Гърция в Букурещ е имало дебат и по Дунавската стратегия.  „България е много активна и има традиция – държавата, ако има дунавска страна, да бъде председател и на Комитета по Дунавската стратегия. Ние сме фокусирани върху туризъм и култура. Румънците също. Нашето намерение е да има връзка между Дунавската стратегия и регион и Черноморския регион. Румънците също считат това за важно и ще продължат. Те сериозно обмислят варианта – това да е техният приоритет на председателството“, каза още вицепремиерът Захариева. Тя допълни, че на срещата България и Румъния са получили подкрепата на Гърция за Шенген, като е приета и декларация, в която ясно се декларират приоритетните проекти.", "date": "2018.03.13", "title": "Вицепремиерът Екатерина Захариева: Румъния ще запази фокуса върху евроинтеграцията на Западните Балкани и през нейното европредседателство през 2019 година"}
{"url": "http://www.focus-news.net/news/2018/03/13/2498821/api-shofyorite-da-se-dvizhat-s-povisheno-vnimanie-v-tunel-trayanovi-vrata-na-avgomagistrala-trakiya-poradi-profilaktika-na-elektrozahranvaneto.html", "text": "Шофьорите да се движат с повишено внимание  в тунел \"Траянови врата\" на авгомагистрала \"Тракия\" поради профилактика на електрозахранването от електроразпределителното дружество. За това призовават от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "АПИ: Шофьорите да се движат с повишено внимание  в тунел \"Траянови врата\" на авгомагистрала \"Тракия\" поради профилактика на електрозахранването"}
{"url": "http://www.focus-news.net/news/2018/03/13/2498819/blagoevgrad-vazstanoveno-e-dvizhenieto-v-dvete-posoki-po-pat-i-1-blagoevgrad-sandanski-v-uchastaka-simitli-kresna.html", "text": "Възстановено е движението в двете посоки по път I-1 Благоевград – Сандански в участъка Симитли – Кресна. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "Благоевград: Възстановено е движението в двете посоки по път I-1 Благоевград – Сандански в участъка Симитли – Кресна"}
{"url": "http://www.focus-news.net/news/2018/03/13/2498820/dobrich-obshtina-kavarna-za-poredna-godina-shte-se-prisaedini-kam-globalnata-initsiativa-chasat-na-zemyata.html", "text": "Община Kаварна за поредна година ще се присъедини към глобалната инициатива Часът на Земята, която ще се проведе на 24 март, събота, от 20.30 до 21.30 часа. Това съобщиха от пресцентъра на Общината. Черноморският град е активен участник в това световно екологично събитие от самото му начало през 2007 година. \r\nТази година темата е „Свържи се с природата“ и фокусът е опазване на биоразнообразието. \r\nВ знак на съпричастност в рамките на кампанията в община Каварна ще бъде изключено за един час фасадното осветление на институции и паметници на културата. Община Каварна се обръща с апел към всички институции, организации и граждани да подкрепят събитието, като изгасят в определеното време осветлението.", "date": "2018.03.13", "title": "Добрич:  Община Kаварна за поредна година ще се присъедини към глобалната инициатива Часът на Земята"}
{"url": "http://www.focus-news.net/news/2018/03/13/2498824/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. На много места времето е облачно. Вятърът е от умерен до силен. На места в ниските части вали дъжд, а по високите - сняг. Заради силния вятър са се образували навявания. Температурите се движат от плюс 2-3 градуса до минус 2-3 градуса. При хижа Алеко ще работи само кабинковият лифт. При Мечи чал линията се ремонтира заради гръмотевична буря от снощи. На някои места има затворени писти. Лавинната опасност е повишена. Движението трябва да става само по зимните маркировки и карането на ски само в обозначените за това писти. Няма регистрирани инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.13", "title": "ПСС: Лоши са условията за туризъм в планините"}
{"url": "http://www.focus-news.net/news/2018/03/13/2498825/sofiya-156-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "156 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.", "date": "2018.03.13", "title": "София: 156 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/13/2498822/faz-germanskata-politsiya-provezhda-operatsiya-sreshtu-natsionalisticheska-grupa-svarzana-s-upravlyavashtata-v-turtsiya-partiya.html", "text": "В ранните часове на вторник, 13 март, полицията във федералната германска провинция Северен Рейн-Вестфалия стартира операция срещу рокерския клуб „Оттоманска Германия“, съобщава националният ежедневник Die Frankfurter Allgemeine Zeitung. Под ръководството на полицията в град Есен са извършени обиски на 41 обекта, разкриха следователите. Претърсванията са на територията на няколко града в провинцията, сред които Есен, Дуисбург, Кьолн, Ботроп, Гелзенкирхен, Бохум и Вупертал.\r\nВ операцията са задействани спецсили, тъй като властите третират членовете на групата като опасни лица. Обиските са извършени с цел изясняване на структурата и дейността на клуба, който е считан за националистически. Все още обаче не е издадена забрана за дейността му. \r\nРокерската група „Отоманска Германия\" има връзки с управляващата в Турция „Партия на справедливостта и развитието“ на президента Реджеп Тайип Ердоган, твърдят властите в Северен Рейн-Вестфалия. Групата защитава турски националистически и крайнодесни позиции, припомнят от редакцията.Тереза Герова", "date": "2018.03.13", "title": "FAZ: Германската полиция провежда операция срещу националистическа група, свързана с управляващата в Турция партия"}
{"url": "http://www.focus-news.net/news/2018/03/13/2498823/valcho-cholakov-oblasten-upravitel-na-burgas-na-teritoriyata-na-oblastta-nyama-prelivashti-yazoviri-ili-takiva-koito-da-zastrashavat-naselenieto.html", "text": "На територията на област Бургас няма преливащи язовири или такива, които да застрашават населението. Това каза за сутрешния блок „Добро утро, България“ на Радио „Фокус“ областният управител на Бургас Вълчо Чолаков във връзка с вчерашното заливане на земеделски площи, заради преливането на язовир „Мандра“ от предходните дни. Той посочи, че се извършва контролирано изпускане на язовирите, за които това се налага. Чолаков добави, че случаят с преливащи язовири в Бургаска област се повтаря при всяко по-мащабно снеготопене. \r\n„Преди 3 години, когато бяха силните дъждове, включително помпите на „Напоителни системи“ бяха развалени и търсехме варианти за решаване на въпроса на местата с най-критични участъци. Факторите са няколко, на първо място - разположението на земите ниско около язовира, на второ място - много по-високите валежи, които падат, на трето място – липсата на отводнителни канали, които са нарушени в резултат на много години неизползване и неподдържане. Има няколко места в област Бургас, за които търсим вариант как да минимизираме щетите в случай на наводнение“, обясни Вълчо Чолаков. \r\nТой допълни, че не се прогнозират големи количества дъжд, а и повечето натрупали снегове са се разтопили. Областният управител на Бургас обясни, че въпреки, че не се очаква ново повишаване нивата на язовирите, хората, живеещи в по-ниски места в близост до водни обекти, трябва да бъдат по-внимателни.", "date": "2018.03.13", "title": "Вълчо Чолаков, областен управител на Бургас: На територията на областта няма преливащи язовири или такива, които да застрашават населението"}
{"url": "http://www.focus-news.net/news/2018/03/13/2498799/vitseprezidentat-iliyana-yotova-pozitsiyata-na-prezidenta-rumen-radev-sled-sreshtata-s-ruskiya-patriarh-beshe-tvarda-i-natsionalno-otgovorna-reaktsiyata-mu-beshe-tochna.html", "text": "Позицията на президента Румен Радев след срещата с руския патриарх беше твърда и национално отговорна – реакцията му беше точна. Това каза вицепрезидентът на Република България Илияна Йотова в предаването „Здравей, България“ по Нова телевизия във връзка с посещението на Негово светейшество патриарх на Москва и цяла Русия Кирил. Тя поясни, че видеото, публикувано от Руската православна църква от срещата с държавния глава Румен Радев е било неочаквано. „Но за мене e по-важно как българските институции реагираха на това, което се е случило на тази среща“, посочи Йотова. Тя уточни, че познава срещата от публикуваните кадрите. „За мен реакцията на президента беше точната реакция. Ако говорим за ниво институции - това беше единствената реакция до този момент“, каза Йотова. „България е суверенна държава, член на ЕС повече от 10 години. Независимо от статута в момента, ние сме страна, признателна към всеки, участвал в тази война, който е дал живота си за България“, каза вицепрезидентът. По думите й руският патриарх е влязъл на литургия в „Св. Александър Невски“, където  има плоча,  на която ясно пише на кого е благодарен българския народ. Йотова предположи, че реакцията на руския патриарх Кирил е била предизвикана от доста колебливото отношение на България към Русия. По повод коментарите на вицепремиера Валери Симеонов за руския патриарх и дали според нея той е защитил президента, Йотова каза: „Не приемам изказването на Валери Симеонов като защита на президента. Позицията на президента е доста по-твърда и по-национално отговорна“, каза Йотова Във връзка с поклона си пред руския патриарх Кирил при посрещането му на летището, Йотова заяви, че това е поклон пред историята на руската православна църква. Тя обърна внимание, че манифестът на император Александър II се чете в руските православни църкви и там се събират войните и опълченците. „Това е уважение към руската църква, която е в основата да има тази война“, допълни вицепрезидентът.", "date": "2018.03.13", "title": "Вицепрезидентът Илияна Йотова: Позицията на президента Румен Радев след срещата с руския патриарх беше твърда и национално отговорна – реакцията му беше точна"}
{"url": "http://www.focus-news.net/news/2018/03/13/2498829/blagoevgrad-60-godishna-zhena-ot-gotse-delchev-e-stanala-zhertva-na-telefonna-izmama-s-okolo-3-900-leva.html", "text": "На 12 март 2018 г. в Районно управление на МВР-Гоце Делчев е получен сигнал от 60-годишна жена от град Гоце Делчев за това, че около 10:30 часа на същата дата, чрез телефонно обаждане от мъж, който се представил за следовател й е поискана парична сума под предлог, че съдейства за залавяне на телефонни измамници. Това съобщиха от ОДМВР-Благоевград. На потърпевшата е нанесена щета на стойност около 3 900 лева. По случая е образувано досъдебно производство. Работата продължава.", "date": "2018.03.13", "title": "Благоевград: 60-годишна жена от Гоце Делчев е станала жертва на телефонна измама с около 3 900 лева"}
{"url": "http://www.focus-news.net/news/2018/03/13/2498831/veliko-tarnovo-desetki-ulitsi-v-starata-chast-na-grada-ostavat-bez-voda-do-1300-chasa.html", "text": "Десетки улици в старата част на Велико Търново остават без вода до 13.00 часа. Това съобщиха за Радио „Фокус“ – Велико Търново от ВиК-Велико Търново. Причината е изпълнение на ремонтните дейности по проект на Община Велико Търново „Основен ремонт на съществуващата водопроводна мрежа по улиците в стара градска част на град Велико Търново“. Водоподаването е преустановено по  улиците „Стефан Стамболов“, „Читалищна“,  „Иван Вазов“,  „Никола Пиколо“,  „Опълченска“,  „Г. С. Раковски“, „Георги Мамарчев“, „Поп Матей Преображенски“,  „Ген. Гурко“, „Максим Райкович“,  „Шейново“, „8-ма дружина“, „Силвестър Пенов“ и „Панарет Рашев“. \r\nНадежда КРЪСТЕВА", "date": "2018.03.13", "title": "Велико Търново: Десетки улици в старата част на града остават без вода до 13.00 часа"}
{"url": "http://www.focus-news.net/news/2018/03/13/2498826/blagoevgrad-frantsuzinat-s-balgarski-proizhod-vensan-vinel-shte-provede-parvi-kontsert-u-nas-na-festivala-frankofoli-prez-yuni.html", "text": "Французинът с български произход Венсан Винел ще проведе първи концерт у нас на фестивала \"Франкофоли\" в Благоевград през юни. Това съобщиха от пресцентъра на Община Благоевград. Фестивалът застава зад социална кауза за равен достъп до култура и изкуство.\r\nЧетвъртото издание на \"Франкофоли\" ще бъде първото събитие в България, което ще стартира кампанията „Отворена зона“ в партньорство с фондация Моменти за равни възможности за достъп до култура и изкуство на хора в неравностойно положение и различни социално изолирани групи. Тази година фестивалът за съвременна музика ще се проведе на 22 и 23 юни, при вход свободен, в парк „Македония“ в града, където миналата година събитието събра над 30 000 публика.   \r\nЗа първи път на концертите на \"Франкофоли\" ще бъде изградена специална фестивална зона, подходяща за настаняване на хора с нарушена мобилност и техните придружители, обособена като достъп и необходима видимост към сцената. На разположение за помощ в придвижването на хора с увреждания ще бъдат и доброволци-асистенти. Необходимост от асистент може да бъде предварително заявена в Информационния център в града. \r\nВ подкрепа на кампанията „Отворена зона“ с първи самостоятелен концерт на Франкофоли в България пристига и Венсан Винел – незрящото момче с български произход, което през лятото на 2017 стана звезда във Франция след участието си в музикален риалити формат там. \r\nПевецът ще се качи на сцената на \"Франкофоли\" на 22 юни с репертоар от първият си самостоятелен албум и негови интерпретации на световни хитове. \r\n21- годишният Венсан Винел стана популярен и обичан у нас и във Франция с талант и личната си история, която разбива социалната стигма за хората с увреждания. Надарен с изключителен слух, но с нарушено зрение, през 2017 той се яви на кастинг, сам акомпанирайки си на пиано и веднага спечели журито в \"Гласът на Франция\" (The Voice: la plus belle voix по TF1) и макар да не спечели шоуто, достойно стигна до третото място на финала. \r\nРоден е със силно увредено зрение през 1996 г в България, където е отглеждан в дом за сираци. Едва на 3 е осиновен във Франция и расте в парижко предградие.  Родителите му бързо забелязват изключителната му музикална дарба. Съвсем малък, Венсан се научава да свири на пиано сам, по слух.  \r\nСледват трудни тинейджърски години, в които увреждането му е причина за изолация, самота и отхвърляне от страна на останалите деца. Пред френските медии споделя, че често е бил обект на дискриминация и подигравки, заради което напуска колежа, в който учи. Продължава напред с музика и безусловната подкрепа на родителите си по този път. Иска да учи музика професионално в Консерваторията, но поради липса на преподавател, който да владее брайлова азбука и ноти, не е приет.  \r\nСвири по улиците и на обществени места. През 2017 е случайно забелязан от сътрудничка на риалити формата \"Гласът на Франция\", докато свири на пианото в чакалнята на парижката гара Сен Лазар, която го кани да участва в шоуто. \r\nЯвява се на кастинг и впечатлява журито с интерпретация на хита Lose Yourself, донесъл през 2002 г. на Еминем награда „Оскар“ и влиза в отбора на световноизвестната френска звезда  Мика, правил дуети с Фарел Уилямс и Ариана Гранде.\r\nМного бързо Венсан Винел се превръща в сензация във Франция и набира хиляди фенове. Пред „Фигаро“ споделя „Не мисля за себе си като за човек с увреждане , защото моят недъг е компенсиран с нещо друго. Имам абсолютен слух: когато чуя някое парче, го запомням и мога веднага да го възпроизведа. Аз съм като супер-герой на слуха“. \r\nФестивалът \"Франкофоли\" се провежда в Благоевград от 2015 като изнесено издание на най-големият европейски фестивал за съвременна франкофонска музика Les FRANCOFOLIES de la Rochelle  /Ла Рошел, Франция/.  В 3-те му издания до момента на сцената се качиха най-едни от най-актуалните звезди на съвременната френска музика – ЗАЗ, Имани, Джипси кингс, Нувел ваг, Патрисиа Каас, Боб Синклер и др.  \r\nПрез 2017 \"Франкофоли\" в Благоевград беше обявен за едно от 100-те най-големи събития от цял свят, популяризиращи френскоезичната култура през 2017 г. според проекта „Голямата обиколка“.  Инициативата е на френската държава и под патронажа на президента на република Франция.\r\nДните на фестивала през 2017 събраха в Благоевград над 30 000 публика от България и чужбина, а хотелите с обща леглова база около 7000 места, бяха с пълна заетост от май - месец преди провеждането му.\r\nФестивалът Les Francofolies /Ле Франкофоли/ е най-големият международен фестивал за съвременна франкофонска музика, който се провежда всяка година от 1985 насам в град Ла Рошел, Франция. Градът е известен именно с този фестивал, заради който всяка година пристига около 110 000- на публика. Освен ежегодните издания на фестивала във Франция, Ле Франкофоли се провежда в Монреал, Канада, а също и в Спа, Белгия. Има изнесени издания в Ню Йорк, Буенос Айрес и Берлин, а от 2015 – и в Бълария.\r\nКампанията „Свободна зона“ е инициатива на Фондация Моменти, която цели да провокира повече български културни оператори, събития и институции към създаване инфраструктура и политики за преференциални условия и свободен достъп до култура и изкуство на хора в принудителна социална изолация и неравностойно положение от различни уязвими групи. \r\nПървото събитие, което стартира кампанията, е фестивалът \"Франкофоли\" в Благоевград, а Общината в града – първата община в  България, която трайно се ангажира с каузата.", "date": "2018.03.13", "title": "Благоевград: Французинът с български произход Венсан Винел ще проведе първи концерт у нас на фестивала \"Франкофоли\" през юни"}
{"url": "http://www.focus-news.net/news/2018/03/13/2498832/sliven-poradi-svlachishte-na-pat-ii-48-na-okolo-200-metra-v-posoka-grad-kotel-selo-ticha-dvizhenieto-na-tovarni-avtomobili-nad-12-tona-e-vremenno-preustanoveno.html", "text": "Поради свлачище на път ІІ-48, на около 200 метра в посока град Котел-село Тича, движението на товарни автомобили над 12 тона е временно преустановено. Това съобщиха от пресцентъра на ОДМВР-Сливен. Товарните автомобили се спират от екипи на „Пътна полиция“ в района на кръстовище „Петолъчка“ и „Кунак Търла“. Забраната остава до обяд на 16 март. Към момента проблемният участък е разчистен и движението на леки автомобили се извършва без затруднения.", "date": "2018.03.13", "title": "Сливен: Поради свлачище на път II-48, на около 200 метра в посока град Котел-село Тича, движението на товарни автомобили над 12 тона е временно преустановено"}
{"url": "http://www.focus-news.net/news/2018/03/13/2498830/afp-nay-malko-petima-dushi-sa-zaginali-pri-samoubiystven-atentat-v-aden-nasochen-sreshtu-yemenski-sili-trenirani-ot-oae.html", "text": "Във вторник в северната част на йеменския пристанищен град Аден, един от правителствените бастиони в страната, е извършен самоубийствен атентат, насочен срещу военни части, тренирани от войници на Обединените арабски емирства, предава AFP, като се позовава на източник от силите за сигурност.\r\nСъгласно информацията към настоящия момент, в резултат на атаката са загинали най-малко петима души. \r\nДруги подробности не се съобщават.Тереза Герова", "date": "2018.03.13", "title": "AFP: Най-малко петима души са загинали при самоубийствен атентат в Аден, насочен срещу йеменски сили, тренирани от ОАЕ"}
{"url": "http://www.focus-news.net/news/2018/03/13/2498828/kyustendil-dzhip-i-lek-avtomobil-sa-katastrofirali-kray-selo-nevestino-edin-chovek-e-postradal.html", "text": "Джип и лек автомобил са катастрофирали по пътя Кюстендил – Дупница, край село Невестино. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. Сигналът за пътния инцидент е подаден малко след 06.00 часа. Установено е, че в двата автомобила са били само шофьорите. Пострадал е водачът на лекия автомобил. Транспортиран е до болницата в Кюстендил. Произшествието се обслужва, изясняват се причините за катастрофата. Не са налагани ограничения за движението на моторни превозни средства.\r\nВенцеслав ИЛЧЕВ", "date": "2018.03.13", "title": "Кюстендил: Джип и лек автомобил са катастрофирали край село Невестино, един човек е пострадал"}
{"url": "http://www.focus-news.net/news/2018/03/13/2498835/varna-predimno-mokri-sa-patnite-nastilki-na-teritoriyata-na-oblastta-zaradi-prevalyavaniya-ot-dazhd.html", "text": "Предимно мокри са пътните настилки на територията на област Варна заради превалявания от дъжд, предаде репортер на Радио „Фокус“ – Варна. Трафикът по направленията Варна – София, Варна – Бургас и в посока Добрич се извършва без въведени ограничения. Във Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15-ти май.\r\nМарияна ВАЛЕНТИНОВА", "date": "2018.03.13", "title": "Варна: Предимно мокри са пътните настилки на територията на областта заради превалявания от дъжд"}
{"url": "http://www.focus-news.net/news/2018/03/13/2498833/smolyan-mokri-i-prohodimi-pri-zimni-usloviyata-sa-patishtata-v-oblastta.html", "text": "Мокри и проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето ясно, с отлична видимост. По високите части през нощта е валял сняг, а образуваната снежна покривка е била около 1-2 сантиметра и вече се топи. Заради срутището остава затворен пътя Смолян – Средногорци. Алтернативният маршрут за движение е пътят Рудозем – Смилян. Движението по него е натоварено, тъй като оттам преминават леките, товарните автомобили и автобусите, пътуващи от Смолян за Мадан, Рудозем, Златоград и Кърджали. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. През нощта не са получавани сигнали за инциденти по пътищата в областта или за активизиране на нови свлачища и срутища.\r\nОстава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.13", "title": "Смолян: Мокри и проходими при зимни условията са пътищата в областта"}
{"url": "http://www.focus-news.net/news/2018/03/13/2498838/razgrad-shofyor-s-nad-3-promila-alkohol-e-zasechen-pri-politseyska-proverka-v-isperih.html", "text": "Шофьор с над 3 промила алкохол е засечен при полицейска проверка в Исперих. Това съобщиха от ОДМВР-Разград. Около 10.40 часа на 12 март по улица „Васил Левски“ е спрян лек автомобил „Фолксваген Голф“, управляван от 37-годишния С.А. от село Китанчево. Пробата на водача с дрегер отчела 3,19 промила в издишания въздух. Той отказал кръвна проба. Задържан е за 24 часа в РУ-Исперих.  По случая е образувано бързо производство по чл.343 Б, ал.1 от НК.", "date": "2018.03.13", "title": "Разград: Шофьор с над 3 промила алкохол е засечен при полицейска проверка в Исперих"}
{"url": "http://www.focus-news.net/news/2018/03/13/2498834/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В ранните часове на вторник, 13 март, полицията във федералната германска провинция Северен Рейн-Вестфалия стартира операция срещу рокерския клуб „Отоманска Германия“, съобщава националният ежедневник Die Frankfurter Allgemeine Zeitung. Под ръководството на полицията в град Есен са извършени обиски на 41 обекта, разкриха следователите. Претърсванията са на територията на няколко града в провинцията, сред които Есен, Дуисбург, Кьолн, Ботроп, Гелзенкирхен, Бохум и Вупертал.\r\nВ операцията са задействани спецсили, тъй като властите третират членовете на групата като опасни лица. Обиските са извършени с цел изясняване на структурата и дейността на клуба, който е считан за националистически. Все още обаче не е издадена забрана за дейността му. \r\nРокерската група „Отоманска Германия\" има връзки с управляващата в Турция „Партия на справедливостта и развитието“ на президента Реджеп Тайип Ердоган, твърдят властите в Северен Рейн-Вестфалия. Групата защитава турски националистически и крайнодесни позиции, припомнят от редакцията.\r\n*** След силния старт преговорите между Гърция и Македония (в източника – БЮРМ) за разрешаване на спора за името се забавиха значително, тъй като Атина очаква значителни отстъпки от Скопие по ключовото искане за промяна на конституцията, пише Василис Недос в статия за електронното издание Ekathimerini.\r\nМиналата седмица министърът на външните работи на Гърция Никос Кодзиас трябваше да посети Скопие, но спадът в инерцията на преговорите отложи пътуването му за неопределено време, уверен е Недос, като допълва, че през настоящата седмица първият дипломат на Атина ще пътува до Бостън, САЩ. Но различията, които делят представителите на двете държави, може в крайна сметка да създадат условия, в които посещението на Кодзиас да не се осъществи през месец март. Когато обаче то се случи, ще бъде с първия за последните 12 г. директен полет между Атина и Скопие. \r\nМеждувременно дипломатите ще следят отблизо планирано посещение в Скопие на помощник-държавния секретар по въпросите на Европа и Евразия Уес Мичъл, който в четвъртък ще направи визита и в Атина.\r\nВ изявление, публикувано преди неговото пътуване, Държавният департамент обяви, че Мичъл ще потвърди подкрепата на САЩ за „евроатлантическите стремежи\" на Македония и за „продължаващите преговори с Гърция\".\r\nМакар Македония да е изпълнила обещанията си да направи символични промени - като например промяната на имената на международното летище в Скопие и ключовата магистрала, гръцките власти са загрижени за липсата на промяна по същество.\r\nНепрекъснатият отказ на премиера на Македония Зоран Заев да обмисли преразглеждане на конституцията на страната му само подклажда опасенията на Атина. Вместо това ръководителят на кабинета в Скопие настоява за изготвянето на международен договор, като отбелязва, че във всеки случай неговото правителство няма необходимото парламентарно мнозинство, за да прокара конституционни промени.\r\nГръцки официални представители твърдят, че Заев може да убеди допълнителни депутати да гласуват за конституционна реформа.\r\nЩо се отнася до основния въпрос, по отношение на промяната в името на Македония, двете страни изглежда са на път да постигнат компромис в преговорите, водени под егидата на ООН. Все още обаче перспективите за големи отстъпки подхранват обществени протести и в двете страни.\r\nВ понеделник Кодзиас бе в Букурещ за разговори с румънските и българските си колеги Теодор Мелескану и Екатерина Захариева. Първият дипломат на Атина потвърди подкрепата на Гърция за кандидатурите на Румъния и България за присъединяване към Шенгенското пространство.\r\n***Какви са десетте възможни отговора на Великобритания срещу Русия заради атаката срещу Сергей Скрипал пише британският вестник  The Guardian.\r\nВестникът подрежда възможните мерки във възходящ ред.\r\n1)Експулсиране на дипломати:\r\nПодобна мярка използва правителството на Дейвид Камерън след  убийството на Александър Литвиненко. Ако бъде изгонен обаче посланикът на Русия в Лондон, то вероятно ще последва реципрочна мярка от руска страна, което ще замрази дълбоко британско-руските отношения.\r\n2)Да бъде отнет лицензът за излъчване на руски медии като Russia Today\r\nПублични личности, като Жозе Мауриньо например ще бъдат помолени да прекратят добре платените си договори с медията. Подобна мярка ще бъде добре приета от Франция, където се вземат сериозни мерки срещу фалшиви новини след обвиненията за руска намеса във френските президентски избори.\r\n3)Да се поиска подкрепа от партньорите от Европейския съюз да не изпращат официални лица на Световното  първенство по футбол, което вероятно няма да засегне отборите, които ще участват.\r\n4)Да се направят поправки в санкциите срещу Русия и законът против „прането“ на пари\r\nТова може да са поправки, подобни на закона „Магнитски“ в САЩ срещу лица, замесени в нарушаване на човешките права.\r\n5)Замразяване на авоарите на руски олигарси, които не могат да докажат произхода на парите си – според изданието обаче такава мярка може да засегне както поддръжници, така и противници на руския президент Владимир Путин. \r\n6)Разширяване на санкциите на ЕС срещу Русия – Русия обаче не показва да е повлияна тежко от досегашните санкции\r\n7)Да се усили присъствието на НАТО по руската граница, включително да се ускори процеса по приемане на Украйна в НАТО\r\n8)Да се определи Русия, като държава, подкрепяща тероризма - това може да доведе до допълнителни санкции\r\n9)Да се изключат руските банки от международната система за разплащания – Русия има собствена система за разплащане, която е валидна в много страни извън Г-7.\r\n10)да се публикува секретен материал за участие в „пране“ на пари от страна на Владимир Путин и най-близките му сътрудници\r\n***", "date": "2018.03.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/03/13/2498836/sliven-pisatelkata-neda-antonova-predstavi-svoi-knigi-v-oblastnata-administratsiya.html", "text": "Писателката Неда Антонова представи свои книги в Областната администрация в Сливен, съобщиха от институцията.  Разговорът бе посветен на три от популярните й книги:  „Любовта и смъртта на Първия след Бога – Васил Левски”, „Ботев и Венета – баладата на века”, „Царица Елеонора Българска”.\r\nТворбите представи зам.областният управител Димитринка Петкова.  Авторката разказа интересни подробности от работата си по тях. Акцентира върху малко известни факти за Апостола, свързани с любовта му към Йова от с.Войнягово, както и за царицата от Германия, за чийто брак се казва „Фердинанд се ожени за Елеонора, а тя – за България”.\r\nНеда Антонова е журналист и писател, основател на сп.”Отечество”. Тя е сред най-четените изследователи и автори на книги на историческа тематика, носител е на литературни награди.\r\nНа срещата в зала „Георги Данчев” дойдоха, освен служители на администрацията,  учители, сливенски творци и почитатели на известната авторка.", "date": "2018.03.13", "title": "Сливен: Писателката Неда Антонова представи свои книги в Областната администрация"}
{"url": "http://www.focus-news.net/news/2018/03/13/2498837/lokalno-makedoniya-zaradi-prelivane-na-rekite-v-otdelni-chasti-na-harvatiya-e-obyaveno-bedstveno-polozhenie.html", "text": "В отделни части на Хърватия е обявено бедствено положение заради повишените нива на водите на реките, отбелязва скопското електронно издание „Локално“.\r\nБедствено положение е обявено в Хърватска Костайница, където придошлите води на река Уна са предизвикали наводнения. В сутрешните часове на деня нивата на река Корана в участъка й при Карловац бе на 779 сантиметра, с тенденция за увеличаване със сантиметър на час. \r\nПовишено е и нивото на река Купа.\r\nЗаради наводненията са въведени забрани за движение по редица пътища в района, предупреждават от редакцията.Тереза Герова", "date": "2018.03.13", "title": "„Локално“ (Македония): Заради преливане на реките в отделни части на Хърватия е обявено бедствено положение"}
{"url": "http://www.focus-news.net/news/2018/03/13/2498839/aleksi-stratiev-ekspert-po-patna-bezopasnost-vodachite-da-ne-pribarzvat-sas-smyanata-na-zimnite-gumi-vapreki-visokite-temperaturi-ot-poslednite-dni.html", "text": "Водачите да не прибързват със смяната на зимните гуми, въпреки високите температури от последните дни. Това каза в сутрешния блок „Добро утро, България“ на Радио „Фокус“ експертът по пътна безопастност и бивш директор на КАТ комисар Алекси Стратиев. Той уточни, че при трайно положителни градуси е добре зимните гуми да се сменят с летни, но прогнозите не сочат скорошно настъпване дълготрайно на топло време. „Правилото за смяна на зимните с летни гуми е, когато средната дневна температура е над 7 градуса. По прогнозите на синоптиците температурите в края на месеца ще са под 7 градуса, така че има условия да се продължи ползването на зимни гуми. Няма задължение да се кара само със зимни гуми, водачите могат и с летни, стига те да са с грайфер над 4 мм. Всеки водач индивидуално трябва да прецени, но прогнозите не са добри за края на месеца, така че, нека да си останат със зимни гуми“, коментира комисар Алекси Стратиев. \r\nТой добави, че тази седмица се провежда операция по отношение на ползването на каски за мотористите и колани на водачите на автомобили, както и за детски обезопасителни столчета. Акцията ще продължи до 18-ти март. Според комисар Стратиев все още обаче културата на българските шофьори е на ниско ниво. Той призова водачите за контрол над скоростта на пътя и обясни, че основните причини за инциденти при мотористите са както несъобразената скорост, така и предприемането на рискови маневри на пътя.", "date": "2018.03.13", "title": "Алекси Стратиев, експерт по пътна безопасност: Водачите да не прибързват със смяната на зимните гуми, въпреки високите температури от последните дни"}
{"url": "http://www.focus-news.net/news/2018/03/13/2498842/veliko-tarnovo-s-16-sm-se-e-povishilo-nivoto-na-reka-dunav-pri-svishtov.html", "text": "С 16 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката там е 531 см. Температурата на водата e 5.4 градуса. Облачно ще е времето над българския участък на Дунав днес. Валежите от дъжд, които започнаха през нощта, ще спрат в следобедните часове. От запад, привечер, ще започне разкъсване на облачността. Ще духа временно силен вятър, отново от запад. Максималните температури ще са между 10° и 15°.", "date": "2018.03.13", "title": "Велико Търново: С 16 см се е повишило нивото на река Дунав при Свищов"}
{"url": "http://www.focus-news.net/news/2018/03/13/2498841/blagoevgrad-kolona-ot-avtomobili-se-e-obrazuvala-na-parvoklasen-pat-e-79-v-kresnenskoto-defile.html", "text": "Колони от автомобили са образували на първокласен път Е-79 в Кресненското дефиле. Това каза за Радио „Фокус“- Пирин дежурният служител в Областно пътно управление- Благоевград. Движението и в двете посоки временно е било спряно, тъй като ТИР е катастрофирал в района и е затворил напълно движението. След инцидента автомобилите са изчаквали на място, тъй като няма обходен маршрут. Преди половин час движението е пуснато и в двете посоки, но се е образувала колона от автомобили.\r\nЛора КАЛЧЕВА", "date": "2018.03.13", "title": "Благоевград: Колонa от автомобили сe e образувалa на първокласен път Е-79 в Кресненското дефиле"}
{"url": "http://www.focus-news.net/news/2018/03/13/2498811/izpalnitelnoto-byuro-na-bsp-shte-provede-izneseno-zasedanie-v-grad-bregovo.html", "text": "Изпълнителното бюро на БСП ще проведе изнесено заседание в град Брегово. Това съобщиха от пресцентъра на Националния съвет на БСП. \r\nМежду 12.10 ч. - 13.00 ч., членовете ще се срещнат с кмета на града инж. Милчо Лалов на дигата на река  Тимок.  \r\nМежду 13.00 - 16.00 ч. – ще се проведе заседание на Изпълнителното бюро в залата на социалния патронаж. На него ще присъстват членовете  на ръководството, народни представители, кметът на общината, общинските съветници, председателят на ОблС на БСП и ИБ на БСП Брегово. \r\nОт 16.00 ч., лидерът на БСП Корнелия Нинова и народни представители ще проведат работна среща с кмета на общината. Между 16.30 - 17.30 ч. Корнелия Нинова ще се срещне с граждани от общината в  залата на общинска администрация.", "date": "2018.03.13", "title": "Изпълнителното бюро на БСП ще проведе изнесено заседание в град Брегово"}
{"url": "http://www.focus-news.net/news/2018/03/13/2498843/odobriha-popravka-na-predsedatelya-na-grupata-na-bsp-v-sos-kaloyan-pargov-otnosno-pravilata-za-priem-na-detsa-v-yaslite.html", "text": "Броят на децата със специални образователни потребности с намален слух за прием в Детска ясла №35 няма да бъде ограничаван до 3 за всяка група. Това стана по предложение на председателя на групата на БСП в (Столичния общински съвет) СОС Калоян Паргов, който е и заместник-председател на Комисията по образование, култура, наука и културно многообразие. Това съобщиха от ГС на БСП - София. На редовното заседание на комисията първа точка от дневния ред беше именно гласуване на Доклад относно приемане на проект на Правила за приемане на деца в общинските самостоятелни детски ясли на територията на Столична община. В Раздел II на Правилата, в точка \"Класиране\" вносителите бяха заложили ограничение на броя на децата с намален слух до три за всяка група в Детска ясла №35. \r\n\"А какво ще се случи, ако за някоя от групите кандидатстват 4 деца? Как ще обясним на родителите на отпадналото дете, че правилата за приемане на деца в общинските самостоятелни детски ясли на територията на Столична община не позволяват в групата да има повече от 3 деца с намален слух, попита Калоян Паргов. - Ограничението специално за Детска ясла №35 трябва да отпадне, тъй като реално нищо не налага то да съществува\". \r\nПредложението на Калоян Паргов беше гласувано единодушно от всички членове на Комисията по образование, култура, наука и културно многообразие и с тази поправка беше приет докладът за Правила за приемане на деца в общинските самостоятелни детски ясли на територията на Столична община.", "date": "2018.03.13", "title": "Одобриха поправка на председателя на групата на БСП в СОС Калоян Паргов относно правилата за прием на деца в яслите"}
{"url": "http://www.focus-news.net/news/2018/03/13/2498848/evrodeputatat-ot-gerbenp-eva-maydel-ne-priemayte-polzite-ot-es-za-dadenost.html", "text": "Българският евродепутат Ева Майдел посрещна официално над 1000 стажанти, започващи работа в Европейските институции в Брюксел. Церемонията се състоя на 12 март 2018 г. в пленарна зала на Европейския парламент и в откриването заедно с Ева Майдел участва Европейския комисар по образованието, културата, младежта и спорта Тибор Наврачич. Това съобщиха от пресцентъра на ПП ГЕРБ.\r\n„В следващите месеци вие ще бъдете най-добрите посланици на Европа. Вашите инициативи и връзката с вашите страни ще ни помогнат да намерим нови и по-добри идеи при правенето на Европейски политики.“, окуражи стажантите Ева Майдел в речта си.\r\nВ адреса си към стажантите, българския евродепутат призна, че техният випуск съвпада с важни стъпки, които ЕС предстои да предприеме - намирането на решения по започналия дебат за бъдещето на Европа, рамката на бъдещите отношения с Обединеното Кралство и приемането на оставащото законодателство преди края на мандата на институциите през 2019г. \r\n„Вие сте поколението, което е усетило реалните резултати от работата на Европейските институции - свободата да пътувате, учите и работите навсякъде в Европа. Не приемайте ползите от ЕС за даденост. Защитавайте ги с работата си и говорете за успехите.“ апелира Ева Майдел.                              \r\nЗа четвърта поредна годна Ева Майдел е поканена да открие конференцията и да приветства младите професионалисти от цяла Европа. Два пъти годишно, Европейските институции приемат стажанти в редовните си платени стажантски програми със срок до 5 месеца. Селекцията на стажантите от всички държави-членки става със стриктна процедура, а първоначалния брой на кандидатите надвишава 15 000. Обикновено, профила на кандидатите е завършили студенти или студенти в последен курс от всякакви специалности, владеещи добре един от основните езици на Европейските институции.", "date": "2018.03.13", "title": "Евродепутатът от ГЕРБ/ЕНП Ева Майдел: Не приемайте ползите от ЕС за даденост"}
{"url": "http://www.focus-news.net/news/2018/03/13/2498849/kyustendil-vazstanoveno-e-dvizhenieto-po-pat-ii-62-kyustendil-dupnitsa-v-uchastaka-novi-chiflik-nevestino.html", "text": "Възстановено е движението по път II-62 Кюстендил – Дупница в участъка Нови Чифлик – Невестино. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.13", "title": "Кюстендил: Възстановено е движението по път II-62 Кюстендил – Дупница в участъка Нови Чифлик – Невестино"}
{"url": "http://www.focus-news.net/news/2018/03/13/2498850/burgas-mokri-sa-patishtata-v-oblastta-zaradi-prevalyavaniya-ot-dazhd.html", "text": "Мокри са пътищата в област Бургас заради превалявания от дъжд, съобщи за Радио „Фокус“-Бургас дежурният в Областно пътно управление-Бургас. Условията за пътуване за добри. Температурите на въздуха са положителни. Движението се извършва с нормална интензивност.\r\nВ Бургас пътищата също са мокри. Движението е по-натоварено по централните улици и булеварди. До 20 март отсечката от ул. „Петко Задгорски“ до бл. 65 в к-с „Изгрев“ е въведена временна организация на движението на превозни средства заради ВиК ремонт. До 1 май по ул. „Даме Груев“, в участъка от ул. „Лазар Маджаров“ до надлез „Даме Груев“, е въведена временна организация на движението на превозни средства заради ремонт. По основните пътните артерии се извършват кърпежи на дупки вследствие на снеговалежите от миналата седмица.\r\nМария РУСЕВА", "date": "2018.03.13", "title": "Бургас: Мокри са пътищата в областта заради превалявания от дъжд"}
{"url": "http://www.focus-news.net/news/2018/03/13/2498851/pregled-na-osnovnite-temi-vav-varnenskiya-pechat.html", "text": "„Бизнесът обещава с 20% по-високи заплати“, е заглавие от първа страница в днешния брой на варненския вестник „Черно море“. Средно с 20% по-високи заплати за сезонните работници това лято обещават хотелиери. Въпреки това обаче кризата за качествени кадри се задълбочава. По данни на Агенцията по заетостта миналата година в сферата на туризма са „внесени“ близо 3 500 сезонни работници, предимно от Украйна, Молдова и Русия. Тази година очакванията са за ръст. Глад за опитни служители има за всички позиции в хотели и ресторанти. „Стартира записването за Варненския карнавал“, допълва изданието. От вчера стартира приемането на заявки за участие във Варненския карнавал. Граждани и организации могат да подават документи до 17 април. Четвъртото издание на възродения „Празник на маската, маскарадния и сценичния костюм и народната носия – Варненския карнавал“ ще се проведе на 28 април. Организатори на събитието са общинските дирекции „Култура и дуȁовно развитие“ и „Образование и младежки дейности“. „Уточняват детайли около посещението на президента Реджеп Ердоган“, информира още изданието. Кметът на Варна Иван Портних се срещна с посланика на Република Турция Хасан Улусой, който бе придружаван от Генералния консул на Република Турция в Бургас Нурай Иньонтепе. По време на разговорите бе обсъдено предстоящото посещение на президента Реджеп Таип Ердоган във Варна, планирано за 26 март т.г. Хасан Улусой припомни, че това ще бъде втората визита на турския президент в морската столица. През 2012 г. в качеството си на премиер Реджеп Ердоган участва в тристранна среща в резиденция „Евксиноград“ с премиера Бойко Борисов и шейх Хамад бин Джасим Ал-Тани, премиер на Катар. „Впрягат и изкуствения интелект да отсява фалшивите новини“, четем още в броя. От нас самите до голяма степен зависи доколко уязвим ще бъде личния ни  живот на базата на информацията, която сме публикували за себе си в социалните мрежи. Това стана ясно от разговор с Юлиян Сапунджиев и Георги Христов. IT специалистите от Варна бяха гости в сутрешния блок на тв „Черно море“ „Утро в нашия град“ с водещ Магдалена Петрова. „Общо 25 години затвор за убийците на таксиметровия шофьор край Каменар“, е друга тема в изданието. Състав на Варненския окръжен съд призна Ренета К. и Космас К. за виновни за грабеж, придружен с убийство в съучастие на таксиметров шофьор в местността Пчелина край Каменар. Двамата получиха присъди „лишаване от свобода“. Ренета К. бе осъдена на 18 години лишаване от свобода при първоначално строг режим. Заради условията на съкратено съдебно следствие наказанието бе редуцирано с една трета и подсъдимата ще изтърпи наказание лишаване от свобода за срок от 12 години при първоначално строг режим. Космас К. получи осъдителна присъда в размер на 20 години, като наказанието бе редуцирано с една трета заради съкратено съдебно следствие. В рубриката „Непознатата история“ вестникът разказва за Донка Ушлинова – единствената българка, удостоена с четири ордена „За храброст“.", "date": "2018.03.13", "title": "Преглед на основните теми във варненския печат"}
{"url": "http://www.focus-news.net/news/2018/03/13/2498852/zam-kmetat-na-karlovo-stoyo-karagenski-ezhednevno-poluchavame-informatsiya-za-sastoyanieto-na-yazovirite-i-rekite.html", "text": "В Oбщина Карлово ежедневно се получава информация за състоянието на язовирите и реките. Това съобщи за Радио „Фокус”-Пловдив зам. -кметът Стойо Карагенски.  Само един от общо 10-те язовира на територията на областта е бил с високи води над 50%, но са били взети незабавно мерки. „Нивата на всички останали са под 50%”, каза Карагенски. „Река Стряма наистина е пълноводна, но проблемите отиват към средното и долното течение на реката”, добави Карагенски. По думите му няма информация от кметове на селища за излизания от коритата на реките. „Всяка година за всяко едно от кметствата в бюджета се гласуват средства за почистване на речни корита и канали, но по мнение на някои от кметовете тези средства са недостатъчни”, каза още зам.-кметът.\r\nОбщината получава и сведения за нивото на язовир Домлян, който също е на територията и, но се стопанисва от държавна институция. Количеството вода в него е около 28 млн. куб. метра. „Засега няма реална опасност и да се надяваме, че ще е така и в бъдеще”, каза още Стойо Карагенски.\r\nЦветана ТОНЧЕВА", "date": "2018.03.13", "title": "Зам.-кметът на Карлово Стойо Карагенски: Ежедневно получаваме информация за състоянието на язовирите и реките"}
{"url": "http://www.focus-news.net/news/2018/03/13/2498840/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Свищовска община бе една от най-пострадалите от лошото време във Великотърновска област. Обилните снеговалежи доведоха до сериозни проблеми, но благодарение на адекватната реакция на отговорните структури и институции, те бяха навременно отстранени. В минутите на днешното издание на предаването „Добре дошли в Свищов“ на Радио „Фокус“ – Велико Търново кметът на Общината Генчо Генчев ще обобщи как именно местната администрация се справи  с проблемите. И още преди броени дни стана ясно, че до две години община Свищов ще разполага с център, в който ще се предоставя 24 часова социална услуга, насочена към грижата за възрастни и хора с увреждания. От къде е дошла идеята за изграждането на подобна структура, кога и как се очаква да започне реализацията й и на кого ще помага новата социална услуга ще ни обясни зам.-кмета на Община Свищов Анелия Димитрова. Ще Ви представим и информация за това как премина историческото състезание „Моята България“, което се проведе в крайдунавския град.\r\nБъдете в компанията на Радио „Фокус“. Водещ днес  е Луиза Транчева. Номерът за връзка със студиото е 0885 303 375.", "date": "2018.03.13", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/03/13/2498847/sport-hyon-chun-se-klasira-za-sledvashtiya-krag-na-turnira-indian-uels.html", "text": "Хьон Чун се наложи над чешкия тенисист Томаш Бердих с 6:4, 6:4 в двубой от трети кръг на турнира Индиън Уелс. В следващия етап на състезанието южнокореецът ще играе срещу Пабло Куевас, който отстрани австриеца Доминик Тийм с 6:3, 4:6, 2:4 в мач от същия кръг. \r\nАко успее да победи Куевас, за първи път в кариерата си Чун ще се класира за четвъртфинал на турнир от сериите „Мастърс“. Негов съперник там ще бъде победителят от двубоя Роджър Федерер-Жереми Шарди.", "date": "2018.03.13", "title": "Спорт: Хьон Чун се класира за следващия кръг на турнира Индиън Уелс"}
{"url": "http://www.focus-news.net/news/2018/03/13/2498853/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за възникналия пожар в Музея на социалистическите автомобили в Пещера, при който бяха нанесени селиозни материални щети. От собственика на музея Динко Кушев ще научим повече за причините и за версията, по която работят разследващите. В Пещера се проведе обучение по комуникация сред членовете на Съвета за младежка политика. Как премина проявата и на какво ниво общуват млодите хора ще коментираме с Александър Иванов, председател на Съвета. В предаването ще научим повече и за дейността на читалище „Зора“ в село Радилово през изминалата и през настоящата година, както и за това какви са планираните инициативи и прояви на културната институция.  Телефоните за връзка със студиото са 0885 606692 и 034 420020.", "date": "2018.03.13", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/03/13/2498844/afp-turskata-armiya-e-obgradila-siriyskiya-grad-afrin.html", "text": "Турската армия и съюзниците й сред сирийските бунтовници обградиха разположения в северната част на страната град Африн, контролиран от кюрдските милиции, предава AFP.\r\nВ краткото изявление от военните на Анкара се посочва, че сирийският град е обграден още в понеделник, без да се привеждат допълнителни подробности. Тереза Герова", "date": "2018.03.13", "title": "AFP: Турската армия е обградила сирийския град Африн"}
{"url": "http://www.focus-news.net/news/2018/03/13/2498827/ekathimerini-pregovorite-mezhdu-gartsiya-i-makedoniya-za-razreshavane-na-spora-za-imeto-se-zabavyat.html", "text": "След силния старт преговорите между Гърция и Македония (в източника – БЮРМ) за разрешаване на спора за името се забавиха значително, тъй като Атина очаква значителни отстъпки от Скопие по ключовото искане за промяна на конституцията, пише Василис Недос в статия за електронното издание Ekathimerini.\r\nМиналата седмица министърът на външните работи на Гърция Никос Кодзиас трябваше да посети Скопие, но спадът в инерцията на преговорите отложи пътуването му за неопределено време, уверен е Недос, като допълва, че през настоящата седмица първият дипломат на Атина ще пътува до Бостън, САЩ. Но различията, които делят представителите на двете държави, може в крайна сметка да създадат условия, в които посещението на Кодзиас да не се осъществи през месец март. Когато обаче то се случи, ще бъде с първия за последните 12 г. директен полет между Атина и Скопие. \r\nМеждувременно дипломатите ще следят отблизо планирано посещение в Скопие на помощник-държавния секретар по въпросите на Европа и Евразия Уес Мичъл, който в четвъртък ще направи визита и в Атина.\r\nВ изявление, публикувано преди неговото пътуване, Държавният департамент обяви, че Мичъл ще потвърди подкрепата на САЩ за „евроатлантическите стремежи\" на Македония и за „продължаващите преговори с Гърция\".\r\nМакар Македония да е изпълнила обещанията си да направи символични промени - като например промяната на имената на международното летище в Скопие и ключовата магистрала, гръцките власти са загрижени за липсата на промяна по същество.\r\nНепрекъснатият отказ на премиера на Македония Зоран Заев да обмисли преразглеждане на конституцията на страната му само подклажда опасенията на Атина. Вместо това ръководителят на кабинета в Скопие настоява за изготвянето на международен договор, като отбелязва, че във всеки случай неговото правителство няма необходимото парламентарно мнозинство, за да прокара конституционни промени.\r\nГръцки официални представители твърдят, че Заев може да убеди допълнителни депутати да гласуват за конституционна реформа.\r\nЩо се отнася до основния въпрос, по отношение на промяната в името на Македония, двете страни изглежда са на път да постигнат компромис в преговорите, водени под егидата на ООН. Все още обаче перспективите за големи отстъпки подхранват обществени протести и в двете страни.\r\nВ понеделник Кодзиас бе в Букурещ за разговори с румънските и българските си колеги Теодор Мелескану и Екатерина Захариева. Първият дипломат на Атина потвърди подкрепата на Гърция за кандидатурите на Румъния и България за присъединяване към Шенгенското пространство.Тереза Герова", "date": "2018.03.13", "title": "Ekathimerini: Преговорите между Гърция и Македония за разрешаване на спора за името се забавят"}
{"url": "http://www.focus-news.net/news/2018/03/13/2498856/pazardzhik-natovareno-e-dvizhenieto-po-patya-pazardzhik-panagyurishte.html", "text": "Натоварено е движението по пътя Пазарджик-Панагюрище, предаде репортер на Радио „Фокус“ – Пазарджик. Патрул на „Пътна полиция“ е разположен на разклона за село Драгор след затвора в града. Пътните настилки са мокри, на места хлъзгави. Повече автомобили се движат в посока Пазарджик. На входа и на изхода на село Попинци има видеонаблюдение. Водачите трябва да бъдат внимателни за поредицата опасни завои след село Левски, където се налага намаляване на скоростта.\r\nАлбена ЖИЛЕКОВА", "date": "2018.03.13", "title": "Пазарджик: Натоварено е движението по пътя Пазарджик-Панагюрище"}
{"url": "http://www.focus-news.net/news/2018/03/13/2498855/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Нормално натоварен е трафикът по автомагистрала „Струма“ и главен път Е-79 в Благоевградска област. Пътните настилки са мокри и хлъзгави, а по усойните и планински райони – мокри, частично заледени и обработени. Това съобщи за Радио „Фокус“ – Пирин дежурният служител в Областно пътно управление – Благоевград. По високите и усойни места мокри. В региона няма затворени пътища. Проход Предела е отворен за преминаването на всички видове моторни превозни средства.  Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.13", "title": "Благоевград: Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/03/13/2498857/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.03.13", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/13/2498854/prof-nikolay-ovcharov-proektat-misiya-balgariya-shte-populyarizira-balgarskata-istoriya-v-razlichni-tochki-na-sveta.html", "text": "Проектът „Мисия България“ ще популяризира българската история в различни точки на света. Това каза за предаването \"Добро утро, България\" на Радио „Фокус“ археологът проф. Николай Овчаров, по повод инициативата, която ще намери трибуна в десет държави. Обиколката започва на 17 март в Кишинев и ще продължи до 31 май. Проектът „Мисия България” е част от комуникационния план на Министерството на външните работи за Българското председателство, добави още той и обясни, че целта е популяризиране на българското културно-историческо наследство. \"Целта е, когато България председателства Съвета на ЕС да излезем извън страната, като  обиколим градове и столици, за да разкажем за българската история. Вече има цялостна програма по проекта. Наистина много тежка програма. Буквално за малко повече от два месеца, ние трябва да обиколим десет страни, на няколко тура. Сега започваме с първия, с посещение в Кишинев, после пътуваме през Москва за Екатеринбург в Русия, където ще говорим за значението на кирилицата и българския принос за формиране на руската държава, руската нация и нейната култура\", каза проф. Николай Овчаров. Той уточни, че сред държавите, които „Мисия България“ ще посети са: Армения, Белгия, Китай, Гърция и Кипър. Историческият тур ще завърши с три столици-Любляна, Будапеща и Братислава. Фокусът на лекциите e насочен към историята на българските земи от дълбока древност до финала на средновековната ни държава края на XIV, която със своята саможертва спасява Европа, допълни Овчаров.", "date": "2018.03.13", "title": "Проф. Николай Овчаров: Проектът „Мисия България“ ще популяризира българската история в различни точки на света"}
{"url": "http://www.focus-news.net/news/2018/03/13/2498859/milorad-dodik-shte-se-protivopostavya-na-sasht-i-rusiya-ako-te-deystvat-v-razrez-s-interesite-na-republika-srabska.html", "text": "Президентът на Република Сръбска Милорад Додик увери, че ще се противопостави на САЩ и Русия, ако те действат в разрез с интересите на страната му, отбелязва белградското електронно издание Srbija Danas. \r\n„Не съм против тях, независимо, че не винаги ми харесва това, което правят – както и на много други по света. Но също така не съм готов на покорство към техните служители, посланици, които идват тук“, за да наложат послушание на страната, подчерта Додик, като същевременно увери, че ако Москва и Вашингтон се опитат да направят нещо, което е извън интересите на Република Сръбска, той ще се противопостави на действията им. Как точно обаче Додик не уточни. Тереза Герова", "date": "2018.03.13", "title": "Милорад Додик: Ще се противопоставя на САЩ и Русия, ако те действат в разрез с интересите на Република Сръбска"}
{"url": "http://www.focus-news.net/news/2018/03/13/2498860/pazardzhik-edin-chovek-e-zaginal-a-drugi-dvama-sa-seriozno-raneni-sled-katastrofa-v-blizost-do-nadleza-za-selo-glavinitsa.html", "text": "Един е загинал, а други двама са сериозно ранени в резултат на катастрофа, съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. Той обясни, че инцидентът е станал снощи около 19.00 часа в близост до надлеза за пазарджишкото село Главиница. „45-годишен въж от пазарджишкото село Динката управлявал товарен влекач „ДАФ“ с ремарке, превозващо едрогабаритна техника. Мъжът спрял поради авария в автокомпозицията, като включил аварийни светлини и отишъл в задната част на ремаркето да провери състоянието на товара. Тогава бил блъснат от микробус „Рено“ управляван от 73-годишен мъж от Ихтиман, като след това бусът се ударил в композицията. В резултат на това възрастният водач на микробуса е починал. Съпругата му на 70г., която пътувала с него и шофьора на камиона са настанени в МБАЛ-Пазарджик с различни травми и наранявания. Мъжът е с черепно-мозъчна травма и с опасност за живота“, допълни Стоянов. Той каза също, че на местопроизшествието е извършен оглед. Изясняват се причините довели до тежкия инцидент, образувано е дознание.\r\nВаня НИКОЛОВА", "date": "2018.03.13", "title": "Пазарджик: Един човек е загинал, а други двама са сериозно ранени след катастрофа в близост до надлеза за село Главиница"}
{"url": "http://www.focus-news.net/news/2018/03/13/2498861/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В отделни части на Хърватия е обявено бедствено положение заради повишените нива на водите на реките, отбелязва скопското електронно издание „Локално“.\r\nБедствено положение е обявено в Хърватска Костайница, където придошлите води на река Уна са предизвикали наводнения. В сутрешните часове на деня нивата на река Корана в участъка й при Карловац бе на 779 сантиметра, с тенденция за увеличаване със сантиметър на час. \r\nПовишено е и нивото на река Купа.\r\nЗаради наводненията са въведени забрани за движение по редица пътища в района, предупреждават от редакцията.\r\n***  След силния старт преговорите между Гърция и Македония (в източника – БЮРМ) за разрешаване на спора за името се забавиха значително, тъй като Атина очаква значителни отстъпки от Скопие по ключовото искане за промяна на конституцията, пише Василис Недос в статия за електронното издание Ekathimerini.\r\nМиналата седмица министърът на външните работи на Гърция Никос Кодзиас трябваше да посети Скопие, но спадът в инерцията на преговорите отложи пътуването му за неопределено време, уверен е Недос, като допълва, че през настоящата седмица първият дипломат на Атина ще пътува до Бостън, САЩ. Но различията, които делят представителите на двете държави, може в крайна сметка да създадат условия, в които посещението на Кодзиас да не се осъществи през месец март. Когато обаче то се случи, ще бъде с първия за последните 12 г. директен полет между Атина и Скопие. \r\nМеждувременно дипломатите ще следят отблизо планирано посещение в Скопие на помощник-държавния секретар по въпросите на Европа и Евразия Уес Мичъл, който в четвъртък ще направи визита и в Атина.\r\nВ изявление, публикувано преди неговото пътуване, Държавният департамент обяви, че Мичъл ще потвърди подкрепата на САЩ за „евроатлантическите стремежи\" на Македония и за „продължаващите преговори с Гърция\".\r\nМакар Македония да е изпълнила обещанията си да направи символични промени - като например промяната на имената на международното летище в Скопие и ключовата магистрала, гръцките власти са загрижени за липсата на промяна по същество.\r\nНепрекъснатият отказ на премиера на Македония Зоран Заев да обмисли преразглеждане на конституцията на страната му само подклажда опасенията на Атина. Вместо това ръководителят на кабинета в Скопие настоява за изготвянето на международен договор, като отбелязва, че във всеки случай неговото правителство няма необходимото парламентарно мнозинство, за да прокара конституционни промени.\r\nГръцки официални представители твърдят, че Заев може да убеди допълнителни депутати да гласуват за конституционна реформа.\r\nЩо се отнася до основния въпрос, по отношение на промяната в името на Македония, двете страни изглежда са на път да постигнат компромис в преговорите, водени под егидата на ООН. Все още обаче перспективите за големи отстъпки подхранват обществени протести и в двете страни.\r\nВ понеделник Кодзиас бе в Букурещ за разговори с румънските и българските си колеги Теодор Мелескану и Екатерина Захариева. Първият дипломат на Атина потвърди подкрепата на Гърция за кандидатурите на Румъния и България за присъединяване към Шенгенското пространство.\r\n*** Турция изпрати на Германия дипломатическа нота във връзка със сериа атаки срещу джамии и културни асоциации в страната, съобщава вестник Hurriyet.\r\n„Нашето външно министерство привика германския посланик в Анкара. Беше му предадено необходимото предупреждение, изпратена е и нота\", поясни вицепремиерът и говорител на правителството Бекир Боздаг след заседание на кабинета в Анкара.\r\nТой добави, че Турция ще продължи да наблюдава отблизо развитието на ситуацията в Германия. Боздаг също призова властите във ФРГ да предприемат „незабавни“ действия срещу „терористичните“ атаки, насочени срещу турската общност в страната.\r\n„Германското правителство и неговите сили за сигурност носят основната отговорност за безопасността на турските граждани и други мюсюлмани, живеещи в Германия\", подчерта Боздаг.\r\nНа 9 март в Германия бяха извършени нападения срещу две джамии и турска културна асоциация, припомнят от редакцията.\r\n*** Президентът на Република Сръбска Милорад Додик увери, че ще се противопостави на САЩ и Русия, ако те действат в разрез с интересите на страната му, отбелязва белградското електронно издание Srbija Danas. \r\n„Не съм против тях, независимо, че не винаги ми харесва това, което правят – както и на много други по света. Но също така не съм готов на покорство към техните служители, посланици, които идват тук“, за да наложат послушание на страната, подчерта Додик, като същевременно увери, че ако Москва и Вашингтон се опитат да направят нещо, което е извън интересите на Република Сръбска, той ще се противопостави на действията им. Как точно обаче Додик не уточни.\r\n***", "date": "2018.03.13", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/03/13/2498862/ministar-tsetska-tsacheva-svikva-saveta-po-sadebna-reforma-na-14-mart.html", "text": "Министърът на правосъдието Цецка Цачева свика заседание на Съвета по прилагане на Актуализираната стратегия за продължаване на реформата в съдебната система. Това съобщиха от пресцентъра на министерството.\r\nДневният ред на заседанието, което ще се проведе на 14 март в Министерството на правосъдието, включва: обсъждане на предварителна оценка на въздействието на проекта на Закон за отклоняване от наказателно производство и налагане на възпитателни мерки на непълнолетни лица; обсъждане на изпълнението на препоръките на Европейската комисия от доклада за напредъка на България по Механизма за сътрудничество и оценка от януари 2017 г. и приемане на отчет за работата на Съвета по прилагане на Актуализираната стратегия за продължаване на реформата в съдебната система за  2017 г.\r\nМатериалите от заседанието ще бъдат публикувани на интернет страницата на Министерство на правосъдието: http://www.mjs.bg/2147.", "date": "2018.03.13", "title": "Министър Цецка Цачева свиква Съвета по съдебна реформа на 14 март"}
{"url": "http://www.focus-news.net/news/2018/03/13/2498845/vidin-s-okolo-30-m-se-e-uvelichil-razlivat-na-reka-deleynska-pri-s-inovo.html", "text": "По отношение на река Делейнска при с. Иново не се наблюдава съществена промяна, има леко покачване на нивото на реката с около 4 см., увеличаване на разлива с около 30 м и разширяване на пробива с около 1 м, което не представлява заплаха за населеното място. (Разстоянието от разлива до края на разораната нива преди пътя е над 400 м.). Това съобщиха от пресцентъра на Община Видин. Нивото на водата в старото корито на р. Тополовец до с. Градец се е повишило незначително и не представлява опасност за къщите и стопанските сгради в близост до коритото на реката.\r\nГлавния канал за прием на скатни води до с. Буковец е без промяна за последните 24 часа. Обстановката е нормализирана. Нивото на водата в корекцията на р. Свети Петър до с. Рупци е понижено до нормални граници и не създава опасност за близките дворове и постройки. Нивото на реките Видбол и Войнишка в гр. Дунавци е нормално и не създава опасност за населеното място. Скатните и подпочвени води в най-високата част на кв. \"Гурково\" са довели до наводняване на мазета на 5 къщи. Предприети са действия за отводняване, но към момента отводняването е неефективно. Високите подпочвени води в кв. \"Нов път\" създават частични проблеми като наводняват някои улици и по-ниски дворове. Предприемат се действия при необходимост за изпомпване на водата от службите на ПБЗН.\r\nВ населените места няма прекъсване на електро- и водоподаването. Към момента няма подадени нови сигнали, свързани с покачване нивото на реките на територията на общината.", "date": "2018.03.13", "title": "Видин: С около 30 м се е увеличил разливът на река Делейнска при с. Иново"}
{"url": "http://www.focus-news.net/news/2018/03/13/2498863/afp-eksploziya-e-raztarsila-konvoya-na-premiera-na-palestinskata-avtonomiya-postradali-sa-sedem-dushi.html", "text": "Седем души са пострадали при експлозия, разтърсила конвоя на министър-председателя на Палестинската автономия Рами Хамдала на влизане в град Газа, предава AFP, като се позовава на източник от силите за сигурност.\r\nПалестинският премиер не е пострадал при взрива. Инцидентът се е случил след влизането на конвоя в града за рядка визита в контролираната от „Хамас“ територия, пояснява източникът на агенцията.Тереза Герова", "date": "2018.03.13", "title": "AFP: Експлозия е разтърсила конвоя на премиера на Палестинската автономия, пострадали са седем души"}
{"url": "http://www.focus-news.net/news/2018/03/13/2498858/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. \r\nЛора КАЛЧЕВА", "date": "2018.03.13", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/03/13/2498864/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „22 млн. евро за млади фермери“. Приемът  по  подмярка 6.1 „Създаване на стопанства  на  млади  фермери„ ще  стартира  до  края  на март,  с  планиран  бюджет 22  000  000  евро,  съобщи министърът на земеделието,  храните  и  горите  Румен Порожанов. Максималният  размер на субсидията за един стопанин ще бъде 25 хил. евро.   Добрата   новина   за младите  земеделци  е,  че 18-месечният срок от първата    регистрация    като производители,  изискуем за  участие  в  приема,  се увеличава на 24 месеца.   Министър  Порожанов коментира,  че  приемът  на заявления  по  подмярката за  развитие  на  селски  туризъм ще бъде отложен за известно  време.  Бюджетът   на   подмярка   6.4.1 „Инвестиции  в  подкрепа на  неземеделски  дейности„  ще  бъде  до  левовата равностойност    на    100 млн. евро.\r\n„КАТ спира за колани,  гледа и на задната седалка“, научаваме от втора страница на изданието. До 18 март е в ход специализирана    полицейска операция  у  нас,  организирана  от   TISPOL. Целта е контрол за използването  на  обезопасителни средства от водачите и пътниците. Операцията се провежда  едновременно  на  територията  на  всички  страни, членки на Европейската мрежа на службите на Пътна полиция. Полицаите  ще  проверяват за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни  столчета  в колите при превозването на деца.  За  колани  ще  се  проверяват и пътниците на задните  седалки  на  автомобилите,  като  нарушителите ще бъдат глобявани.\r\n„25 т са пегматити в горите над Стрелча“, ни информира от трета страница вестника. В късния  следобед  на  11 март РИОСВ-Пазарджик  е  проверила  сигнал  за  нерегламентирано  депонира- не на производствени отпадъци в близост до вододайната  зона  на  Стрелча.  За нарушението  инспекцията е  сигнализирана  от  РУ  на МВР в град Панагюрище. Екип   от   експерти   на РИОСВ,  Басейнова  дирекция    Източнобеломорски район  и  Регионалната  лаборатория  на  ИАОС  в Пазарджик  извърши  оглед  на находище  за  добив  на  пегматити в землището на Стрелча   с   оператор   „Ватия“АД. Проверката  установи,  че  на  насипището за минни отпадъци, в участък    „Мали    кладни дял“, са изсипани около 25 тона  производствени  отпадъци  от  първична  преработка  на  пегматити.  Огледът установи и изтичане на дренажни  води  от  насипището  в  река  Меде  дере. Взети  са  водни  проби  от дренажните  и  повърхностните води преди насипището.  Измерените  моментни показатели  не  индикират замърсяване на повърхностния  воден  обект.", "date": "2018.03.13", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/13/2498865/sofiya-vremenno-e-ogranicheno-dvizhenieto-v-aktivnata-lenta-pri-km-20-ot-am-trakiya-v-posoka-burgas-poradi-remont.html", "text": "Временно е ограничено движението в активната лента, при км 20 от АМ \"Тракия\" в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).\r\nТрафикът се осъществява в изпреварващата лента. Шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "София: Временно е ограничено движението в активната лента, при км 20 от АМ \"Тракия\" в посока Бургас, поради ремонт"}
{"url": "http://www.focus-news.net/news/2018/03/13/2498846/bsp-dolni-chiflik-provadiya-i-devnya-prodalzhavat-podpiskata-sreshtu-sdelkata-s-chez.html", "text": "Народните представителите от “БСП за България” Иван Иванов и Анелия Клисарова продължават със срещите си по повод подписката за спиране на сделката за продажбата на ЧЕЗ България. Те посетиха общините Долни чифлик, Провадия и #Девня. Това съобщиха от пресцентъра на НС на БСП. \"Проблемът с ЧЕЗ е национален проблем и търсим подкрепата на всички български граждани\", коментираха народните представители от левицата. По думите им държавата трябва да има контрол над електроразпределителните дружества, за да осигури защита на обществения интерес. Те имаха възможност да отговарят и на въпроси, свързани с дейността на парламентарната група в Народното събрание.", "date": "2018.03.13", "title": "БСП: Долни чифлик, Провадия и Девня продължават подписката срещу сделката с ЧЕЗ"}
{"url": "http://www.focus-news.net/news/2018/03/13/2498869/haskovo-6-firmi-kandidatstvat-za-remont-na-monumenta-sveta-bogoroditsa.html", "text": "6 фирми са подали документи за участие в обществената поръчка за ремонт на постамента на монумента „Света Богородица“ в Хасково, съобщиха от пресцентъра на Общината. Комисия с председател главния архитект на общината Деляна Панайотова отвори днес пликовете с документите на участниците. Оферти са подали: ”Барин алп” ЕООД, Смолян, “Латстрой” ЕООД, Самоков, “Валдор 60” ООД, Пловдив, “Самострой” ЕООД, Самоков, “Парсек груп” ЕООД, София и ДЗЗД “Ахинора билд”, София. Общата прогнозна стойност на поръчката е 48 127.20 лв. Предвижда се ремонт, анкериране и фигуране на каменната облицовка на постамента.  След като комисията прегледа подадените документи на следващо заседание ще бъдат отворени пликовете с ценовите оферти на участниците в търга", "date": "2018.03.13", "title": "Хасково: 6 фирми кандидатстват за ремонт на монумента „Света Богородица“"}
{"url": "http://www.focus-news.net/news/2018/03/13/2498868/evrodeputatat-momchil-nekov-tryabva-da-ima-ednakvi-subsidii-za-zemedelskite-proizvoditeli-v-es.html", "text": "Земеделските производители от България, Хърватия, Румъния, Полша, Финландия и др. страни са изправени пред сходни предизвикателства, свързани с промяна в климата, борба със все по-устойчиви болести и вредители, трудности при намирането на работна ръка.  За това остава необясним въпросът за разликите в подпомагането и неравните субсидии, които получават. Трябва да има еднакви субсидии, за едно нормално функциониране на единния пазар в Европейския съюз (ЕС). Това заяви снощи евродепутатът от групата на Социалистите и демократите Момчил Неков на извънредно заседание на Комисията по земеделие и развитие на селските райони към Европейския парламент (ЕП) в Стасбург, съобщиха от пресофиса на евродепутата. \r\n„Друг сериозен проблем е разграбването и концентрацията на земя, която е все по-ограничен ресурс. Това е проблем за навлизането на млади и нови фермери. Проблем е и концентрацията на субсидии в ръцете на малко производители. Трябва да се намери успешна формула, която да намери баланса между размера на субсидия и икономическото отражение, например чрез по-голяма подкрепа за производители, които реално създават и поддържат повече работи места в селските райони“, коментира още Момчил Неков.\r\nТой допълни, че европейските производители и потребители в различните части на Европа очакват еднакво качество на продуктите от еднаква марка и опаковка.\r\nКомисията по земеделие и развитие на селските райони към ЕП обсъди доклад относно бъдещето на изхранването и на селското стопанство. Европейският парламент цели приемане на позиция относно бъдещата обща селскостопанска политика и многогодишната финансова рамка. Очаква се това да стане през май тази година, когато и Европейската комисия ще даде своето предложение за бъдещето на бюджета на Европейския съюз.", "date": "2018.03.13", "title": "Евродепутатът Момчил Неков: Трябва да има еднакви субсидии за земеделските производители в ЕС"}
{"url": "http://www.focus-news.net/news/2018/03/13/2498866/pazardzhik-v-rezultat-na-dazhdovete-reka-maritsa-e-povishila-nivoto-si-s-11-sm-pri-grad-belovo.html", "text": "Увеличение в нивата на някои от големите реки се отчита в Пазарджишки регион през последното денонощие, сочи справка в сайта на Националния институт по метеорология и хидрология. В резултат на валежите от дъжд нивото на река Марица при град Белово се е повишило с 11 см, а при Пазарджик с 2 см. Река Чепинска е повишила нивото си при Велинград със 19 см, а река Тополница при село Поибрене е понижила нивото си с 2 см.", "date": "2018.03.13", "title": "Пазарджик: В резултат на дъждовете река Марица е повишила нивото си с 11 см при град Белово"}
{"url": "http://www.focus-news.net/news/2018/03/13/2498871/mrrb-shte-si-partnira-sas-sdruzhenie-balgarski-vrati-prozortsi-i-fasadi-pri-kontrola-varhu-vlaganite-v-stroezhite-produkti.html", "text": "Министерството на регионалното развитие и благоустройството (МРРБ) и Сдружението „Български врати, прозорци и фасади“ ще си сътрудничат в изпълнението на съвместни дейности за повишаване на контрола върху влаганите стъклопакети, прозорци, врати и фасади във финансираните с обществени средства строежи в съответствие с принципите на устойчивото строителство. Това ще стане в резултат на подписано от министър Николай Нанков и председателя на управителния съвет на сдружението Христо Щерев Рамково споразумение за партньорство, съобщиха от пресцентъра на МРРБ. \r\nС изпълнението на предвидените в него дейности трябва да се осигури влагането на строителни продукти в строежите, които съответстват на нормативните изисквания за употребата им. За целта МРРБ в партньорство със сдружението ще разработи изисквания за техническите задания на провежданите от общините обществени поръчки към стъклопакетите, прозорците и вратите, с които да се допълнят Методическите указания за изпълнение на Националната програма за енергийна ефективност на многофамилни жилищни сгради. За тези материали предстои да бъдат обсъдени и проекти на национални изисквания, на нормативни актове и стандарти. По този начин трябва да бъде приложен на практика водещият световен и европейски опит при изпълнението на специфичните строително-монтажни дейности и осъществяване на техния контрол и приемане. \r\nПредвижда се да бъдат организирани и проведени съвместни инициативи, чрез които обществеността и бизнесът да бъдат информирани за предстоящите дейности. Ще бъдат проведени и обучения за националните изисквания и добрите строителни практики и повишаване на квалификацията на проектанти, строители и контролни органи. \r\nПо искане на общините, в качеството им на възложители на обществени поръчки по програмата, ще бъдат правени контролни проверки на влаганите стъклопакети, прозорци, врати, елементи на остъклени фасади и други. Контролът, който цели да провери постигането на проектните изисквания при производителя или доставчика на стъклопакети и прозорци, ще се осъществява по съгласувана с МРРБ процедура на сдружението.", "date": "2018.03.13", "title": "МРРБ ще си партнира със Сдружение „Български врати, прозорци и фасади“ при контрола върху влаганите в строежите продукти"}
{"url": "http://www.focus-news.net/news/2018/03/13/2498875/kyustendil-tarzhestvata-po-sluchay-praznika-kyustendilska-prolet-shte-prodalzhat-na-21-mart.html", "text": "Тържествата по случай празника „Кюстендилска пролет” ще продължат на 21 март от 11.00 часа на площад „Велбъжд”, където ще бъде отслужен молебен за здравето на кюстендилци и ритуал по предаването на символите на града. В празничната програма ще вземат участие квартет „Белканто“ и ансамбъл „Чинари“. Това съобщиха от пресцентъра на Община Кюстендил. За втора година в местността „Хисарлъка” от 13.00 часа ще стартира програмата на новоизградената сцена, част от Късноантичната и средновековна крепост с участието на квартет „Белканто“. Малко по-късно от 14:30 часа на сцена „Хисарлъка” ще се изявят танцови състави от Община Кюстендил. С юбилеен концерт на рок група „Фактор“ ще завършат тържествата по повод избирането на Девойка „Кюстендилска пролет“ 2018 и официалния празник на града. На 21 март от 19.00 часа на площад „Велбъжд”, всички фенове на рок музиката ще имат възможността да чуят на живо любимите на поколения българи песни, изпълнявани от групата.", "date": "2018.03.13", "title": "Кюстендил: Тържествата по случай празника „Кюстендилска пролет” ще продължат на 21 март"}
{"url": "http://www.focus-news.net/news/2018/03/13/2498874/sport-grigor-dimitrov-ostava-chetvarti-v-svetovnata-ranglista.html", "text": "Григор Димитров ще запази четвъртата си позиция в световната ранглиста и през следващата седмица, след като Доминик Тийм приключи участието си на турнира от сериите “Мастърс” в Индиън Уелс заради контузия. Австрийският тенисист единствен можеше да измести българина, но само при условие, че спечели титлата в Индиън Уелс. \r\nПървата ракета на България напусна турнира от сериите „Мастърс“ още на старта, след като допусна загуба с 6:7, 6:4, 3:6 от испанеца Фернандо Вердаско.", "date": "2018.03.13", "title": "Спорт: Григор Димитров остава четвърти в световната ранглиста"}
{"url": "http://www.focus-news.net/news/2018/03/13/2498870/predsedatelyat-na-narodnoto-sabranie-tsveta-karayancheva-shte-prisastva-na-kontserta-po-povod-119-ata-godishnina-ot-rozhdenieto-na-pancho-vladigerov-v-shumen.html", "text": "Председателят на Народното събрание Цвета Караянчева ще присъства на 13 март 2018 г. в Шумен на концерта по повод 119-ата годишнина от рождението на Панчо Владигеров и 25-ата годишнина от основаването на Фондация „Панчо Владигеров”. Това съобщиха от пресцентъра на Народното събрание.\r\nКонцертът на Симфоничния оркестър на Българското национално радио ще започне в 19.00 часа в Драматично-кукления театър„Васил Друмев“. Той ще бъде  под  диригентството на Марк Кадин със солист проф. Минчо Минчев. \r\nСлед края на концерта председателят на парламента Цвета Караянчева ще връчи почетен плакет на Народното събрание на председателя на Фондация „Панчо Владигеров“ проф. Минчо Минчев.", "date": "2018.03.13", "title": "Председателят на Народното събрание Цвета Караянчева ще присъства на концерта по повод 119-ата годишнина от рождението на Панчо Владигеров в Шумен"}
{"url": "http://www.focus-news.net/news/2018/03/13/2498873/narodnoto-sabranie-shte-bade-domakin-na-rabotna-sreshta-diskusiya-po-prioritetni-za-obshtinite-temi-i-zakonodatelni-initsiativi-na-14-mart.html", "text": "Народното събрание ще бъде домакин на работна среща-дискусия по приоритетни за общините теми и законодателни инициативи. Това съобщиха от пресцентъра на Народното събрание.\r\nСъвместният дискусионен форум на Комисията по регионална политика, благоустройство и местно самоуправление, Комисията по вътрешна сигурност и обществен ред, Комисията по околната среда и водите и Националното сдружение на общините в Република България ще се проведе на 14 март 2018 г., от 14.00 часа, в зала „Изток“, пл. „Народно събрание“ 2. \r\nПоканени са да присъстват представители на Министерството на вътрешните работи, Министерството на финансите и Министерството на околната среда и водите.", "date": "2018.03.13", "title": "Народното събрание ще бъде домакин на работна среща-дискусия по приоритетни за общините теми и законодателни инициативи на 14 март"}
{"url": "http://www.focus-news.net/news/2018/03/13/2498879/odmvr-pazardzhik-obrazuvano-e-dosadebno-proizvodstvo-i-sa-naznacheni-pozharo-tehnicheski-ekspertizi-po-sluchay-s-palezh-v-retro-muzeya-na-sotsvozilata-v-peshtera.html", "text": "Образувано е досъдебно производство по случая с възникналия пожар в Ретро музея на социалистическите автомобили в Пещера, съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. Назначени са пожаро-технически експертизи, които да дадат яснота каква е причината за палежа. Още в деня на пожара е извършен оглед, разследването тече под наблюдението на Районната прокуратура в Пещера. Работи се паралелно по всички възможни версии. Разследващите разчитат и на видеонаблюдението в музея, като са предоставени видеозаписи.„Фокус“ припомня, че на 8 март избухна пожар в ретро-музея на социалистическите возила в Пещера. Огънят е засегнал три от експонираните автомобили, старо пиано, компютърна техника. Сигналът за инцидента бе подаден около 20:50 часа на 8 март. Веднага на място са изпратени два екипа огнеборци със специализирани автомобили. Около 23:00 часа пожарът бил напълно изгасен. Спасени са намиращите се вътре стотици различни експонати от времето на социализма.\r\nАлбена ЖИЛЕКОВА", "date": "2018.03.13", "title": "ОДМВР-Пазарджик: Образувано е досъдебно производство и са назначени пожаро-технически експертизи по случай с палеж в Ретро музея на соцвозилата в Пещера"}
{"url": "http://www.focus-news.net/news/2018/03/13/2498878/afp-napadatelyat-na-rezidentsiyata-na-iranskiya-poslanik-vav-viena-e-imal-afinitet-kam-politicheskiya-islyam.html", "text": "Мъжът на 26-годишна възраст, застрелян в неделя вечер, след като нападна охрана в резиденцията на иранския посланик във Виена, е имал „афинитет към политическия ислям\", предава AFP, като се позовава на местните власти. \r\nПредварителните данни  показват, че 26-годишният мъж „очевидно е имал симпатия към политическия ислям\", поясни Михаела Кардеис, ръководител на органите за обществена сигурност, в рамките на пресконференция в австрийската столица. \r\nМатериалът, иззет от дома му, ще бъде допълнително анализиран през следващите дни. Засега няма повече подробности за мотивите на нападението, извършено от австрийски гражданин с египетски произход.\r\nМъжът нападна войника пред резиденцията на иранския посланик точно преди полунощ в неделя (местно време), нанасяйки му няколко прободни рани. Първоначално войникът се е опитал да неутрализира нападателя с лютив спрей, но по-късно произвежда четири изстрела, за да го обезвреди. \r\nСлед инцидента австрийската полиция засили сигурността около всички дипломатически мисии в града.Тереза Герова", "date": "2018.03.13", "title": "AFP: Нападателят на резиденцията на иранския посланик във Виена е имал „афинитет към политическия ислям\""}
{"url": "http://www.focus-news.net/news/2018/03/13/2498881/varna-sformirana-e-mezhduvedomstvena-komisiya-koyato-nablyudava-sastoyanieto-na-yazovir-eleshnitsa-i-yazovirnite-saorazheniya.html", "text": "Сформирана е междуведомствена комисия, която наблюдава състоянието на язовир „Елешница“ и язовирните съоръжения. Това съобщиха за Радио „Фокус“ – Варна от Областна администрация Варна. През последното денонощие от общините на територията на областта няма постъпила информация за регистрирани инциденти или аварии. Продължава да се отчита понижение на водните нива на реките и язовирите.\r\nПо данни на Басейнова дирекция „Черноморски район“ – Варна към 09.30 часа днес яз. ,,Георги Трайков“ /Цонево/ в община Дългопол е спаднал с 2 м спрямо вчера, продължава контролирано изпускане през основен изпускател – 39,4 м3/сек. Понижение на водното ниво се наблюдава и при яз. „Елешница“, който също е на територията на община Дългопол, като продължава контролирано изпускане през основен изпускател – 4,2 м3/сек. В община Долни чифлик – яз. „Долни чифлик“ се изпуска контролируемо, язовирите ,,Горен чифлик“ и ,,Пчелник“ не преливат и към момента не е необходимо изпускането им. В община Провадия няма преливащи язовири. На територията на дирекцията няма постъпили данни за аварийни ситуации и по отношение състоянието на реките. Продължава почистването на речното корито на река Камчия при местност „Пода“, за да се осигури проводимост на реката. По информация от „Напоителни системи“ река Камчия е в коритото си, наблюдават се леки разливи по бермите при местност Пода, където се осъществява почистването.\r\nМарияна ВАЛЕНТИНОВА", "date": "2018.03.13", "title": "Варна: Сформирана е междуведомствена комисия, която наблюдава състоянието на язовир „Елешница“ и язовирните съоръжения"}
{"url": "http://www.focus-news.net/news/2018/03/13/2498877/kmetat-na-stolitsata-yordanka-fandakova-poveche-ot-polovinata-ot-zaetite-v-sofiya-sa-sas-visshe-obrazovanie.html", "text": "В София живеят 19  процента от населението и 21.7 процента от работната сила на страната. В София е регистриран най-високият коефициент на заетост в България сред населението в трудоспособна възраст през 2016 г. – 72.5%, като достига до 89.9% във възрастовата група между 35 и 44 години, Това каза кметът на София Йорданка Фандъкова по време на откриването на Дни на кариерата за осигуряване на стажантски и работни места за млади хора, съобщиха от пресцентъра на Столична община. Подобрява се образователната структура и над половината от заетите са със завършено висше образование и броят и делът им продължават да нарастват за сметка на тези със средно, основно и по-ниско образование, посочи още Фандъкова . София се отличава с най-високата месечна работна заплата сред всички области в България.  \r\nСтоличният кмет Фандъкова поздрави Job Tiger  за организацията и посочи , че изложението  дава възможност както на компаниите, така също на младите хора за пряка комуникация.  Това събитие е най- прекия път между младите хора и компаниите, каза Йорданка Фандъкова .  Все по –сериозно се чувства липсата на работна ръка в отделни сектори. Фактът, че повече от 130 фирми присъстват на изложението показва,че бизнесът оценява тази възможност за пряк контакт с младите хора. За ефективността на събитието говори и и фактът, че повече от 40 000 човека са намерили своята първа работа по време на Дните на кариерата. Йорданка Фандъкова сподели, че Столичната община и общинските дружества са отворени за провеждане на стажове и кани младите хора да започнат своята първа работа в структурите на общината.", "date": "2018.03.13", "title": "Кметът на столицата Йорданка Фандъкова: Повече от половината от заетите в София са със висше образование"}
{"url": "http://www.focus-news.net/news/2018/03/13/2498872/evrodeputatat-momchil-nekov-nyama-da-ima-evropa-na-dve-skorosti-kogato-nyama-i-darzhavi-na-dve-skorosti.html", "text": "Регионите с нисък растеж или ниски доходи не трябва да бъдат възприемани като бреме нито за държавите членки, нито за ЕС. Напротив. Политиката на сближаване има много важна роля в даването, именно на тези региони и техните граждани възможност да станат по-конкурентоспособни и по-проспериращи, от което ще спечелят всички. Поради тази причина силно вярвам, че Политиката на сближаване трябва да се запази в сегашния формат и със сегашния бюджет в новата Многогодишна финансова рамка. Това заяви евродепутатът от групата на Социалистите и демократите Момчил Неков на пленарната сесия в Стасбург по време на обсъждане на доклада за изоставащите региони в ЕС, съобщиха от пресофиса на евродепутата. \r\n„В моята страна продължаваме да виждаме несправедливости и разширяваща се ножица между столицата и почти всички останали региони и градове. За целта е необходимо държавата да застане зад хората в тези региони, като стане гарант и стимулатор за ниско-лихвени кредити и инвестиции в регионите. Инвестиции в цифрова инфраструктура е инвестиция в бъдещето и новите възможности. Макар тези региони да са изпуснали своеобразен индустриален бум, селата и селските райони могат с малко инвестиции да станат живи центрове за сектор „Информационни технологии“, допълни Неков. \r\nСпоред него: „Няма да има Европа на две скорости, когато няма и държави на две скорости“.", "date": "2018.03.13", "title": "Евродепутатът Момчил Неков: Няма да има Европа на две скорости, когато няма и държави на две скорости"}
{"url": "http://www.focus-news.net/news/2018/03/13/2498882/obshtinskite-savetnitsite-ot-gerb-sliven-prodalzhavat-sreshtite-si-s-grazhdani-prez-mesetsite-mart-i-april.html", "text": "Общинските съветниците от ГЕРБ – Сливен продължават срещите си с граждани през месеците март и април. Това съобщиха от пресцентъра на партията. Приемните на представителите на местния парламент преминават при голям интерес. Гражданите на Сливен се обръщат към тях с питания по различни теми. \r\nГрафик на приемните на общинските съветници от ГЕРБ – Сливен за месец март и началото на месец април:\r\n19.03 от 9.30 до 16.30 часа – Димитър Батаков и Галя Вучкова\r\n26.03 от 9.30 до 16.30 часа – Христо Котов и Здравко Костадинов\r\n02.04 от 9.30 до 16.30 часа – Георги Николаев и Силвия Маринова\r\nПриемните ще се провеждат в офиса на ГЕРБ в Сливен на адрес: ул. \"Цар Освободител\" № 17.\r\nПредварително записване - на тел. 044/63 32 23.", "date": "2018.03.13", "title": "Общинските съветниците от ГЕРБ – Сливен продължават срещите си с граждани през месеците март и април"}
{"url": "http://www.focus-news.net/news/2018/03/13/2498884/veliko-tarnovo-124-detsa-i-personala-na-detska-gradina-v-pavlikeni-sa-bili-evakuirani-zaradi-pozhar-nyama-postradali.html", "text": "Пожар е възникнал в детска градина „Слънце“ в Павликени. Сигнал за инцидента е получен около 09.30 часа тази сутрин, съобщи за Радио „Фокус“ – Велико Търново говорителят на Областна дирекция на МВР - Велико Търново Марияна Христова. На място незабавно е бил изпратен екип на Районната пожарна служба в града, а 124-те деца и персонала, които са били в учебното заведение, са евакуирани. Пострадали при инцидента няма. Огънят е обхванал вехтории в помещение, намиращо се в близост до котелното. Към момента пожарът е потушен. Родителите са прибрали децата по домовете им, а сградата се отдимява. Причините за произшествието са в процес на изясняване.\r\nЛуиза ТРАНЧЕВА", "date": "2018.03.13", "title": "Велико Търново: 124 деца и персонала на детска градина в Павликени са били евакуирани заради пожар, няма пострадали"}
{"url": "http://www.focus-news.net/news/2018/03/13/2498886/inzh-filcho-filev-kmet-na-provadiya-nablyudava-se-ponizhenie-v-nivoto-na-reka-ana-dere.html", "text": "Наблюдава се понижение в нивото на река Ана дере, която преминава през територията на община Провадия. Това каза за Радио „Фокус“ – Варна кметът инж. Филчо Филев. В началото на месец март е отчетено повишение на водните нива на реката, но към момента се наблюдава спад. Кметът отбеляза, че към момента обстановката на територията на общината е нормална. „Язовирите са под контрол. Кметовете на населените места, наемателите и концесионерите контролират непрекъснато водните нива. На този етап няма преливащи язовири“, допълни инж. Филчо Филев.\r\nМарияна ВАЛЕНТИНОВА", "date": "2018.03.13", "title": "Инж. Филчо Филев, кмет на Провадия: Наблюдава се понижение в нивото на река Ана дере"}
{"url": "http://www.focus-news.net/news/2018/03/13/2498880/prezidentat-rumen-radev-za-chastnata-ohranitelna-deynost-v-konstitutsiyata-yasno-e-razpisano-che-obshtestveniyat-red-i-natsionalnata-sigurnost-sa-angazhiment-na-izpalnitelnata-vlast.html", "text": "Определени разпоредби от Закона за частната охранителна дейност влизат в противоречие с нашата Конституция. Това каза пред журналисти в Пловдив президентът Румен Радев, предаде репортер на Радио „Фокус”- Пловдив. „В Конституцията ясно е разписано, че общественият ред и националната сигурност са ангажимент на изпълнителната власт, а не на търговци, получили лиценз за частна охранителна дейност”, поясни президентът. \r\n„Абдикирането на държавата от това много важно задължение не е в интерес на българските граждани”, добави Радев. Той даде за пример кметове, които се държат като феодали с населението на селищата, които управляват. „Такъв един кмет вече ще си има и феодална армия, която ще се издържа от държавата, което за мен не е правилно”, каза още президентът Румен Радев.\r\nЦветана ТОНЧЕВА", "date": "2018.03.13", "title": "Президентът Румен Радев за частната охранителна дейност: В Конституцията ясно е разписано, че общественият ред и националната сигурност са ангажимент на изпълнителната власт"}
{"url": "http://www.focus-news.net/news/2018/03/13/2498885/gencho-genchev-kmet-na-svishtov-vapreki-uslozhnenata-zimna-obstanovka-v-regiona-smyatam-che-se-spravihme-dobre-sas-situatsiyata.html", "text": "Въпреки усложнената зимна обстановка в община Свищов през миналата седмица, местната администрация реагира адекватно и се справи с проблемите навременно. Това заяви в предаването „Добре дошли в Свищов“ на Радио „Фокус“ – Велико Търново кметът Генчо Генчев. Крайдунавският регион бе най-засегнатият във Великотърновска област, снежната покривка на места достигна 77 см. Управникът подчерта и, че координацията между отговорните институции е била на много високо ниво. \r\n„Основният проблем беше пътят към село Козловец, чието почистване е отговорност на Агенция „Пътна инфраструктура“, както и останалите пътища към населените места. Въпреки това в третото денонощие общинското ръководство взе нещата в свои ръце с тежковерижна машина се принудихме да влезем ние, да пробием пътя и да  го отворим. На следващия ден вече АПИ го доразшири, защото нямаше как оставим хората без достъп до Свищов“, поясни още управникът. Проблеми е създало и почистването по някои улици в общинския център, тъй на места е имало паркирани автомобили, но все пак, след намесата на служителите от Общинско предприятие „Чистота“ не е имало непроходими участъци.  \r\n„Искам да уверя моите съграждани, че това, което е било необходимо от страна на Общинско предприятие „Чистота“ и на Общинското ръководство, ние се постарахме да го постигнем и да достигнем до всеки дом и всяка къща. Може би дейностите не бяха толкова качествени, но това се получи, защото терените, особено в малките улици, не позволяват навлизането дори и на малка техника“, допълни Генчев . Освен четиринадесетте общински машини, със снегопочистването в Свищов, е била ангажирана и външно наета техника. Тя е била предоставена от земеделски кооперации в региона.\r\nЛуиза ТРАНЧЕВА", "date": "2018.03.13", "title": "Генчо Генчев, кмет на Свищов: Въпреки усложнената зимна обстановка в региона смятам, че се справихме добре със ситуацията"}
{"url": "http://www.focus-news.net/news/2018/03/13/2498867/prezidentat-rumen-radev-posreshtnahme-negovo-sveteyshestvo-patriarh-kiril-kato-duhoven-vodach-toy-izbra-da-si-tragne-kato-politik.html", "text": "Посрещнахме Негово Светейшество патриарх Кирил като духовен водач, той избра да си тръгне като политик. Това каза пред журналисти в Пловдив президентът Румен Радев във връзка със срещата си с руския патриарх, предаде репортер на Радио „Фокус”-Пловдив. „Но аз съм не само президент, аз съм и християнин, затова не вярвам, че неговата цел е била да всее разкол между нашите народи”, каза президентът. По думите му остава въпросът кой се опита да похити общият ни празник за нашето освобождение и да го превърне в повод за разделение и кой експлоатира кризата в нашите отношения. \r\n„Твърдо мога да кажа, че нашата признателност към Русия е тази на свободни хора, които помнят и уважават своята история, но нашата благодарност не е за сметка на нашето достойнство”, добави Румен Радев. По думите му той е отстоял твърдо и ясно тази позиция и по категоричен начин пред българския патриарх и уважавани български митрополити, които са били на срещата. „Като президент няма да ставам заложник на емоциите, а ще работя за възраждането на българо-руските отношения, които други съсипваха в продължение на години и продължават да го правят. Затова предпочитам от тази среща и от това посещение да запазя спомена за хилядите българи на Шипка и за съслужението за нашето Освобождение”, коментира Румен Радев.\r\nПопитан кого има предвид, когато казва, че някои се опитват да съсипват отношенията ни с Русия, Радев отговори, че истерични политикани, демогози и платени анализатори има и в Русия, и в България. „Има среди, които наистина експлоатират кризата в нашите отношения и нямат интерес тя да бъде преодоляна”, добави президентът. Според него не трябва те да имат водеща роля в отношенията ни. „Аз съм президент на Република България и ясно отстоях това на срещата с руския патриарх. За публикуването на записа на руската патриаршия президентът Радев каза, че той е бил публикуван само в частта на изказването на патриарха, а неговите  думи ги е нямало. „Тук става въпрос за политическа режисура и вярвам, че руският патриарх е бил въвлечен в нея, но аз съм убеден, че Москва ще осмисли случилото се”, посочи президентът Румен Радев.\r\nЦветана ТОНЧЕВА", "date": "2018.03.13", "title": "Президентът Румен Радев: Посрещнахме Негово Светейшество патриарх Кирил като духовен водач, той избра да си тръгне като политик"}
{"url": "http://www.focus-news.net/news/2018/03/13/2498892/eso-kani-vsichki-zainteresovani-litsa-da-podavat-oferti-za-protsedura-s-predmet-predostavyane-na-finansovi-uslugi-ot-kreditni-institutsii-za-nuzhdite-na-operatora.html", "text": "„Електроенергиен системен оператор“ (ЕСО) ЕАД кани всички заинтересовани лица да подадат оферти за процедура с предмет: Предоставяне на финансови услуги от кредитни институции за нуждите на \"Електроенергиен системен оператор\" ЕАД. Това съобщиха от ЕСО.\r\nИнформация по процедурата и документацията са достъпни на следните линкове:\r\nЛинк към Агенцията за обществени поръчки:\r\nЛинк към профила на купувача:", "date": "2018.03.13", "title": "ЕСО кани всички заинтересовани лица да подават оферти за процедура с предмет: Предоставяне на финансови услуги от кредитни институции за нуждите на оператора"}
{"url": "http://www.focus-news.net/news/2018/03/13/2498887/afp-palestinskiyat-premier-otmeni-poseshtenieto-si-v-gaza-sled-eksploziya-nasochena-kam-konvoya-mu.html", "text": "Министър-председателят на Палестинската автономия Рами Хамдала отмени планираното си посещение в Газа, след като по-рано във вторник избухна експлозия, насочена към конвоя му, предава AFP, разкри източник от делегацията.\r\nСедем души пострадаха при взрива, разтърсил конвоя на Хамдала на влизане в град Газа.\r\nПалестинският премиер не е сред тях. Инцидентът се случи след влизането на конвоя в града за рядка визита в контролираната от „Хамас“ територия.Тереза Герова", "date": "2018.03.13", "title": "AFP: Палестинският премиер отмени посещението си в Газа след експлозия, насочена към конвоя му"}
{"url": "http://www.focus-news.net/news/2018/03/13/2498883/ues-michal-pomoshtnik-darzhaven-sekretar-na-sasht-za-evropa-i-evraziya-sasht-se-vrashtat-na-balkanite-zaradi-rusiya.html", "text": "След среща с президента на Косово Хашим Тачи в Прищина, помощник-държавният секретар на САЩ за Европа и Евразия Уес Мичъл увери, че в бъдеще страната му ще бъде по-активна в Западните Балкани, предава скопската електронна медия CivilMedia.mk.\r\n„Виждаме, че Русия играе ужасна роля на голяма част от Балканите, подкопавайки демократичните институции. На руснаците им стана ясно, че това не е в техен интерес, нито е в интерес на народите в региона\", подчерта Мичъл на съвместна пресконференция с Хашим Тачи.\r\nАмериканският заместник-помощник държавен секретар заяви, че Косово е важен партньор на САЩ. „Косово има добри отношения със САЩ и те ще се задълбочат допълнително. САЩ иска демократично Косово и мога да ви уверя, че следващите години ще играе активна роля в региона\", увери Мичъл. \r\nСъщевременно той не пропусна да засегне темата за създаването на косовска армия, като подчерта, че „трансформацията на силите за сигурност в редовната армия е неизбежна тенденция“. \r\nПомощник-държавният секретар на САЩ настоя за продължаване на диалога между Белград и Прищина и призова политическото ръководство на Косово да ратифицира споразумението за демаркацията на границата с Черна гора, за да започне процесът на европейска интеграция на най-младата държава на Балканите. \r\nВъв вторник, 13 март, Мичъл ще пристигне в Македония. В навечерието на визитата му македонският министър на външните работи Никола Димитров поясни, че сред основните теми на разговорите в Скопие ще бъде спора за името. От македонска страна, съгласно думите на Димитров, ще бъде поставен и въпросът за членството на страната в НАТО и шансовете това да се случи още през лятото на тази година. Обсъдени ще бъдат и други въпроси в контекста на перспективите на региона. \r\nМичъл пристига в Македония след посещение в Косово, където отправи предупреждения за „деструктивната роля на Русия\" на Балканите, обвинявайки Москва, че подкопава демократичните институции в региона, припомнят от редакцията.Тереза Герова", "date": "2018.03.13", "title": "Уес Мичъл, помощник-държавен секретар на САЩ за Европа и Евразия: САЩ се връщат на Балканите заради Русия"}
{"url": "http://www.focus-news.net/news/2018/03/13/2498895/dha-turskiyat-medzhlis-uzakoni-predizborniya-prezidentski-sayuz-mezhdu-islyamisti-i-natsionalisti.html", "text": "Предизборният Президентски съюз между управляващата Партия на справедливостта и развитието (ПСР) с генерален председател президента Реджеп Тайип Ердоган и Партията на националистическото движение (ПНД) с лидер Девлет Бахчели вече е факт и от формална гледна точка, предаде информационната агенция Догу хабер ажансъ (ДХА). В среднощен парламентарен маратон, приключил чак към 09.45 часа тази сутрин, депутатите приеха пакета от промени в Закона за общите условия за изборите и за избирателните списъци и в някои други закони, свързани с изборите. Чрез този пакет от 26 промени е узаконен и влиза в сила предизборният Президентски съюз. Гласуването в Меджлиса стана под зоркия поглед лично на лидера на ПНД Девлет Бахчели. Дебатите обаче не минаха без остри пререкания и скандали между основната опозиционна Народнорепубликанска партия (НРП) и ПНД. Наложи се намесата на квесторите, които \tнасила изведоха от пленарната зала опозиционен депутат. Поводът бе негово скандално и провокативно напомняне  на предишни критични реплики и оценки именно на Девлет Бахчели към президента Ердоган, посочва още ДХА. Георги Димов", "date": "2018.03.13", "title": "ДХА: Турският Меджлис узакони предизборния Президентски съюз между ислямисти и националисти"}
{"url": "http://www.focus-news.net/news/2018/03/13/2498889/kyustendil-edin-ot-uchastnitsite-v-katastrofata-kray-s-nevestino-e-sas-sachetana-travma-a-drug-s-naranyavaniya-na-gradniya-kosh.html", "text": "Двама души са обслужени от екип на „Спешен център”-Кюстендил, след катастрофата край село Невестино. Това съобщи за Радио „Фокус” – Кюстендил д-р Анелия Георгиева, директор на „Спешен център” – Кюстендил. По думите й единият шофьор е със съчетана травма. Вторият пострадал има наранявания на гръдния кош. Към момента и двамата са настанени за лечение в болницата в Кюстендил.\r\nВенцеслав ИЛЧЕВ", "date": "2018.03.13", "title": "Кюстендил: Един от участниците в катастрофата край с. Невестино е със съчетана травма, а друг - с наранявания на гръдния кош"}
{"url": "http://www.focus-news.net/news/2018/03/13/2498894/krasimira-anastasova-kmet-na-dolni-chiflik-kontrolirat-se-vodoemite-v-obshtinata-ne-sme-imali-krizisni-situatsii-varna.html", "text": "Контролират се водоемите на територията на община Долни чифлик. Това каза за Радио „Фокус“ – Варна кметът Красимира Анастасова. Тя допълни, че където е необходимо,  язовирите се изпускат контролирано. „Установена е връзка със собствениците на частните язовири, които също се следят. Поддържаме връзка и с операторите на язовирните стени. В момента обстановката в общината е нормална“, заяви кметът Красимира Анастасова. По отношение на река Камчия е установено струпване на отпадък под моста, който се намира в района на първокласния път Варна – Бургас. Извършва се почистване от „Напоителни системи“, добави кметът Красимира Анастасова. До момента не е имало кризисни ситуации.\r\nМарияна ВАЛЕНТИНОВА", "date": "2018.03.13", "title": "Красимира Анастасова, кмет на Долни чифлик: Контролират се водоемите в общината, не сме имали кризисни ситуации Варна"}
{"url": "http://www.focus-news.net/news/2018/03/13/2498896/plovdiv-blizo-730-kilograma-tyutyun-bez-balgarski-banderol-sa-izzeti-ot-politsiyata-v-selo-katunitsa.html", "text": "Близо 730 килограма ситно нарязан тютюн без български бандерол са иззели асеновградски полицаи. Контрабандната стока била открита в понеделник, при процесуални и следствени действия на адрес в село Катуница. Това съобщиха от ОДМВР-Пловдив. В районното управление за срок до 24 часа са задържани 62-годишният обитател на имота и двама жители на областния град - 33-годишен мъж и 24-годишна жена. Срещу тримата е образувано досъдебно производство за престъпление по чл. 234, ал.1 от НК. Работата по цялостното документиране на случая продължава разследващ полицай.", "date": "2018.03.13", "title": "Пловдив: Близо 730 килограма тютюн без български бандерол са иззети от полицията в село Катуница"}
{"url": "http://www.focus-news.net/news/2018/03/13/2498897/sport-zapochna-vtoriyat-etap-na-prodazhbata-na-bileti-za-mondial-2018.html", "text": "Във вторник, 13 март, започна вторият етап на продажбата на билети за мачовете от Световното първенство по футбол в Русия, предава информационната агенция TACC.\r\nФеновете може да се сдобият с билети само онлайн, като ги закупят на официалната интернет страница на Международната футболна федерация (ФИФА). Втората фаза на продажбата на билети за Мондиал 2018 ще продължи до 3 април. Налични са билети за всички двубои, с изключение на финала и за срещите на националните отбори на Аржентина и Исландия.\r\nСветовното първенство по футбол ще се проведе от 14 юни до 15 юли в общо 11 града на Русия.Тереза Герова", "date": "2018.03.13", "title": "Спорт: Започна вторият етап на продажбата на билети за Мондиал 2018"}
{"url": "http://www.focus-news.net/news/2018/03/13/2498899/plovdiv-zhena-i-malko-dete-sa-v-bolnitsa-sled-patno-proizshestvie-v-grada.html", "text": "Жена и малко дете са в болница след пътно произшествие вчера в Пловдив. Това съобщиха от ОДМВР-Пловдив. Минути преди 18.00 часа пътни полицаи се отзовали на обаждане на тел. 112 за катастрофа на ул. „Пере Тошев“, където лек автомобил „Рено“ не спрял на знак „стоп“ и бил ударен от лек автомобил „Фолксваген“. Пострадали са 37-годишната шофьорка на първата кола и едногодишно момченце, което пътувало с нея. Зад волана на втория автомобил бил 21-годишен младеж. Алкохолните проби на двамата водачи са отрицателни. Катастрофата е отработена по административен ред.", "date": "2018.03.13", "title": "Пловдив: Жена и малко дете са в болница след пътно произшествие в града"}
{"url": "http://www.focus-news.net/news/2018/03/13/2498888/pazardzhik-vsledstvie-na-pozhara-v-retro-muzeya-na-sotsialisticheskite-avtomobili-v-peshtera-sa-naneseni-seriozni-materialni-shteti-izgoreli-sa-3-ot-kolite.html", "text": "Вследствие на пожара в Ретро музея на социалистическите автомобили в Пещера са нанесени сериозни материални щети, изгорели са 3 от колите, както и и част от лоби бара, съобщи за Радио „Фокус“ – Пазарджик Динко Кушев, собственик на ретро музея. По думите му, на този етап става ясно ,че основната причина за пожара е умишлен палеж, тъй като в хода на разследването са открити 4 туби със запалителна течност, метална тръба с фуния, през която е налята течността, както и специално пробита дупка през вратата на сградата. „Има различни  версии за пожара в музея, но ще изчакаме разследващите да си свърщат работата. Предоставили сме записи от видеонаблюдението в музея. За съжаление, автомобилните експонати вътре не са застраховани, а само сградата. Трите изгорели коли са с тотални щети и няма да могат да бъдат възстановени, но аз разполагам със същите експонати и ще ги възстановим много бързо“, уточни Кушев. Той допълни, че очакванията са до месец щетите да бъдат възстановени и вратите на музея да бъдат отново отворени за посетители.\r\nАлбена ЖИЛЕКОВА", "date": "2018.03.13", "title": "Пазарджик: Вследствие на пожара в Ретро музея на социалистическите автомобили в Пещера са нанесени сериозни материални щети, изгорели са 3 от колите"}
{"url": "http://www.focus-news.net/news/2018/03/13/2498898/stara-zagora-festival-na-maskaradnite-igri-sabira-23-grupi-ot-tsyalata-strana-v-grada.html", "text": "Над 800 участници събира Двадесетото юбилейно издание на Фестивала на маскарадните игри в Стара Загора. Това съобщиха от пресцентъра на Общината. Колоритното множество от кукери, бабугери, арапи, васильовци и др. си дава среща на 18 март в 10.30 часа на площада пред Съдебната палата. \r\nОрганизатори на Фестивала са Община Стара Загора, Регионален исторически музей, Център за подкрепа за личностно развитие, Общество за фолклор и Народно читалище „Николай Лилиев 2005“. \r\nЗа участие в един от най-колоритните и атрактивни фестивали пристигат общо 23 групи от цялата страна. Най-малките участници са от три детски градини от Стара Загора – „Българче“, „Светлина“ и „Загоре“, както и детско-юношески състав от Хисар. В игрите ще се включат още групи от областите Благоевград, Перник, София, Пазарджик, Пловдив, Шумен, Разград, Сливен, Ямбол, Бургас, Варна, Хасково и Стара Загора. Това съобщи основният организатор на Фестивала академик Крум Георгиев. \r\n„На 17 март в село Турия ще се проведе съпътстваща научна конференция на тема „Зимната празничност в съвременен и традиционен план“. Неин ръководител ще бъде доц. Ангел Янков, директор на Етнографския музей в Пловдив. Ще бъдат изнесени 12 доклада по темата. На следващия ден участниците в конференцията ще пристигнат в Стара Загора, за да се включат във Фестивала“, допълни акад. Георгиев. \r\nВсеки от участниците в маскарадните игри ще представи типичен за родното си място обичай. Компетентно жури ще оценява изявите. Негов председател е доц. Ангел Янков, а членове: акад. Крум Георгиев, доц. Евгения Иванова, Юлия Славова и Кирил Кирчев. \r\nГрупите ще се съберат пред Съдебната палата, откъдето ще влязат в Античния форум и ще дефилират по Античната улица. \r\nСпоред акад. Георгиев едни от най-интересните участници са тези от село Отец  Паисиево, които ще се появят с триметрови маски, тези от Оборище пък ще пристигнат с оригинално черешово топче, а калоферци идват с техен оригинален гайдарски оркестър. Ще има още много интересни участници, обещават организаторите. \r\nТрадиционната Улица на занаятите ще започне още на 16 март. Занаятчии от цялата страна ще разположат сергиите си по западния тротоар на бул. „Руски“. Старозагорци и гостите на града ще могат да видят бижута от кости и костилки, рисувани сладкиши, точени бонбони, рисувана коприна, стъкло, ножове и др. произведения на майсторите.", "date": "2018.03.13", "title": "Стара Загора: Фестивал на маскарадните игри събира 23 групи от цялата страна в града"}
{"url": "http://www.focus-news.net/news/2018/03/13/2498900/api-vremenno-e-stesnena-lentata-za-dvizhenie-v-posoka-sofiya-po-pat-i-1-sofiya-pernik-pri-km-277100-v-rayona-na-cherniya-kos-poradi-avariyno-vazstanovitelni-remontni-deynosti.html", "text": "Временно е стеснена лентата за движение, в посока София по път I -1 София - Перник при км 277+100, в района на Черния кос, поради аварийно възстановителни ремонтни дейности, в светлата част на деня. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат със съобразена скорост и повишено внимание.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "АПИ: Временно е стеснена лентата за движение, в посока София по път I -1 София - Перник при км 277+100, в района на Черния кос, поради аварийно възстановителни ремонтни дейности"}
{"url": "http://www.focus-news.net/news/2018/03/13/2498890/veliko-tarnovo-tsentar-za-grizha-za-vazrastni-hora-v-nevazmozhnost-za-samoobsluzhvane-predstoi-da-bade-otkrit-v-obshtina-svishtov.html", "text": "Център за грижа за възрастни хора в невъзможност за самообслужване предстои да бъде открит в община Свищов. Местната администрация спечели проект по Оперативна програма „Региони в растеж“, чрез който ще получи 540 хиляди лева за изграждане на институцията. Това съобщи в предаването „Добре дошли в Свищов“ на Радио „Фокус“ – Велико Търново зам.-кметът на Община Свищов Анелия Димитрова. 24-часовата социална услуга ще е насочена към грижата за възрастни и хора с увреждания. Средствата са безвъзмездна финансова помощ, която ще бъде използвана за строителство и ремонт, оборудване и обзавеждане на центъра. „Изискванията към услугата са средата да е близка до семейната и домашната, да е лесно достъпна, а местоположението на Центъра да е в комуникативен район. Продължителността на проекта е 24 месеца, но общинското ръководство си поставя амбициозната цел Центърът да отвари врати още през 2019 година“, допълни Анелия Димитрова. Тя подчерта и, че в страната ще бъдат открити само девет подобни институции. Освен това поясни и, че голяма заслуга за реализацията на проекта има кметът на Свищов Генчо Генчев, който е поставил изключително  аргументирано и мотивирано проектното предложение, което е било одобрено от Управляващия орган.\r\nЛуиза ТРАНЧЕВА", "date": "2018.03.13", "title": "Велико Търново: Център за грижа за възрастни хора в невъзможност за самообслужване предстои да бъде открит в община Свищов"}
{"url": "http://www.focus-news.net/news/2018/03/13/2498902/valeriy-gerasimov-nachalnik-na-gsht-na-vs-na-rusiya-sasht-planirat-masiran-udar-sreshtu-pravitelstvenite-kvartali-v-damask.html", "text": "Терористи подготвят провокация с отровни вещества в Сирия, за да оправдаят масиран удар на САЩ по правителствените квартали в Дамаск. Това заяви началникът на Генералния щаб на Въоръжените сили на Руската федерация Валерий Герасимов, предава TACC.\r\n„В няколко района на Източна Гута е събрана тълпа от жени, деца и стари хора, които трябва да изиграят жертви на химически инцидент. Там вече има активисти на „Белите каски“ и снимачни екипи с техника за сателитно видеоизлъчване“, подчерта армейският генерал. \r\nСлед провокацията – продължава Герасимов, САЩ ще обвинят правителствените войски на Сирия в употреба на химическо оръжие. „Като ответна мярка Вашингтон планира да нанесе ракетен удар по правителствените квартали на Дамаск“, допълни началникът на Генералния щаб на руската армия. .Тереза Герова", "date": "2018.03.13", "title": "Валерий Герасимов, началник на ГЩ на ВС на Русия: САЩ планират масиран удар срещу правителствените квартали в Дамаск"}
{"url": "http://www.focus-news.net/news/2018/03/13/2498903/yambol-kontrabandna-valuta-za-47-162-lv-i-320-grama-zlatni-nakiti-izzeha-mitnicheski-i-granichni-sluzhiteli-na-gkpp-lesovo.html", "text": "Контрабандна валута с левова равностойност 47 162 лв. и 320 грама златни накити иззеха митнически и гранични служители на ГКПП \"Лесово\". Това съобщиха от пресцентъра на Агенция \"Митници\".\r\nНедекларираната валута и златни изделия са открити от митническите служители при проверка на лек автомобил с румънска регистрация, управляван от турски гражданин. Автомобилът с марка „Мерцедес\" е пристигнал на българския митнически пункт в посока от Турция за България на 11.03.2018 г. около 16.00 часа. Шофьорът и неговият спътник са отговорили на въпросите на митническите служители, че не внасят нищо за деклариране. При последвалата митническа проверка на автомобила и багажа на пътниците, митническите служители откриват първо недекларирани 320 грама златни изделия във вътрешен джоб в яке на задната седалка. В ръчна чанта на задната седалка и в сак в багажника на автомобила са открити при проверката и недекларирани 18 038 румънски леи, 14 760 турски лири, 14 175 евро, 2 400 британски лири и 150 швейцарски франка в различни купюри с обща левова равностойност 47 162 лв.\r\nУстановено е, че недекларираната валута и златни изделия са собственост на шофьора на автомобила - турски гражданин с иницали H.S. Срещу нарушителя е съставен акт по Валутния закон. Недекларираната валута и златни изделия са задържани и подлежат на отнемане в полза на държавата.", "date": "2018.03.13", "title": "Ямбол: Контрабандна валута за 47 162 лв. и 320 грама златни накити иззеха митнически и гранични служители на ГКПП \"Лесово\""}
{"url": "http://www.focus-news.net/news/2018/03/13/2498905/veliko-tarnovo-upravitel-na-druzhestvo-e-osaden-za-prestaplenie-protiv-parichnata-i-kreditna-sistema-sled-sporazumenie-s-okrazhnata-prokuratura.html", "text": "Управител на дружество е осъден за престъпление против паричната и кредитна система след споразумение с Окръжна прокуратура – град Велико Търново. Това съобщиха от Апелативна прокуратура - Велико Търново. Съдът одобри постигнато с прокуратурата споразумение с което Стела А. се признава за виновна за това, че на  29 март 2013 г. в град Велико Търново, като управител и представляващ юридическото лице „Еко - ват 05\" ЕООД, град Добрич, представила пред Регионална разплащателна агенция /РРА/ Велико Търново при Държавен Фонд „Земеделие\" неверни сведения в заявка за окончателно плащане от 29 март 2013г. по Мярка 312 - „Подкрепа за създаване и развитие на микропредприятия\" от програмата за развитие на селските райони за периода 2007-2013 г., подкрепена от Европейския земеделски фонд за развитие на селските райони, по договор №07/312/00741/15.04.2011г.,  като към заявка за плащане от 29 март 2013г. приложила документи с неверни сведения - констативен акт от 31.10.2011 г. за установяване годността за приемане на строежа за къща за гости № 1 и  къща за гости № 3 по плана на град Плачковци,  община Трявна, и в които било посочено, че строител на горепосочените къщи е „Екострой Трявна\" ООД, за да получи „Еко - ват 05\" ЕООД  сумата от 142 687, 44 лв. - средства от фондове принадлежащи на Европейския съюз- Европейския земеделски фонд за развитие на селските райони. Престъпление по чл. 248а  от НК. Деянието е извършено умишлено, при форма на вината пряк умисъл.\r\nНа управителката на дружество е наложено наказание седем месеца лишаване от свобода, което на основание чл. 66 от НК е отложено с изпитателен срок от три години.\r\nСпоразумението има последици на влязла в сила присъда.", "date": "2018.03.13", "title": "Велико Търново: Управител на дружество е осъден за престъпление против паричната и кредитна система след споразумение с Окръжната прокуратура"}
{"url": "http://www.focus-news.net/news/2018/03/13/2498906/zamestnik-glavniyat-prokuror-borislav-sarafov-zaminava-na-rabotno-poseshtenie-vav-velikobritaniya.html", "text": "Заместник-главният прокурор и директор на Национална следствена служба Борислав Сарафов заминава на двудневно работно посещение във Великобритания. Това съобщиха от пресцентъра на Прокуратурата. Той е придружаван от директора на НИКК Добринка Маркова и от разследващи полицаи от ГДБОП, СДВР и ГДНП. \r\nБългарската делегация ще посети Националната агенция за борба с престъпността (NCA) и ще се запознае с дейността на британските правоприлагащи служби по отношение на криминалистичните анализи и лабораторните изследвания. Основен акцент в разговорите ще бъдат методите на разследването. \r\nПредвидено е посещение в Британската Кралска прокурорска служба и в най-стария наказателен съд в страната.", "date": "2018.03.13", "title": "Заместник-главният прокурор Борислав Сарафов заминава на работно посещение във Великобритания"}
{"url": "http://www.focus-news.net/news/2018/03/13/2498876/prezidentat-rumen-radev-svikvam-ksns-na-koyto-da-bade-obsadena-energiynata-sigurnost-v-stranata.html", "text": "Свиквам КСНС, на който да бъде обсъдена енергийната сигурност в страната. Това каза държавният глава Румен Радев пред журналисти, предаде репортер на Радио „Фокус”-Пловдив. „Темата за ЧЕЗ продължава да бъде актуална”, каза президентът. „Правителството дължи на българския народ отговори на въпроса каква е схемата на финансиране и по какъв начин тази сделка получи политическа подкрепа”, заяви Румен Радев. \r\n„Всички знаем, че без такава подкрепа няма как тази фирма да получи такава голяма ангажираност от банките”, добави Радев. Според него докато не е ясен отговорът на този въпрос няма как да сме наясно и с това под каква форма и по какъв начин българското правителство се готви да стане партньор на Гинка Върбакова. Не е ясно и кой води преговорите от името на българската държава и кой води преговорите от името на самата Върбакова. „До момента аз нямах информация от службите по този въпрос. Изрично настоях и получих информацията от компетентните органи, която регулярно е била изпращана в МС. Ето защо считам за основателно да бъде свикан Консултативен съвет за национална сигурност на който ще бъдат разгледани въпросите за енергийната сигурност на страната”, каза още Румен Радев.\r\nЦветана ТОНЧЕВА", "date": "2018.03.13", "title": "Президентът Румен Радев: Свиквам КСНС, на който да бъде обсъдена енергийната сигурност в страната"}
{"url": "http://www.focus-news.net/news/2018/03/13/2498901/natsionalnoto-byuro-za-pravna-pomosht-startira-informatsionna-kampaniya-za-goreshtiya-si-telefon-i-bezplatnata-pomosht-v-regionalnite-tsentrove.html", "text": "Националното бюро за правна помощ (НБПП) стартира информационна кампания за популяризиране на възможностите за получаване на безплатна правна помощ на социално слаби граждани от квалифицирани адвокати. Това съобщиха от пресцентъра на  Министерството на правосъдието. Двете форми, които са регламентирани с промените в Закона за правната помощ, са Националният телефон за правна помощ и Регионалните центрове към адвокатските съвети в страната. \r\nНационалният телефон за първична правна помощ е гореща телефонна линия, на която всеки гражданин може да получи безплатен правен съвет. Националният телефон се администрира от Национално бюро за правна помощ, като правните съвети се предоставят безплатно по телефон от опитни адвокати. Правна помощ можете да получите на тел. 070018250 всеки делничен ден от 9:00 ч. до 17:00 ч., като се заплаща само стойността на телефонната услуга\r\nРегионалните центрове за консултиране към адвокатските съвети в страната са създадени, за да облекчат достъпа до правна помощ на физически лица от уязвими социални групи от съответния район. Адвокатите към Регионалните центрове предоставят безплатна правна помощ под формата на правни съвети и консултации по граждански, изпълнителни, наказателни и административни производства, на лица, които отговарят на някое от условията по чл. 22 , ал.1 от Закона за правната помощ или чиито доходи, удостоверени с документ от съответния компетентен орган, не надвишават определения за страната размер на линията на бедност. Към момента Регионални центрове функционират в 11 града: Благоевград, Варна, Велико Търново, Видин, Габрово, Кърджали, Плевен, Сливен, Стара Загора, Хасково и Пазарджик. \r\nОсновната цел на предоставяните от Националното бюро за правна помощ услуги е правната помощ да се доближи максимално до гражданите, като улесни техния достъп до адвокат и ускори решаването на правния проблем.\r\nИнформационният клип е публикуван на сайта на Министерството на правосъдието:  https://youtu.be/w3xW5eKfRcg.", "date": "2018.03.13", "title": "Националното бюро за правна помощ стартира информационна кампания за горещия си телефон и безплатната помощ в регионалните центрове"}
{"url": "http://www.focus-news.net/news/2018/03/13/2498909/api-dvizhenieto-po-pat-i-1-blagoevgrad-kulata-v-uchastaka-ot-blagoevgrad-do-stara-kresna-ot-km-357-do-km-386-se-osashtestvyava-v-edna-lenta-poradi-remont.html", "text": "Движението по път I-1 Благоевград – Кулата, в участъка от Благоевград до Стара Кресна от км 357 до км 386 се осъществява в една лента. Днес до 17.00 ч. ще се извършват ремонтни дейности по пътната настилка. Трафикът се регулира от сигналисти. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "АПИ: Движението по път I-1 Благоевград – Кулата, в участъка от Благоевград до Стара Кресна от км 357 до км 386 се осъществява в една лента поради ремонт"}
{"url": "http://www.focus-news.net/news/2018/03/13/2498907/pregled-na-mezhdunarodnite-novini-do-13-chasa-agentsiya-fokus.html", "text": "Турската армия и съюзниците й сред сирийските бунтовници обградиха разположения в северната част на страната град Африн, контролиран от кюрдските милиции.\r\nВ краткото изявление от военните на Анкара се посочва, че сирийският град е обграден още в понеделник, без да се привеждат допълнителни подробности.\r\n*** Терористи подготвят провокация с отровни вещества в Сирия, за да оправдаят масиран удар на САЩ по правителствените квартали в Дамаск. Това заяви началникът на Генералния щаб на Въоръжените сили на Руската федерация Валерий Герасимов.\r\n„В няколко района на Източна Гута е събрана тълпа от жени, деца и стари хора, които трябва да изиграят жертви на химически инцидент. Там вече има активисти на „Белите каски“ и снимачни екипи с техника за сателитно видеоизлъчване“, подчерта армейският генерал. \r\nСлед провокацията – продължава Герасимов, САЩ ще обвинят правителствените войски на Сирия в употреба на химическо оръжие. „Като ответна мярка Вашингтон планира да нанесе ракетен удар по правителствените квартали на Дамаск“, допълни началникът на Генералния щаб на руската армия.\r\n*** След среща с президента на Косово Хашим Тачи в Прищина, помощник-държавният секретар на САЩ за Европа и Евразия Уес Мичъл увери, че в бъдеще страната му ще бъде по-активна в Западните Балкани.\r\n„Виждаме, че Русия играе ужасна роля на голяма част от Балканите, подкопавайки демократичните институции. На руснаците им стана ясно, че това не е в техен интерес, нито е в интерес на народите в региона\", подчерта Мичъл на съвместна пресконференция с Хашим Тачи.\r\nАмериканският заместник-помощник държавен секретар заяви, че Косово е важен партньор на САЩ. „Косово има добри отношения със САЩ и те ще се задълбочат допълнително. САЩ иска демократично Косово и мога да ви уверя, че следващите години ще играе активна роля в региона\", увери Мичъл. \r\nСъщевременно той не пропусна да засегне темата за създаването на косовска армия, като подчерта, че „трансформацията на силите за сигурност в редовната армия е неизбежна тенденция“. \r\nПомощник-държавният секретар на САЩ настоя за продължаване на диалога между Белград и Прищина и призова политическото ръководство на Косово да ратифицира споразумението за демаркацията на границата с Черна гора, за да започне процесът на европейска интеграция на най-младата държава на Балканите. \r\nВъв вторник, 13 март, Мичъл ще пристигне в Македония. В навечерието на визитата му македонският министър на външните работи Никола Димитров поясни, че сред основните теми на разговорите в Скопие ще бъде спора за името. От македонска страна, съгласно думите на Димитров, ще бъде поставен и въпросът за членството на страната в НАТО и шансовете това да се случи още през лятото на тази година. Обсъдени ще бъдат и други въпроси в контекста на перспективите на региона. \r\nМичъл пристига в Македония след посещение в Косово, където отправи предупреждения за „деструктивната роля на Русия\" на Балканите, обвинявайки Москва, че подкопава демократичните институции в региона, припомнят от редакцията.\r\n*** В отделни части на Хърватия е обявено бедствено положение заради повишените нива на водите на реките.\r\nБедствено положение е обявено в Хърватска Костайница, където придошлите води на река Уна са предизвикали наводнения. В сутрешните часове на деня нивата на река Корана в участъка й при Карловац бе на 779 сантиметра, с тенденция за увеличаване със сантиметър на час. \r\nПовишено е и нивото на река Купа.\r\nЗаради наводненията са въведени забрани за движение по редица пътища в района, предупреждават от редакцията.\r\n*** Говорейки в рамките на пресконференция със заместник-държавния секретар на САЩ за Европа и Евразия – Уес Мичъл, президентът на Косово Хашим Тачи заяви, че диалогът за нормализиране на двустранните отношения между Белград и Прищина ще бъде приключен в съответствие с Конституцията и законите на Косово, което изключва разделяне, размяна на територии или автономия.\r\nГоворейки за водения под егидата на Европейския съюз диалог между двете страни, Тачи изрази увереност, че той ще доведе до помирение въз основа на европейския дух и при зачитане на териториалната цялост на страната.\r\n„Косово не приема разделяне, обмен на територия или автономия\", категоричен бе Тачи.\r\n*** Мъжът на 26-годишна възраст, застрелян в неделя вечер, след като нападна охрана в резиденцията на иранския посланик във Виена, е имал „афинитет към политическия ислям\".\r\nПредварителните данни  показват, че 26-годишният мъж „очевидно е имал симпатия към политическия ислям\", поясни Михаела Кардеис, ръководител на органите за обществена сигурност, в рамките на пресконференция в австрийската столица. \r\nМатериалът, иззет от дома му, ще бъде допълнително анализиран през следващите дни. Засега няма повече подробности за мотивите на нападението, извършено от австрийски гражданин с египетски произход.\r\nМъжът нападна войника пред резиденцията на иранския посланик точно преди полунощ в неделя (местно време), нанасяйки му няколко прободни рани. Първоначално войникът се е опитал да неутрализира нападателя с лютив спрей, но по-късно произвежда четири изстрела, за да го обезвреди. \r\nСлед инцидента австрийската полиция засили сигурността около всички дипломатически мисии в града.\r\n*** В ранните часове на вторник, 13 март, полицията във федералната германска провинция Северен Рейн-Вестфалия стартира операция срещу рокерския клуб „Оттоманска Германия“. Под ръководството на полицията в град Есен са извършени обиски на 41 обекта, разкриха следователите. Претърсванията са на територията на няколко града в провинцията, сред които Есен, Дуисбург, Кьолн, Ботроп, Гелзенкирхен, Бохум и Вупертал.\r\nВ операцията са задействани спецсили, тъй като властите третират членовете на групата като опасни лица. Обиските са извършени с цел изясняване на структурата и дейността на клуба, който е считан за националистически. Все още обаче не е издадена забрана за дейността му. \r\nРокерската група „Отоманска Германия\" има връзки с управляващата в Турция „Партия на справедливостта и развитието“ на президента Реджеп Тайип Ердоган, твърдят властите в Северен Рейн-Вестфалия. Групата защитава турски националистически и крайнодесни позиции, припомнят от редакцията.\r\n*** Министър-председателят на Палестинската автономия Рами Хамдала отмени планираното си посещение в Газа, след като по-рано във вторник избухна експлозия, насочена към конвоя му.\r\nСедем души пострадаха при взрива, разтърсил конвоя на Хамдала на влизане в град Газа.\r\nПалестинският премиер не е сред тях. Инцидентът се случи след влизането на конвоя в града за рядка визита в контролираната от „Хамас“ територия.\r\n***", "date": "2018.03.13", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/03/13/2498911/komisiyata-za-zashtita-na-potrebitelite-i-evropeyskiyat-potrebitelski-tsentar-predstavyat-nay-noviya-informatsionen-magazin.html", "text": "Комисията за защита на потребителите (КЗП) и Европейският потребителски център (ЕПЦ) представят най-новия информационен магазин. Еднодневен щанд на КЗП с информационни брошури и безплатни съвети за потребителите ще бъде открит открие в събота, 17 март, от 11.00 часа в мол „Парадайс“. Събитието е посветено на Световния ден на потребителите. Тази година той е под мотото „Да направим дигиталния пазар по-справедлив“. Това съобщиха от пресцентъра на КЗП. Брифинг е предвиден за 11.00 ч. В него ще се включат Димитър Маргаритов, председател на КЗП, Константин Арабаджиев и Константин Райков, членове на КЗП, както и Игнат Арсенов, директор на ЕПЦ.\r\nОсвен с полезна информация, посетителите в търговския център ще имат възможност да се сдобият и със забавна снимка на нашата фотобудка. Хората ще могат да се маскират със смешни мустаци, странни очила или да вдигнат картонен лайк за своето незабравимо селфи.\r\nЕвропейски потребителски център България предлага безплатно информация и съвети по извънсъдебни трансгранични потребителски въпроси. Ние сме част от мрежа от 30 центъра в ЕС, Исландия и Норвегия, които работят заедно, за да разрешават потребителски спорове по доброволен път. ЕПЦ България се съфинансира от Европейската комисия. Центърът функционира към Комисията за защита на потребителите.", "date": "2018.03.13", "title": "Комисията за защита на потребителите и Европейският потребителски център представят най-новия информационен магазин"}
{"url": "http://www.focus-news.net/news/2018/03/13/2498912/varna-apelativniyat-sad-otkaza-da-izmeni-aresta-na-razsledvan-za-otvlichane-izvarsheno-predi-2-godini.html", "text": "Хюсмен Реджеб, привлечен като обвиняем, заедно с други 3 лица затова, че в съучастие през м.март 2016 година отвлекли лице, ненавършило пълнолетие и поискали откуп за него ще продължи да пребивава в ареста. Състав на Варненския апелативен потвърди определение на Окръжен съд – Разград от миналата седмица, с което на обвиняемия е било отказано изменение на мярката за неотклонение, съобщиха от съда. \r\nПресслужбата на Апелативен съд – Варна припомня, че Реджеп е в ареста от 18 януари тази година, а деянието е било извършено на 4 март преди 2 години в село Здравец, обл.Разград. Хюсмен в съучастие със Стефан Ив., Ивалин Ив. и Борис С. отвлекли Сали М., а като условие за освобождаването му поискали от брат му 600 лв.\r\nСпоред защитата на обвиняемия, събраните в хода на разследването доказателства сериозно разколебават обоснованото подозрение, че Хюсмен е съпричастен кам отвличането. Нещо повече. Той не само се бил противопоставил на деянието, но и сам платил чуждия дълг от 600 лева.\r\nПрокуратурата е категорична, че още през 2016 година са събрани гласни свидетелства, които обосновават предположението, че Хюсмен е съпричастен към деянието, за което е привлечен под отговорност. \r\nПреценката на събраните в хода на разследването доказателства, както и тезите на страните, изложени в днешното съдебно заседание  водят и Варненския апелативен съд към обоснованото предположението, че Хюсмен е съпричастен към престъплението. Съдът припомни на обвиняемия, че обоснованото подозрение все още не е категоричен извод за авторство на престъпното деяние, но е основание на този етап от разследването да се потвърди мярката му за неотклонение. Законодателят е предвидил тежко наказание за отвличане на непълнолетно лице - лишаване от свобода за срок от 10 до 20 години или доживотен затвор, и конфискация на част или на цялото имущество на виновния. \r\nНе са събрани доказателства, които да разколебаят извода, че е реална опасността Хюсмен да се укрие от наказателно преследване. Обвиняемият вече е осъждан два пъти с влезли в сила присъди и три пъти е бил освобождаван от наказателна отговорност с налагане на административно наказание глоба, но във всички случаи за извършени умишлени престъпления от общ характер. \r\nОпределението, с което Варненският апелативен съд потвърди ареста на Хюсмен Реджеб, привлечен като обвиняем, заедно с други 3 лица затова, че в съучастие през м.март 2016 година отвлекли лице, ненавършило пълнолетие и поискали откуп за него не подлежи на обжалване.", "date": "2018.03.13", "title": "Варна: Апелативният съд отказа да измени ареста на разследван за отвличане, извършено преди 2 години"}
{"url": "http://www.focus-news.net/news/2018/03/13/2498915/api-vazstanoveno-e-dvizhenieto-prez-troyanskiya-prohod-za-mps-do-12-t-ostava-ogranichenieto-za-mps-nad-12-t.html", "text": "Възстановено е движението през Троянския проход за МПС до 12 т, остава ограничението за МПС над 12 т. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.13", "title": "АПИ: Възстановено е движението през Троянския проход за МПС до 12 т, остава ограничението за МПС над 12 т"}
{"url": "http://www.focus-news.net/news/2018/03/13/2498916/blagoevgrad-vas-se-proiznese-okonchatelno-v-polza-na-obshtinata-zapochva-blagoustroyavaneto-na-shest-ulitsi-v-iv-mikrorayon.html", "text": "Върховен административен съд се произнесе окончателно по спора за откриване на процедура за възлагане на обществена поръчка с предмет „Благоустрояване на IV микрорайон, включително рехабилитация и реконструкция на улици, енергоспестяващо осветление и озеленяване  района на ул. Ветрен до ЮЗУ „Неофит Рилски“, Благоустрояване на улица „Марица“ в участъка от бул. Димитър Солунски до ул. „Иван Михайлов“ и Изграждане  на велосипедна алея, свързваща бул. „Димитър Солунски“, ул. „Даме Груев“, бул. „Васил Левски“, бул. Св. Св. Кирил и Методий“ (до хотел Ален мак и от ул. „Марица“  до ул. „Иван Михайлов“ . След съдебни спорове, продължили над 1,6 год, решението на ВАС, с номер на дело 14791/2017, е в полза на Община Благоевград, съобщиха от пресцентъра на Общината. \r\nБлагодарение на усилията на кмета на Благоевград д-р Атанас Камбитов, на практика предстои да бъде решен проблем, стоящ пред живеещите в квартала от десетки години. Общо шест улици, които в момента са на земна основа ще бъдат благоустроени. Това са „Ветрен“, „Роден край“, „Руен“, „Независимост“, „Съединение“, „Черно море“.  Освен, че ще бъде извършена рехабилитация и реконструкция, изграждане на водопровод и канализация, на място ще бъде поставено енергоспестяващо осветление и ще бъде направено озеленяване. \r\nЗа извършване на ремонтните дейности вече има избран изпълнител. Очаква се до дни да бъде сключен договор за СМР и дейностите да стартират. \r\nОбщата сума на СМР е 8389 522.63 с ДДС, от които 6 691 831, 96 лева са отпуснати по ОП „Региони в растеж“. МРРБ пък финансира дейностите с 1 697 690,68 лева. \r\nБлагоустрояване на улиците в IV микрорайон са част от проект „Благоустрояване на градската среда“ по ОПРР. \r\nПроектът цели подобряване на жизнената и работна среда на жителите и гостите на Благоевград, създаване на достъпна, безопасна и уютна градска среда. Не на последно място, реализирането на проекта ще допринесе за постигане на екологичен комфорт и стандарти, отговарящи на съвременните изисквания за развитие на европейските градове.", "date": "2018.03.13", "title": "Благоевград: ВАС се произнесе окончателно в полза на Общината - започва благоустрояването на шест улици в IV микрорайон"}
{"url": "http://www.focus-news.net/news/2018/03/13/2498914/stara-zagora-v-kazanlak-se-provede-traditsionna-sreshta-na-sistemata-na-targovskite-palati-s-biznesa-ot-regiona.html", "text": "Казанлък бе домакин на традиционна среща на системата на Търговските палати с бизнеса от региона, предаде кореспондент на Радио „Фокус“. В срещата участваха представители на бизнеса от община Казанлък. При официалното откриване на форума председателят на Управителния съвет на Българската търгвско промишлена палата Цветан Симеонов поясни, че това е първата за 2018 година среща и неслучайно Казанлък е неин домакин, защото градът се намира в центъра на България, а и през последните една – две години местната индустрия се представя добре.\r\nУчастниците в срещата бяха приветствани от кмета Галина Стоянова, която обърна внимание на значимостта за местния бизнес на една такава среща: „Считам, че връзката с икономиката и Търговско промишлената палата е изключително важна и такива срещи трябва да бъдат традиционни и периодични в Казанлък, защото това е мястото, което на икономическата карта на България, за условията, в които живеем, е един добър пример за развитието на икономиката и за влиянието и върху местния живот и местните жители. Положително влияние, което дава възможност на гражданите, които живеят на тази територия, не само да повишават стандарта си на живот благодарение на тази икономика, но и много от младите хора да останат тук, а тези които са живели в чужбина да се върнат, заради това, че се създават възможности за тяхната реализация.“ Стоянова призова присъстващите представители на бизнеса да бъдат активни в срещата и да поставят въпросите си пред държавата и пред Търговско промишлната палата такива, каквито са ги представили в срещите си с нея, като представител на местната власт. В този смисъл кметът на Казанлък обърна внимание и на факта, че публично – частното партньорство все ощене е добре представено както в държавата, така и на местно ниво, поради липсата на законова база, тъй като в държавата тези условия са трудно преодолими.\r\nНа срещата присъства и Любомир Ганчев - съветникъна министъра на икономиката. Той определи срещата като изключително важна и в контекста на Европейското председателство на България. Ганчев подчерта, че за Министерство на икономиката не е важно само да привлича нови външни инвестиции, а е важно да бъдат запазени българските инвеститори. Той каза, че Казанлък е втората по значимост община в област Стара Загора, в която работят над три хиляди предприятия. Работещата промишленост е водещ сектор за развитието на община Казанлък, като гръбнакът на местната икономика са няколко структуроопределящи предприятия. \r\nГанчев обърна внимание на усилията на Министерство на икономиката за повишаване на конкурентноспособността чрез насърчителни мерки, за да може българският бизнес да се представи на чуждите пазари. В програмния период 2014 – 2020 година, към момента за Казанлък има одобрени 90 проекта на фирми в рамките на Оперативна програма „Иновации и конкурентноспособност“ на обща стойност 55 млн. лв., Към момента успешно са приключили 49 от тях, на които са изплатени 24 млн.лв. „През 2018 година очакваме изключително интересни инструменти. Очакваме да стартира процедура, по която да насърчаваме създаването и развитието на нови фирми. Преди бяха с иновативна насоченост, сега могат да бъдат просто нови предприятия. За тази процедура сме отделили над 67 млн. лв. Ще бъде финансирано създаването на близо 400 нови компании, като фокусът е към младите хора до 29 години“, каза той и поясни, че предстои да бъде обявена и една от най-интересните процедури за закупуване на ново оборудване в рамките на приоритетна ос 2, т. нар. повишаване на производствения капацитет, която ще бъде изпълнена най-вероятно в третото тримесечие на 2018 година. За това са отделени 150 млн.лв. За месец декември е предвидена и процедура за иновации, за която са предвидени около 100 млн. лева\r\nВ рамките на срещата бяха изслушани и доклади, сред които „Дигитална трансформация“, „Системата на търговските палати в услуга на бизнеса“, Национална академична мрежа на БАН и възможности за взаимодействие с бизнеса“, в частност Регионален академичен център – Казанлък и др.\r\nСлавяна ГАЙДАРОВА", "date": "2018.03.13", "title": "Стара Загора: В Казанлък се проведе традиционна среща на системата на Търговските палати с бизнеса от региона"}
{"url": "http://www.focus-news.net/news/2018/03/13/2498891/ministar-neno-dimov-zaminava-za-bregovo.html", "text": "Министърът на околната среда и водите Нено Димов замина за Брегово по разпореждане на премиера Бойко Борисов във връзка с обявеното там бедствено положение. Това съобщиха от пресцентъра на Министерството на околната среда и водите. На инспекцията в Брегово ще бъдат и директорите на Басейнова дирекция „Дунавски район“ и на Регионалната инспекция по околната среда и водите – Монтана.\r\nВ 13.30 часа e предвиден брифинг, който ще бъде на ГКПП Брегово при хидромодула.", "date": "2018.03.13", "title": "Министър Нено Димов заминава за Брегово"}
{"url": "http://www.focus-news.net/news/2018/03/13/2498917/sport-uefa-naznachi-arbitrite-za-machovete-revanshi-ot-osminafinalite-na-liga-evropa.html", "text": "УЕФА назначи арбитрите за мачовете-реванши от осминафиналите на Лига Европа, които ще се играят на 15 март.\r\nСрещата в Москва между Локомотив и Атлетико Мадрид ще бъде отсъждана от португалска бригада, ръководена от португалеца Артур Диаш. Мачът между Лион и ЦСКА ще следи шотландска бригада с Боби Мадън, а на Зенит и РБ Лайпциг – от италианска, начело с Даниел Орсато.", "date": "2018.03.13", "title": "Спорт: УЕФА назначи арбитрите за мачовете-реванши от осминафиналите на Лига Европа"}
{"url": "http://www.focus-news.net/news/2018/03/13/2498910/sergey-lavrov-rusiya-ne-e-vinovna-rusiya-e-gotova-da-satrudnichi-na-velikobritaniya-po-sluchaya-sas-sergey-skripal.html", "text": "Москва е готова да сътрудничи с Великобритания по случая с отравянето на бившия офицер от руското Главно разузнавателно управление (ГРУ), ако Лондон изпълни ангажиментите си в рамките на Конвенцията за забрана на химическите оръжия. Това заяви министърът на външните работи на Руската федерация Сергей Лавров, предава РИА Новости.\r\n„Русия не е виновна, Русия е готова да сътрудничи в съответствие с Конвенцията за забрана на химически оръжия, ако Обединеното кралство… изпълни своите международни задължения по този документ“, заяви пред журналисти първият дипломат на Москва.Тереза Герова", "date": "2018.03.13", "title": "Сергей Лавров: Русия не е виновна, Русия е готова да сътрудничи на Великобритания по случая със Сергей Скрипал"}
{"url": "http://www.focus-news.net/news/2018/03/13/2498919/dobrich-v-obshtina-kavarna-shte-se-provede-preskonferentsiya-po-proekt-podobryavane-na-usloviyata-za-mladezhka-zaetost-v-turizma-na-16-mart.html", "text": "Община Каварна - водещ партньор по проект 16.4.2.017 “Подобряване на условията за младежка заетост в туризма”, финансиран по договор за безвъзмездна помощ №60226 от 17.05.2017 г.от програма ИНТЕРРЕГ V – A Румъния-България, кани всички заинтересовани граждани и представители на фирми от туристическия сектор на пресконференция, на която ще бъде представен разработеният в изпълнение на проекта „Виртуален център за насърчаване на заетостта” – уеб базирана платформа, подпомагаща търсенето на работа в туристическия сектор, но и място за обмен на информация, опит и идеи между работодатели, служители и туристически асоциации от целевия регион Добрич-Констанца. Това съобщиха от пресцентъра на Общината. Пресконференцията ще се проведе от 10:00 часа на 16 март 2018 г., в заседателната зала (1 етаж) на община Каварна на ул. \"Добротица\" №26.", "date": "2018.03.13", "title": "Добрич: В Община Каварна ще се проведе пресконференция по проект “Подобряване на условията за младежка заетост в туризма” на 16 март"}
{"url": "http://www.focus-news.net/news/2018/03/13/2498921/rumen-petkov-ot-abv-parvi-alarmirahme-che-e-absurdno-chastna-ohrana-da-pazi-naselenite-ni-mesta.html", "text": "От АБВ първи алармирахме, че е абсурдно частна охрана да пази населените ни места. С налагането на подобна практика държавата обявява, че няма ангажимент към сигурността на хората, а кметовете ще решават как и кой да охраняват. Това заяви в ефира на БТВ Румен Петков - член на ИБ на АБВ, съобщиха от пресцентъра на АБВ. Той припомни неизпълнените популистки предизборни обещания на управляващите (във всяко село ще има полицай – бел. ред.) и посочи, че сега, година по-късно, същите тези политически сили не само прехвърлят сигурността на обществото в ръцете на местната власт и частници, на които гражданите трябва да плащат допълнително, но и се подготвят да въоръжават населението, за да може то да се самоотбранява. Това по думите му е пълна абдикация на държавата от отговорност към собствените й граждани. „Нали казаха, че ще има във всяко село полицай? Този шизофренен подход към българските граждани не е добър. Той показва, че някои хора, в името на изборните резултати, са готови да излъжат всички и за всичко. И при всеки катаклизъм са готови да предлагат ново нещо, което пак да се хареса на българските граждани. Така политика, в името на националния интерес и добруването на обществото, не се прави“, коментира Румен Петков. \r\n„По отношение на частната охрана вече виждаме и „светли“ примери по медиите как в определени села се вземат допълнително пари от бедните им жители, за да ги охраняват. В този случай държавата казва на хората: „Ние финансираме МВР с един не лош обем средства, но не даваме пари за увеличение на заплатите, не даваме пари за ново въоръжение и оборудване. Същевременно, освен данъците, които ви вземаме, за да ви охраняваме, ви и оставяме на произвола.“ От АБВ сме убедени, че това постоянно променяне на нормативната уредба спрямо конюнктурата води до излишно напрежение. Имаме десетки и стотици промени в НК. Стига се до там прокурорите и съдиите да не могат адекватно да въвеждат в сила и приложение поредната законова промяна. Мисля, че и закона за притежаване на оръжие и закона свързан с правото на самоотбрана са достатъчно солидни и в момента“, допълни още той. \r\nПетков бе призован за коментар и по отношение на скандалите в коалиционното управление на държавата. „Не е наша работа да коментираме самите настроения и напрежения в малката, в средната и голямата коалиция. Аз обаче мисля, че това казва на обществото, че този формат не е продуктивен. Той е заченат не в името на добруването на обществото, а в името на политическото присъствие във властта, например на Валери Симеонов. Когато това е на гърба на обществото, когато агресията е начин за личен просперитет, нищо добро не ни чака“, посочи той.  \r\nПо повод скандала с руския патриарх Кирил, членът на ИБ на АБВ заяви: „Историческата истина е, че битката се води от Руската армия. Но аз не приемам нападките, които в Русия се отправят към България. Мисля, че словото на патриарха беше най-малкото непремерено. Защото президентът Радев говори за представители на националности, за финландски граждани, за румънски граждани, а румънската армия е втората, която самостоятелно участва във войната. В Плевен например, ако не благодариш на румънците и финландците, няма да бъде разбрано. Аз съм бил в Тампере и там основни публични обекти се казват „Плевен“. \r\n„Мисля, че той (руския патриарх, бел. ред.) е бил подведен. И за това мисля, че това негово изказване е непремерено и неадекватно от гледна точка на днешните реалности, защото ако се върнем повече от една година назад, ще си спомним за явлението „Плевнелиев“, който на 3 март не споменаваше братята освободители. Тук става въпрос за Светейшия патриарх, да - той не е дипломат, но никой няма право в една държава да прави опити за институционална атака“, заяви още Румен Петков. Той подчерта, че скандала няма да повлияе на отношенията между България и Русия и категорично отхвърли версията той да е свързан с предизборната кампания на президента Путин. \r\n„Когато преди години президентите Владимир Путин и Георги Първанов бяха на Шипка, държавният ни глава Първанов също благодари на тези нации. И ако се върне човек назад ще види, че тогава Путин реагира изключително радушно на словото на нашия президент“, отбеляза Румен Петков.\r\nТой подари на екипа на БТВ специален патриотичен календар, изготвен от младежката организация на АБВ. „Той е уникален в много отношения. Първата дата в него е 3 март. Календарът има силен патриотичен заряд и на практика е ежедневник именно по патриотизъм, дава основание и повод всеки ден от годината да се гордеем с това, че сме българи“.", "date": "2018.03.13", "title": "Румен Петков: От АБВ първи алармирахме, че е абсурдно частна охрана да пази населените ни места"}
{"url": "http://www.focus-news.net/news/2018/03/13/2498918/ep-vsichki-darzhavi-chlenki-tryabva-barzo-da-ratifitsirat-istanbulskata-konventsiya.html", "text": "Евродепутатите призоваха единадесетте държави членки, които не са ратифицирали Истанбулската конвенция, да го направят. Това стана в дебат с комисар Ансип в понеделник, се казва в съобщение от пресслужбата на ЕП.\r\nДо момента единадесет държави членки на ЕС все още не са ратифицирали Конвенцията на Съвета на Европа за превенция и борба с насилието над жени и домашното насилие, известна като Истанбулска конвенция. Това са  България, Хърватия, Чехия, Гърция, Унгария, Ирландия, Латвия, Литва, Люксембург, Словакия и Великобритания. \r\nПо време на дебата с Европейската комисия огромно мнозинство от евродепутатите изразиха съжаление относно факта, че тези държави (сред които и България, която понастоящем държи ротационното председателство на Съвета) не разглеждат тази конвенция като най-добрия възможен инструмент за борба с насилието над жените. Те подчертаха, че нежеланието на някои държави да ратифицират текста често се базира на погрешно разбиране и подвеждащи аргументи относно термина „социален пол“ (gender), използван в Конвенцията. Те призоваха Комисията и Съвета да предприемат реални мерки, за да може оставащите държави членки да ратифицират текста възможно най-бързо. \r\nНякои евродепутати категорично се противопоставиха на това, което определят като идеологическа обремененост на текста и неговата дефиниция за социален пол. Те също така посочиха, че ЕС няма компетентност по въпроса, и призоваха за зачитане на вътрешния ред на всяко общество. \r\nКомисар Андрус Ансип отново заяви, че Конвенцията има за цел предотвратяването на насилието над жените и няма никакви други скрити цели. Той изрази надежда, че държавите членки, които все още не са убедени в необходимостта от пълното прилагане на Конвенцията, ще вземат предвид основната ѝ цел: защитата на жените, жертви на насилие. \r\nКонтекст \r\nИстанбулската конвенция, най-изчерпателният международен договор за борба с насилието над жени, беше приета от Съвета на Европа през 2011 г. Тя влезе в сила през август 2014 г. и е подписана от ЕС през юни 2017 г. \r\nСпоред Европейската комисия всяка трета жена в ЕС е била жертва на физическо и/или сексуално насилие след навършване на 15 години. Над половината от жените са били жертви на сексуален тормоз, а една на всеки двадесет е била изнасилена.", "date": "2018.03.13", "title": "ЕП: Всички държави членки трябва бързо да ратифицират Истанбулската конвенция"}
{"url": "http://www.focus-news.net/news/2018/03/13/2498893/hashim-tachi-dialogat-belgrad-prishtina-shte-priklyuchi-bez-razdelyane-razmyana-na-teritorii-ili-avtonomiya.html", "text": "Говорейки в рамките на пресконференция със заместник-държавния секретар на САЩ за Европа и Евразия – Уес Мичъл, президентът на Косово Хашим Тачи заяви, че диалогът за нормализиране на двустранните отношения между Белград и Прищина ще бъде приключен в съответствие с Конституцията и законите на Косово, което изключва разделяне, размяна на територии или автономия, съобщава електронното издание Gazeta Express. \r\nГоворейки за водения под егидата на Европейския съюз диалог между двете страни, Тачи изрази увереност, че той ще доведе до помирение въз основа на европейския дух и при зачитане на териториалната цялост на страната.\r\n„Косово не приема разделяне, обмен на територия или автономия\", категоричен бе Тачи. Тереза Герова", "date": "2018.03.13", "title": "Хашим Тачи: Диалогът Белград-Прищина ще приключи без разделяне, размяна на територии или автономия"}
{"url": "http://www.focus-news.net/news/2018/03/13/2498923/plovdiv-prezidentat-rumen-radev-nablyudava-demonstratsii-na-sposobnostite-na-voennosluzheshtite-ot-68-a-brigada-spetsialni-sili.html", "text": "Президентът Румен Радев наблюдава демонстрации на способностите на военнослужещите от 68-а бригада „Специални сили„ в Пловдив по повод предстоящия им празник – 75 години от сформирането на парашутната дружинка, чийто наследник е бригадата, предаде репортер на Радио „Фокус”-Пловдив. По повод възможностите на Специалните сили Румен Радев каза, че днес са били демонстрирани страхотни умения. „За мен към нашите Специални сили трябва да има специални отношения, защото това са българи, за които понятията дълг, чест, патриотизъм не са празни приказки, а ежедневие. Трябва да направим така, че Специалните сили да бъдат нашето стратегическо оръжие“, каза още президентът. \r\nПо думите му трябва да има тотална промяна на условията, като се започне от подсигуряване на много по-добри възможности за спорт, което е базово изискване. Румен Радев уточни, че трябва да се започне с една спортна зала, а битовите условия трябва да съответстват на тежестта на тренировките и подготовката на военослужещите за тази професия. Според президента Специалните сили имат нужда и от ново оборудване, но най-важното е личната мотивация и издигането на социалния статус на „тези момчета и момичета”.\r\nПрезидентът поздрави в аванс и военнослужещите от авиобаза „Граф Игнатиево” по повод предстоящия им празник в петък, като им пожела много безаварийни часове във въздуха и нова техника, която те също заслужават.\r\nЦветана ТОНЧЕВА", "date": "2018.03.13", "title": "Пловдив: Президентът Румен Радев наблюдава демонстрации на способностите на военнослужещите от 68-а бригада Специални сили"}
{"url": "http://www.focus-news.net/news/2018/03/13/2498926/varna-mazh-privlechen-kato-obvinyaem-za-smartta-na-mlada-zhena-ostava-v-aresta.html", "text": "Варненският апелативен съд днес потвърди определение на Окръжен съд – Силистра (ОС-Силистра) от 6 март тази година, с което е била оставена без уважение жалбата на Мюрсел Акив против продължаващото вече година задържане под стража. Това съобщиха от съда. 34-годишният мъж е привлечен като обвиняем за убийството на бившата си приятелка, чието тяло е било открито преди година, захвърлено в дере в района на жп прелез в местността Келявица в землището на село Руйно, област Силистра. Припомняме, че още при първоначалния оглед на мястото, където е било намерено тялото на А.З., е установено, че по него има следи от насилствена смърт. Съдебно-медицинска експертиза (СМЕ) е установила, че причина за смъртта на пострадалата жена е тежка черепно-мозъчна травма. На 16 март 2017 година  Акиф е бил задържан под стража с определение на ОС – Силистра и оттогава е в ареста. \r\nЗа трети път след първоначалния арест Варненският апелативен съд сподели всички основания на първата съдебна инстанция, с които е било отказано изменение на мярката за процесуална принуда. Събраните гласни доказателства и другите свидетелства обосновават подозрението, че Акиф е съпричастен за смъртта на младата жена. Братът на Мюрсел е бил свидетел на началото на насилствените действия спрямо жената, които започнали в автомобила на Акиф и продължили извън него. Извършени били няколко експертизи – химическа, 3-на СМЕ, 5-на СМЕ, биологична и ДНК експертизи. \r\nНа твърдението на защитата, че липсва предумисъл за престъплението, както и това, че не бил изяснен механизмът на убийството, Варненският апелативен съд отговори, че това са въпроси, които се дискутират при гледане на делото по същество. \r\nЗа пореден път втората съдебна инстанция отчита високата обществена опасност на престъпното деяние, както и на обвиняемия. Богатото съдебно минало на Мюрсел, независимо от настъпилата реабилитация съдът цени като лоши характеристични данни. По делото не са постъпили доказателства, които да разколебаят извода, че Акиф може да се укрие от наказателно преследване. Апелативният съд не споделя възраженията на защитата, че органите на досъдебното производство бездействат. \r\n1 година след първоначалния арест задържането под стража на Мюрсел Акив, привлечен като обвиняем за убийството на бившата си приятелка, е законосъобразно и основанията за продължаването на тази най-тежка мярка за процесуална принуда не са отпаднали, счита апелативната инстанция. \r\nОпределението на Варненския апелативен съд не подлежи на обжалване.", "date": "2018.03.13", "title": "Варна: Мъж, привлечен като обвиняем за смъртта на млада жена, остава в ареста"}
{"url": "http://www.focus-news.net/news/2018/03/13/2498913/prezidentat-rumen-radev-kogato-dvete-pravoslavni-tsarkvi-na-balgariya-i-na-makedoniya-reshavat-vaprosi-za-nezavisimostta-im-darzhavata-ne-mozhe-da-se-mesi.html", "text": "Когато двете православни църкви на България и на Македония решават въпроси за независимостта им, държавата не може да се меси. Това каза пред журналисти в Пловдив президентът Румен Радев на въпрос дали е съпричастен с усилията на Българската православна църква (БПЦ) да подкрепи заявеното от Македонската православна църква желание за получаване на независимост и общи съслужения, предаде репортер на Радио „Фокус”- Пловдив. Радев заяви, че този въпрос е изцяло в прерогативите на БПЦ. „По време на своята визита в Република Македония аз бях придружаван от двама уважавани български митрополити – пловдивският митрополит Николай и старозагорският митрополит Киприян. Тук държавата не може да се меси, но от двете страни на границата между Република България и Република Македония ние имаме общи имена, имаме обща история, общи празници и сме изключително близки, нека това да се отчита и от църквите“, посочи президентът. \r\nЦветана ТОНЧЕВА", "date": "2018.03.13", "title": "Президентът Румен Радев: Когато двете православни църкви на България и на Македония решават въпроси за независимостта им, държавата не може да се меси"}
{"url": "http://www.focus-news.net/news/2018/03/13/2498922/turtsiya-rekordno-poskapvane-na-evroto-kursat-veche-se-doblizhava-do-5-turski-liri-za-edno-evro.html", "text": "Днес е регистриран нов исторически спад на курса на турската лира към еврото, предаде информационната агенция Догу хабер ажансъ (ДХА). През сутрешния сеанс на валутния пазар едно евро се търгуваше с 0.60% по-скъпо от вчера, или 1? = 4.7726 турски лири. Индексът на Истанбулската фондова борса също спадна с 0.27% и е 118 084 пункта. \r\nСъщевременно дефицитът по текущата сметка на Турция се е увеличил през януари в сравнение със същия месец на миналата година с 4.4 млрд. ЩД и възлиза на над 7 млрд. ЩД. На годишна база това означава текущ дефицит в размер на над 51.5 млрд. ЩД. Не случайно дефицитът по текущата сметка е известен още като „мекият търбух” на турската икономика, напомня ДХА. Георги Димов", "date": "2018.03.13", "title": "Турция: Рекордно поскъпване на еврото – курсът вече се доближава до 5 турски лири за едно евро"}
{"url": "http://www.focus-news.net/news/2018/03/13/2498920/haskovo-narodniyat-predstavitel-ot-pg-na-bsp-za-balgariya-elena-yoncheva-sabra-100-podpisa-samo-za-chas-sreshtu-sdelkata-s-chez.html", "text": "Народният представител от ПГ на „БСП за България“ Елена Йончева, заедно с младежите от БСП-Хасково, се включиха в събирането на подписи против сделката с ЧЕЗ. Това съобщиха от пресцентъра на партията. Само за час, над 100 граждани се разписаха на централния площад в града. Хората изразяваха възмущение от аферата „ЧЕЗ“ и бяха категорични, че тази сделка трябва да бъде спряна.\r\nВиждайки Елена Йончева, хасковлии използваха възможността да я поздравят за разкритията около „Кумгейт“ и проблемите със замърсената вода.\r\nНародният представител посети и община Маджарово, както и с. Бориславци. „Не по-малка е активността на гражданите в малките населени места. Те са с ясна и категорична позиция и са добре информирани за скандалната сделка“, каза Елена Йончева.", "date": "2018.03.13", "title": "Хасково: Народният представител от ПГ на „БСП за България“ Елена Йончева събра 100 подписа само за час срещу сделката с ЧЕЗ"}
{"url": "http://www.focus-news.net/news/2018/03/13/2498928/api-startira-obshtestvena-porachka-za-izrabotvaneto-na-tehnicheski-proekti-pri-remonta-na-7-saorazheniya.html", "text": "Агенция „Пътна инфраструкттура“ стартира обществена поръчка за изработване на технически проекти за ремонтно-възстановителни работи на 7 пътни съоръжения. Това съобщиха от пресцентъра на Агенция \"Пътна инфраструктура\". Това са виадуктът при 59-ти километър на АМ „Тракия“, виадукт „Потоп“ при 11-ти км на АМ „Хемус“, Дъговият мост над река Русенски Лом в Русе на път I-5, мостът над река Искър на Софийския околовръстен път в участъка между Нови Искър и Гниляне, мостът над река Вит в Гложене на път III-358, надлезът над река Провадийска и над ж. п. линията в Провадия, и надлезът над ж. п. линия София - Бургас, съвпадащ с бул. „Европа“ в Ямбол. Индикативната стойност на поръчката е 560 хил. лв. без ДДС и се финансира от бюджета на агенцията. \r\nБъдещите изпълнители ще трябва да извършат проучвателни дейности и да изготвят технически проекти за ремонта на съоръженията. С тях ще се установи видът и количествата на необходимите строителни дейности.\r\nТръжната процедура е в 7 обособени позиции:\r\n- Обособена позиция №1: „Изработване на технически проект за извършване на ремонтно-възстановителни работи на мост над река Русенски Лом на път І-5 Русе - Велико Търново при км 2+654 /Дъгов мост/“; \r\n- Обособена позиция №2: „Изработване на технически проект за извършване на ремонтно-възстановителни работи на надлез над ж. п. линия при км 145+631 на път ІІ-53 Сливен - Ямбол - Средец“; \r\n- Обособена позиция №3: „Изработване на технически проект за извършване на ремонтно-възстановителни работи на мост над река Искър на път II-18 при км 12+422“; \r\n- Обособена позиция №4: „Изработване на технически проект за извършване на ремонтно-възстановителни работи на надлез на път III-208 Провадия - Айтос при км 17+183“; \r\n- Обособена позиция №5: „Изработване на технически проект за извършване на ремонтно-възстановителни работи на виадукт при км 59+727 на АМ „Тракия“; \r\n- Обособена позиция №6 „Изработване на технически проект за извършване на ремонтно-възстановителни работи на виадукт „Потоп“ при км 11+271 на АМ Хемус“;\r\n- Обособена позиция №7: „Изработване на технически проект за извършване на ремонтно-възстановителни работи на мост над река Вит при км 65+074 на път III-358 Шипково-Рибарица-Тетевен-Гложене-Ябланица“.\r\nКандидатите могат да подават оферти до 17.30 часа на 23 април 2018 г.", "date": "2018.03.13", "title": "АПИ стартира обществена поръчка за изработването на технически проекти при ремонта на 7 съоръжения"}
{"url": "http://www.focus-news.net/news/2018/03/13/2498925/anadolu-agency-lovat-na-gyulenisti-v-turtsiya-izdadeni-sa-zapovedi-za-arest-na-25-voennosluzheshti.html", "text": "Във вторник турските власти издадоха заповеди за арест на 25 военнослужещи за предполагаеми връзки с мрежата на базирания в САЩ Фетхуллах Гюлен, който Анкара сочи като организатор на опита за държавен преврат от лятото на 2016 г., предава държавната агенция Anadolu Agency.\r\nСъгласно разпространената информация, Прокуратурата в Анкара е издала заповеди за арест на военни на активна служба, освободени от служба и дори пенсионирани. След това полицията е стартирала операции за издирването им в девет провинции на страната, включително в Анкара..Тереза Герова", "date": "2018.03.13", "title": "Anadolu Agency: Ловът на гюленисти в Турция – издадени са заповеди за арест на 25 военнослужещи"}
{"url": "http://www.focus-news.net/news/2018/03/13/2498930/varna-za-poreden-pat-potvardiha-aresta-na-razsledvana-za-podbuditelstvo-za-pritezhanieto-na-narkotitsi-na-stoynost-blizo-25-mln-lv.html", "text": "7 месеца след първоначалното задържане под стража, Варненският апелативен съд потвърди отново ареста на Леман Якимова, привлечена като обвиняема затова, че през август миналата година, в съучастие с Ивайло Иванов, тя като подбудител и помагач, а той като извършител, без надлежно разрешително държали с цел разпространение повече от 86 кг марихуана и амфетамини. Втората съдебна инстанция потвърди като законосъобразно определение на ОС – Разград от 26 февруари 2018, с което е била оставена без уважение жалбата на защитата срещу постоянния арест на обвиняемата и молбата за изменение на мярката й за неотклонение. Това съобщиха от пресцентъра на Апелативен съд – Варна.\r\nПресслужбата на съда припомня, че Якимова е в ареста от 18 август 2017 година с определение на ОС – Разград. Два дни преди това, в Цар Калоян, при проверка на автовоз органите на реда открили в тайник множество пакети с марихуана и амфетамини. Иззетата дрога била 8,055 кг марихуана на стойност 48 330 лв и 78,650 кг амфетамини на стойност 2 359 500 лв. Общата стойност на конфискуваната дрога е 2 млн 407 830,00лв. Иванов, който е вторият обвиняаем по това досъдебно производство на ОД на МВР-Разград лично е посочил на разследващите тайника в автомобила, където са намерени наркотиците, както и начина по който същият да бъде отворен.\r\nЗащитата на обвиняемата днес поиска изменение на мярката за процесуална принуда и се позова на продължителния срок, в който Якимова е задържана и престоява, както в арестните помещения в Разград, така и в Затвора – Сливен.\r\nОбвинението намира, че няма опасност Леман да извърши престъпление, но има доказателства, че може да се укрие от наказателно преследване. Това заключение се споделя и от състава на Варненския апелативен съд. От изготвената справка от служители на полицията се установяват контакти на обвиняемата Якимова с роднини и познати от Белгия и Турция, както и пътувания извън граница. С оглед тежестта на престъплението и способа на извършването му и втората съдебна инстанция намира, че Леман Якимова може да се укрие и с това да затрудни наказателното производство.\r\nСъбраните в хода на разследването доказателства не разколебават обоснованото предположение, че Якимова е съпричастна към престъплението, за което е привлечена като обвиняема. Законът квалифицира това деяние като тежко, умишлено престъпление в особено големи размери, което се наказва строго от закона.\r\nОпределението на Апелативния съд във Варна, с което се потвърждава ареста на Леман Якимова, привлечена като обвиняема затова, че в съучастие с Ивайло Иванов, тя като подбудител и помагач, а той като извършител, без надлежно разрешително държали с цел разпространение повече от 86 кг марихуана и амфетамини, на стойност близо 2 млн и 500 хиляди лв е окончателно.", "date": "2018.03.13", "title": "Варна: За пореден път потвърдиха ареста на разследвана за подбудителство за притежанието на наркотици на стойност близо 2,5 млн. лв"}
{"url": "http://www.focus-news.net/news/2018/03/13/2498927/lovech-narodniyat-predstavitel-ot-pg-na-bsp-za-balgariya-milko-nedyalkov-dade-start-na-podpiska-v-obshtina-lukovit-sreshtu-sdelkata-s-chez.html", "text": "Народният представител от ПГ на \"БСП за България\" Милко Недялков даде старт на подписката “Национална гражданска инициатива държавата да отмени сделката ЧЕЗ България“ на среща с граждани, членове и симпатизанти от община Луковит. Това съобщиха от пресцентъра на НС на БСП. Срещата с депутата се проведе в новооткрития клуб на БСП - гр. Луковит. Основните теми  бяха свързани с политиката и действията на БСП за защита на гражданите от дейността на монополите, доходите, социалните права и защита на възрастните, хората с намалена работоспособност и хора в неравностойно положение.  Гражданите изразиха мнение и недоволство по проблеми, не само с национална, а и с местна значимост, като - липсата на достъпна услуга „Личен асистент” за нуждаещи се семейства, двойното увеличение на такса „Битови отпадъци” в община Луковит, лошата инфраструктура и неасфалтирани улици в града и селата от общината.", "date": "2018.03.13", "title": "Ловеч: Народният представител от ПГ на \"БСП за България\" Милко Недялков даде старт на подписка в община Луковит срещу сделката с ЧЕЗ"}
{"url": "http://www.focus-news.net/news/2018/03/13/2498932/varna-shte-bade-vavedena-vremenna-organizatsiya-na-dvizhenie-vav-vrazka-s-remontnite-deynosti-po-rekonstruktsiya-na-ul-mara-taseva-v-kv-asparuhovo.html", "text": "От 17.00 часа ще бъде въведена временна организация на движение във връзка с ремонтните дейности по реконструкция на ул. „Мара Тасева“ в кв. „Аспарухово“. Това съобщиха от Община Варна.\r\nЕдното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица. „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.", "date": "2018.03.13", "title": "Варна: Ще бъде въведена временна организация на движение във връзка с ремонтните дейности по реконструкция на ул. „Мара Тасева“ в кв. „Аспарухово“"}
{"url": "http://www.focus-news.net/news/2018/03/13/2498908/georgi-tarnovaliyski-bsp-za-balgariya-sledi-li-kzk-sdelkite-na-chez-i-spazen-li-e-zakonat-za-zashtita-na-konkurentsiyata.html", "text": "Водоснабдяване и Канализация в Пловдив, Димитровград, Ловеч, Пазарджик, Силистра и Сливен са само част от държавните предприятия, сключили договори с ЧЕЗ за последните няколко месеца. В договорни отношения с енергоразпределителното предприятие са и редица болници, НК \"Железопътна инфраструктура\" и Ръководство въздушно движение. Сумите са различни, но по груби сметки, надвишават 40 000 000 лева, това посочи на среща със социалисти народният представител от ПГ на \"БСП за България\" Георги Търновалийски, съобщиха от пресцентъра на НС на БСП.\r\nНа срещата в Пловдив, в която участваха и народните представители  Теодора Халачева  и  Манол Генов,бяха обсъдени националната подписка за спиране на сделката за ЧЕЗ България, внесените от БСП   сигнали до Главния прокурор за приватизацията на ЧЕЗ, както и искането на социалистите да се провери произходът на средствата, с които „Инерком” кандидатства за купуването на  ЧЕЗ.\r\n„Мнозинството от българскте граждани определят сделката като непрозрачна, неприемлива и грабителска, а позицията на БСП напълно съвпада с тяхното мнение”, сподели  Теодора Халачева. Според нея държавата трябва да защити интересите на гражданите, като сделката бъде спряна и държавата да участва в нова процедура на пазарен принцип.\r\nМанол Генов подчерта, че всички данни за сделката, изнесени от опозицията и медиите, водят към ГЕРБ. Той даде обяснение и за така наречените „секретни данни”, които всъщност били лист хартия, без бланка и подпис, и чието съдържание вече е било написано от медиите. Според народния представител тази сделка приличала много на скандалите с младежа, който купи Кремиковци и на този с Дипломатическия клуб, закупен от неизвестни младежи от Стара Загора.\r\nГеорги Търновалийски подчерта, че отговорите на министрите на регионалното развитие, здравеопазването и на транспорта, които е  получил на въпросите си- колко и кои са структурите с държавно участие и второстепенни разпоредители на бюджетни средства, сключили договор с „ЧЕЗ Трейд България” ЕАД,  водят до още въпроси.\r\n„Енергийната група снабдява 3 млн. клиента, а допълнителните договори, сключени на свободния пазар, не са единствено в тази част на страната, която се обслужва от ЧЕЗ,  факти, които пораждат много  въпросителни. Затова следващият ми въпрос ще е вече към КЗК - спазва ли се Законът за защита на конкуренцията и защитен ли е интересът на българския потребител.  И дали, подписвайки тези договори, заедно с обслужването на домакинствата, предприятието не се е превърнало в доминиращ доставчик?”,  ще пита още Търновалийски.", "date": "2018.03.13", "title": "Георги Търновалийски, \"БСП за България\": Следи ли КЗК сделките на ЧЕЗ и спазен  ли е Законът за защита на конкуренцията"}
{"url": "http://www.focus-news.net/news/2018/03/13/2498933/yambol-zapochva-desetoto-izdanie-na-natsionalen-konkurs-za-mladi-hudozhnitsi-i-pisateli-dushata-na-edin-izvor.html", "text": "Десетото издание на Националния конкурс за млади художници и писатели „Душата на един извор” стартира от днес. Това съобщиха от пресцентъра на Община Ямбол. Млади автори на възраст от 15 до 25 години могат да се включат със свои творби в категориите „Изобразително изкуство“ и „Литература“. Конкурсът е посветен на паметта и творчеството на художника Жорж Папазов и изкуствоведа Кирил Кръстев. Целта му е откриване на млади таланти в областта на литературата и изобразителното изкуство, поощряване на техните творчески търсения и стимулиране развитието им в избраната от тях сфера. Много от лауреатите от предишни издания на конкурса вече са утвърдени автори със свои самостоятелни книги и изложби.\r\nОрганизатори на проявата са Община Ямбол, „Овергаз” и фондация „Млада България”, обединени в каузата за подкрепа на младите дарования. Творческото предизвикателство е със свободна тема и в двете конкурсни категории. Участниците ще бъдат оценявани в две възрастови групи – от 15 до 19 години и от 20 до 25 години. Първите трима, отличени във всяка категория и възрастова група, получават следните награди: І място – 1200 лв.; ІІ място – 800 лв.; ІІІ място – 600 лв.\r\nДопустимите техники в категория „Изобразително изкуство” са акварел, пастел, темпера, графика, масло. Форматът на картините да е в диапазона: от минимум 30/42 см, до максимум 50/70 см. \r\nЛитературните произведения не трябва да са по-дълги от 3 страници /100 машинописни реда/, като допустимите жанрове са приказка, кратък разказ или есе. \r\nКандидатите могат да участват и в двете категории – изобразително изкуство и литература, с по едно авторско произведение, специално подготвено за конкурса. \r\nВсяка творба следва да е придружена от попълнен и подписан формуляр за кандидатстване. Пълният регламент на конкурса и формулярите за участие могат да бъдат изтеглени от интернет-страниците на организаторите: община Ямбол: www.yambol.bg , „Овергаз“: www.overgas.bg и Фондация „Млада България“: www.mladabg.org .\r\nКрайният срок за изпращане на произведенията е 13 април 2018 година, на адрес: 8600, Ямбол, пл. „Освобождение“ № 1 (Безистен) – за конкурса. \r\nРезултатите ще бъдат обявени до 4 май 2018 г.", "date": "2018.03.13", "title": "Ямбол: Започва десетото издание на Национален конкурс за млади художници и писатели „Душата на един извор“"}
{"url": "http://www.focus-news.net/news/2018/03/13/2498929/vratsa-v-grada-zapochna-podpiska-sreshtu-sdelkata-s-chez.html", "text": "Започва подписката срещу сделката за ЧЕЗ във Враца. Това съобщиха от пресцентъра на НС на БСП.  Подписи се събират пред офиса на БСП, пред Пълномощничеството в жк. ”Дъбника” и пред “Бялата къща” в жк. ”Младост”. \"Да спрем рушенето на държавността от управляващите от ГЕРБ\", призоваха врачани.", "date": "2018.03.13", "title": "Враца: В града започна подписка срещу сделката с ЧЕЗ"}
{"url": "http://www.focus-news.net/news/2018/03/13/2498936/vodeshti-spetsialisti-ot-varna-i-aahen-germaniya-shte-pravyat-savmestno-prouchvane-za-lazerite-v-parodontologiyata.html", "text": "Съвместен проект за клинични проучвания при приложението на лазерите в пародонтологията ще направят водещите специалисти по парадентология и дентална имплантология проф. д-р Стефан Пеев от Медицински университет-Варна и проф. д-р Норберт Гуткнехт от университета в Аахен, Германия. Това стана ясно по време на провелата се работна среща и уъркшоп във Факултета по дентална медицина към Медицински университет – Варна на тема: „Приложение на лазерите в денталната медицина“, на която водещият немски специалист по лазерно зъболечение изнесе лекционна и практическа демонстрация с жива връзка с една от операционните в Университетския медико-дентален център, съобщиха от пресцентъра на Медицински университет – Варна. Впечатлен от високотехнологичното оборудване със съвременни високоенергийни лазери за клинично приложение и от уменията на ръководителя на Катедра по пародонтология и дентална имплантология и ръководител на Университетския медико-дентален център проф. д-р Стефан Пеев, водещият специалист от Германия проф. Гуткнехт отправи поканата за бъдещ съвместен проект с Медицински университет – Варна.\r\nСред гост-лекторите бе и доц. Георги Томов от Катедрата по пародонтология и заболявания на оралната лигавица в МУ-Пловдив, председател на Дентално лазерно общество в България и водещ специалист по дентални лазери в страната. Практически опит сподели и ръководителят на Катедрата по протетична дентална медицина на МУ-Варна проф. д-р Методи Абаджиев.", "date": "2018.03.13", "title": "Водещи специалисти от Варна и Аахен, Германия, ще правят съвместно проучване за лазерите в пародонтологията"}
{"url": "http://www.focus-news.net/news/2018/03/13/2498939/stefan-radev-kmet-na-sliven-nyama-opasnost-ot-prelivane-na-yazovirite-na-teritoriyata-na-obshtinata.html", "text": "Няма опасност от преливане на язовирите на територията на община Сливен, съобщи пред Радио „Фокус“ – Сливен кметът Стефан Радев и допълни, че всички водосборни басейни са в добро техническо и експлоатационно състояние, има достатъчно свободен обем. Той увери, че основният водоизточник за Сливен  – язовир „Асеновец“, може да поеме водата от снеготопенето и предстоящите валежи.\r\nКоритата на основните реки, преминаващи през Сливен, са почистени от наноси и дървестна маса, проводими са и няма опасност от наводнения. През тази година ще продължи почистването на речните корита.\r\nРадев допълни, че предстои завършване и на проекта за поречието на Дюлева река, която дели града от една от вилните зони, като там в момента се провеждат отчуждителни мероприятия, за да се осигури място за път, който да свърже новоизградения мост с уличната мрежа, \r\nЛюдмила ЙОРГОВА", "date": "2018.03.13", "title": "Стефан Радев, кмет на Сливен: Няма опасност от преливане на язовирите на територията на общината"}
{"url": "http://www.focus-news.net/news/2018/03/13/2498904/ria-novosti-ruskoto-vanshno-ministerstvo-privika-poslanika-na-velikobritaniya.html", "text": "Ръководителят на британската дипломатическата мисия в Русия Лори Бристоу бе привикан в Министерството на външните работи в Москва, съобщиха за РИА Новости от ведомството.\r\n„Днес в МВнР е привикан посланикът на Великобритания в Русия“, информираха от външнополитическото ведомство в Москва, без да разкриват допълнителни подробности. Тереза Герова", "date": "2018.03.13", "title": "РИА Новости: Руското външно министерство привика посланика на Великобритания"}
{"url": "http://www.focus-news.net/news/2018/03/13/2498935/kmetat-na-svishtov-gencho-genchev-na-trima-vazrastni-i-trudnopodvizhni-hora-pomogna-obshtinata-po-vreme-na-zimnoto-bedstvie-prez-minalata-sedmitsa.html", "text": "На трима възрастни и трудноподвижни хора помогна Община Свищов по време на зимното бедствие през миналата седмица. Това каза в предаването „Добре дошли в Свищов“ на Радио „Фокус“ – Велико Търново кметът на крайдунавската администрация Генчо Генчев.  Още при първия обилен снеговалеж Общината отправи апел към всички граждани, които нямат възможност да си осигурят храна и медикаменти, поради лошото време, да потърсят съдействие. \r\n„Искам да изкажа благодарността си за добрата координация между полицията, пожарната, Спешна помощ, тъй като всички лица, които са били на хемодиализа, бяха обслужени на време. Там където имаше нужда от помощ, Общината се намеси адекватно, след  подаването на сигнали“, коментира още Генчев. Той допълни и, че в региона почти не е имало сериозни ел. аварии. „Имахме три случая на доставени хляб и медикаменти. Кризисният щаб беше свикан още вечерта,  когато заваля снега. Бяха начертани мерки, по които да се работи през останалите дни и мисля, че работа на Щаба показа много добра реакция и действия“, обобщи кметът.\r\nЛуиза ТРАНЧЕВА", "date": "2018.03.13", "title": "Кметът на Свищов Генчо Генчев: На трима възрастни и трудноподвижни хора помогна Общината по време на зимното бедствие през миналата седмица"}
{"url": "http://www.focus-news.net/news/2018/03/13/2498938/afp-bagdad-prekrati-vazdushnata-blokada-na-irakski-kyurdistan.html", "text": "Властите в Багдад заявиха във вторник, че вдигат почти шестмесечна въздушна блокада, наложена на Иракски Кюрдистан, наложена в отговор на провеждането на референдум за независимост на региона, предава AFP.\r\nМинистър-председателят на Ирак Хайдер ал Абади подчерта в изявление, че летищата на Ербил и Сулеймания отново ще бъдат „отворени за международни полети\".\r\nБагдад наложи блокадата през септември, след като автономният кюрдски регион гласува в необвързващ референдум за независимост. Централното правителство на Ирак обаче заклейми плебисцита като „незаконен“. През декември блокадата бе удължена с два месец и половина, а през февруари – с още три.\r\nРешението за отмяна на забраната на полетите е взето, „след като местните кюрдски власти приеха, че централните органи поемат контрола върху двете летища\", се казва още в изявлението.\r\nОфициалното вдигане на блокадата ще се осъществи през следващите няколко дни, поясни за агенцията говорителят на иракския премиер, като подчерта, че „ще зависи от това колко време е необходимо служителите на централното правителство да започнат да работят на летищата\". \r\nСлед влизането в сила на забраната за полети всички международни полети към Иракси Кюрдистан бяха пренасочени към Багдад.Тереза Герова", "date": "2018.03.13", "title": "AFP: Багдад прекрати въздушната блокада на Иракски Кюрдистан"}
{"url": "http://www.focus-news.net/news/2018/03/13/2498941/odmvr-sliven-kotlenskiyat-prohod-e-zatvoren-za-tovarni-avtomobili-zaradi-svlachishte.html", "text": "Котленският проход е затворен за товарни автомобили  заради свлачище, съобщиха от ОДМВР-Сливен. Движението на товарни автомобили над 12 тона е временно преустановено по път ІІ-48, на около 200 метра в посока град Котел-село Тича. Камионите  се спират от екипи на „Пътна полиция“ в района на кръстовище „Петолъчка“ и „Кунак Търла“. Забрана остава до обяд на 16 март.\r\nКъм момента проблемният участък е разчистен и движението на леки автомобили се извършва без затруднения.", "date": "2018.03.13", "title": "ОДМВР-Сливен: Котленският  проход е затворен за товарни автомобили  заради свлачище"}
{"url": "http://www.focus-news.net/news/2018/03/13/2498940/ministar-nikolay-nankov-shte-otkrie-konferentsiya-na-tema-dannite-kato-osnova-na-tsifrovoto-obshtestvo-na-14-mart.html", "text": "Министърът на регионалното развитие и благоустройството Николай Нанков ще открие Конференция и пленарна сесия на Постоянната комисия по кадастър на Европейския съюз на тема „Данните като основа на цифровото общество” на 14 март 2018 г. Това съобщиха от пресцентъра на Министерство на регионалното развитие и благоустройството. Събитието е с начален  час 9.00 часа и ще се проведе в зала “София” на хотел „Метрополитън” в град София. \r\nОсновни акценти на конференцията ще бъдат предизвикателствата в сферата на геопространствената информация, събирането, съхраняването, обработката и използването на данните от публичните органи с цел задоволяване на обществените нужди и изпълнение на европейското законодателство.", "date": "2018.03.13", "title": "Министър Николай Нанков ще открие конференция на тема „Данните като основа на цифровото общество” на 14 март"}
{"url": "http://www.focus-news.net/news/2018/03/13/2498931/montana-desetki-grazhdani-se-sabraha-pred-obshtinskata-organizatsiya-na-bsp-v-grada-za-da-se-vklyuchat-v-podpiska-za-otmyana-sdelkata-za-prodazhbata-na-chez.html", "text": "Десетки граждани се събраха пред общинската организация на БСП в Монтана, за да се включат в подписката за отмяна сделката за продажбата на ЧЕЗ. Това съобщиха от пресцентъра на НС на БСП. Инициативата на левицата предизвика голям интерес и само за няколко минути се събраха над 100 подписа. В подписката се включиха народният представител от Парламентарната група на „БСП за България” д-р Илиян Тимчев и лидерът на БСП – Монтана Камелия Трифонова.", "date": "2018.03.13", "title": "Монтана: Десетки граждани се събраха пред общинската организация на БСП в града, за да се включат в подписка за отмяна сделката за продажбата на ЧЕЗ"}
{"url": "http://www.focus-news.net/news/2018/03/13/2498943/dobrich-47-godishen-mazh-e-zaginal-pri-katastrofa-na-patya-selo-kardam-selo-chernookovo.html", "text": "47-годишен мъж е загинал при катастрофа на пътя село Кардам - село Чернооково. Това съобщиха от ОДМВР - Добрич. Инцидентът е станал на 12 март около 04.20 часа. На място е установено, че водач на лек автомобил „Мерцедес” с добричка регистрация напуска пътното платно и се удря в крайпътно дърво. Вследствие на инцидента на място загива 47-годишния водач на автомобила от село Чернооково. По случая е образувано досъдебно производство.", "date": "2018.03.13", "title": "Добрич: 47-годишен мъж е загинал при катастрофа на пътя село Кардам - село Чернооково"}
{"url": "http://www.focus-news.net/news/2018/03/13/2498945/radio-svobodna-evropa-nikos-kodzias-shte-poseti-makedoniya-sledvashtata-sedmitsa.html", "text": "Първият дипломат на Атина Никос Кодзиас ще посети Скопие следващата седмица, съобщиха от Министерството на външните работи за местната редакция наРадио „Свободна Европа“ .\r\nЗа точната дата на визитата на Кодзиас медиите ще бъдат информирани в петък, 16 март, поясниха от външнополитическото ведомство. Според гръцкия вестник „Та Неа“ Кодзиас ще бъде в Скопие на 22 и 23 март.Тереза Герова", "date": "2018.03.13", "title": "Радио „Свободна Европа“: Никос Кодзиас ще посети Македония следващата седмица"}
{"url": "http://www.focus-news.net/news/2018/03/13/2498924/korneliya-ninova-bsp-v-bregovo-sme-za-da-pomognem-na-horata-da-znayat-che-ne-sa-izostaveni.html", "text": "Тук сме в Брегово, най-напред да помогнем на хората, да знаят, че не са изоставени. Доставихме минерална вода, ще дарим пари на пострадалите семейства. След това, заедно с кмета и общинските съветници, ще разговаряме как да помогнем да се реши проблемът с наводненията дългосрочно, защото това не се случва за първи път. Ще настояваме и в парламента, и пред правителството държавата да си поеме ролята, а не да прехвърля всичко на кметовете, които нямат средства да поддържат речните корита и язовирите. Това заяви лидерът на БСП Корнелия Нинова в Брегово, на дигата на р. Тимок, съобщиха от пресцентъра на БСП. Тя припомни, че преди три години левицата  е предлагала единен държавен орган да поеме управлението и контрола. „Не ни чуха. Тази инфраструктура е стратегическа за националната сигурност и сигурността на населението. Както в енергийната система, така и тук, ролята на държавата е ключова. Изтеглянето на държавата от важни за сигурността сектори, което направиха правителствата на Борисов, е голяма грешка”, категорична бе Нинова. Тя обясни, че последното такова е решението за частната охранителна дейност. „Колко аргументи им дадохме в парламента да не го правят - пак не чуха. Но най-силният аргумент е животът тук по селата в Северозапада. Почти няма необирана къща. Беднотия е. И ти да караш тези хора да си плащат за частна охрана е тежка абдикация на държавата от основните й функции. Ето затова не изпълниха предизборното си обещание във всяко село да има полицай - за да си плащат хората. Рушат държавността и е време да спрат с тази арогантност и самодостатъчност и да си отворят очите и ушите за разума и за аргументите на опозицията, а и не само на нея”, каза също лидерът на опозицията. \r\nЗаедно с председателя на БСП Корнелия Нинова в Брегово бяха и народни представители от левицата, членове на ИБ на партията, областният председател на БСП.", "date": "2018.03.13", "title": "Корнелия Нинова, БСП: В Брегово сме, за да помогнем на хората, да знаят, че не са изоставени"}
{"url": "http://www.focus-news.net/news/2018/03/13/2498937/yordanka-fandakova-kmet-na-sofiya-nyama-informatsiya-za-riskovi-niva-na-reki-i-yazoviri-na-teritoriyata-na-stolitsata.html", "text": "Няма информация за рискови нива на реки и язовири на територията на столицата. Това каза кметът на София Йорданка Фандъкова по време на проверката на язовир \"Мърчаево\", предаде репортер на Агенция „Фокус“.  „Непрекъснато трябва да се следи. Имаме организация за 24-часово дежурство за наблюдение както над общинските язовири, така също и на реките и критичните участъци на територията на общината. Към момента обстановката е спокойна“, каза кметът на София. Тя посочи,че Столична община продължава с действия и наблюдения. Фандъкова отчете, че през 2012 г. язовир „Мърчаево“ е бил основно ремонтиран със средства от Междуведомствената комисия. \"Поддържаме и системите от информация. Столичната община беше първата, която създаде специално Звено за аварийно-спасителни дейности. Сега вече е дирекция. Разчитаме на колегите, които са непрекъснато на място\", допълни тя. Фандъкова уточни, че язовирите, които са в експлоатация: „Мърчаево“, „Мрамор“ и „Суходол“ 2 се наблюдават непрекъснато. Тя посочи, че в момента на трите язовира се прави  контролирано изпускане, така че да има свободен обем, ако има по-силен дъжд и заради снеготопенето.  „Отново сме в сезона на дъждовете. Знаете, че за нас кметове е изключително важно да следим внимателно нивата на реките и язовирите в този период. Виждаме какво се случва навсякъде в такива моменти. Разчитам на кметовете на съответните райони и населени места и на екипите на Аварийно-спасителното звено. Тук с мен са кметът на район „Витоша“ и кметът на Мърчаево“, заяви Фандъкова. „Погрижихме се през последните години да направим основни ремонти на общинските язовири“,  каза кметът на София. „Специално благодаря на „Напоителни системи“, защото с тях сме в много тясна координация по отношение на язовирите „Суходол“ 1 и „Суходол“ 2.“, обясни Фандъкова. Тя поясни, че „Суходол“ 2 е общински и се намира нависоко и при обилно снеготопене той се пълни бързо. „Затова сме във връзка с „Напоителни системи“, които поддържат по-голям свободен обем в язовир „Суходол“ 1. Това ни помогна при последния обилен снеговалеж да нямаме там проблеми“, допълни кметът на София. На въпрос какво е състоянието на язовир „Бели Искър“, Фандъкова коментира, че то е нормално. „Поддържа се нивото, което е по предписание. По отношение на ремонтите, знаете, че Регионалното министерство е водещо“, посочи кметът и поясни, че Столична община ще съдейства с всичко, каквото трябва. Фандъкова отбеляза, че никой не е по-силен от природата и посочи, че понякога валежите са такива, че  не могат да се избегнат рискови ситуации.\r\nДеница КИТАНОВА", "date": "2018.03.13", "title": "Йорданка Фандъкова, кмет на София: Няма информация за рискови нива на реки и язовири на територията на столицата"}
{"url": "http://www.focus-news.net/news/2018/03/13/2498946/mvr-petima-dushi-sa-zadarzhani-za-uchastie-v-organizirana-prestapna-grupa-s-tsel-nepravomerno-usvoyavane-na-sredstva-ot-evrofondove.html", "text": "Петима души са задържани за участие в организирана престъпна група с цел неправомерно усвояване на средства от еврофондове. Това съобщиха от пресцентъра на МВР. Екипи на ГДБОП и Дирекция „Жандармерия“ проведоха операция във Видинския квартал „Нов път“. Действията са по досъдебно производство на Специализираната прокуратура. Предметът му е избягване на плащане на ДДС и неправомерно усвояване на средства от еврофондове не по предназначение. В хода на операцията са иззети компютърни системи, оптични носители на информация, банкови и счетоводни документи, множество дебитни карти, които не са при титулярите, електронни подписи и чепати на липсващи търговци, касови апарати и др. Ще бъдат назначени експертизи. \r\nВ рамките на операцията са задържани общо петима на територията на Видин, Варна и София. \r\nПредстои презициране на събрания доказателствен материал с оглед привличането им в качеството на обвиняеми за участие в организирана престъпна група.", "date": "2018.03.13", "title": "МВР: Петима души са задържани за участие в организирана престъпна група с цел неправомерно усвояване на средства от еврофондове"}
{"url": "http://www.focus-news.net/news/2018/03/13/2498950/dobrich-18-godishno-momiche-e-postradalo-pri-katastrofa-na-ul-otets-paisiy.html", "text": "18-годишно момиче е пострадало при катастрофа на ул. „Отец Паисий”. Това съобщиха от ОДМВР - Добрич. Сигналът за инцидента е подаден на 12 март около 09.15 часа. Съобщено е за възникнало пътнотранспортно произшествие по ул. „Отец Паисий” в град Добрич. Установено е, че лице с инициали М. Н. (на 46 г.) от град Добрич (водач на лек автомобил „Опел Астра”) не пропуска движещия се по път с предимство лек автомобил „Опел Кадет” с добричка регистрация и предизвиква пътнотранспортно произшествие. Вследствие на инцидента е пострадала возещата се на задна седалка в лек автомобил „Опел Кадет” жена на 18 г., която е била без обезопасителен колан. Същата е настанена в МБАЛ - Добрич с мозъчно сътресение и контузна рана, без опасност за живота. Двамата водачи са с отрицателни проби за употреба на алкохол. На водача на лек автомобил „Опел Астра” и на пострадалата са съставени АУАН по ЗДвП.", "date": "2018.03.13", "title": "Добрич: 18-годишно момиче е пострадало при катастрофа на ул. „Отец Паисий”"}
{"url": "http://www.focus-news.net/news/2018/03/13/2498951/veliko-tarnovo-zanyatiyata-v-dg-slantse-v-pavlikeni-v-koyato-gorya-pozhar-tazi-sutrin-shte-badat-vazstanoveni-nay-rano-sledvashtata-sedmitsa.html", "text": ".Занятията в ДГ „Слънце“ в Павликени ще бъдат възстановени най-рано следващата седмица, след пожара тази сутрин, съобщиха от пресцентъра на Община Павликени. Пожарът избухна тази сутрин в детската градина „Слънце“. Сигналът бе подаден около  09.30 часа. На мястото незабавно бяха изпратени екипи на РСПБЗН – Павликени. Няма пострадали деца и членове на персонала на учебното заведение. \r\nВсички 124 деца са евакуирани своевременно. Родителите им са ги прибрали по домовете, а за децата, които пътуват от други населени места е осигурен превоз от Община Павликени. Днес следобед в общинска администрация ще бъде сформирана комисия между експерти, директора на детската градина, служители на БКД-Павликени, трудова медицина и други, които да оценят щетите и да планират възстановяването на учебния процес в детската градина. Очаква се, че той ще може да бъде възстановен най-рано в началото на следващата седмица. Дотогава е сфомирана сборна група в Детската ясла в помощ родителите, които не могат да оставят децата си вкъщи. Причините на пожара се изясняват. Вероятно той е породен от искра от електрически удължител. Унищожени са три табла за бойлерите, които ще трябва да бъдат заменени с нови. Обгорели са котлите и вехтории в две помещения в приземния етаж на сградата – склад и котелно отделение.", "date": "2018.03.13", "title": "Велико Търново: Занятията в ДГ „Слънце“ в Павликени, в която горя пожар тази сутрин, ще бъдат възстановени най-рано следващата седмица"}
{"url": "http://www.focus-news.net/news/2018/03/13/2498944/veliko-tarnovo-novo-svlachishte-se-e-obrazuvalo-v-selo-kalaydzhii-zastrasheno-ot-otkasvane-e-13-ot-naselenieto.html", "text": "Ново свлачище се е образувало в село Калайджии, община Златарица. Това съобщи за Радио „Фокус“ – Велико Търново кметът на Златарица Пенчо Чанев. Земната маса се е свлякла пред няколко дни. Свлачището се намира на кръстовище в селото, между ул. „3-та“ и „4-та“. Ширината му е около 200 метра, а площта, на която се простира вътре в населеното място, е около 7-8 дка. Според кмета свлачищните процеси продължават и  ако не се вземат мерки на време, засегнатата площ ще се разрасне. \r\n„Застрашена от откъсване е и улица „4-та“. Ако и тя пропадне, 1/3 от населението в селото ще остане откъснато от света. Застрашени са и няколко къщи, които се намират на около метър от свлачището“, посочи Пенчо Чанев. Той допълни, че във връзка с новообразувалото се свлачище е изпратено уведомително писма до Министерство на регионалното развитие и благоустройството с копие до „Геозащита Плевен“. Очаква се да пристигне екип, който да го регистрира. Кметът подчерта, че това не е единственото свлачище на територията на Калайджии. Преди няколко години е пропаднала земна маса на другия край на селото, която също е затворила път. До ден днешен жителите на селото използват обходен маршрут, въпреки че има изготвен проект за укрепване на пътя. \r\nПроектът е на стойност 200 000 лева. Пенчо Чанев посочи, че община Златарица е една от общините с най-много образували се свлачище не само на територията на област Велико Търново, но и на територията на цялата страна. Едно от големите свличания на земна маси е в село Шивачево. За укрепването му Община Златарица е отделила собствени средства в размер на 120 000 лева. Ремонтните дейности обаче все още не са стартирали заради лошото време.  Преди няколко часа кметът е получил обаждане от кметския наместник на село Разсоха, който го е уведомил също за свлачищни процеси в селото.  „Непрекъснато се образуват нови свлачища. Това са много големи обекти за нас, които изискват много средства. Тези суми са непосилни за една малка община“, посочи Пенчо Чанев, като допълни, че за укрепване на трите свлачища ще са необхдоими над 1 млн. лева.\r\nНадежда КРЪСТЕВА", "date": "2018.03.13", "title": "Велико Търново: Ново свлачище се е образувало в село Калайджии, застрашено от откъсване е 1/3 от населението"}
{"url": "http://www.focus-news.net/news/2018/03/13/2498934/kyustendil-ivan-ibrishimov-ot-bsp-initsiira-podpiskata-v-dupnitsa-sreshtu-sdelkata-s-chez.html", "text": "Народният представител Иван Ибришимов, Областният председател Станислав Павлов и областният координатор Ивайло Петров дадоха старт на подписката срещу криминалната сделка на ЧЕЗ в Дупница. Това съобщиха от пресцентъра на НС на БСП.  На свое заседание решение да се подкрепи инициативата взеха и ОбС на БСП - Дупница.", "date": "2018.03.13", "title": "Кюстендил: Иван Ибришимов от БСП инициира подписката в Дупница срещу сделката с ЧЕЗ"}
{"url": "http://www.focus-news.net/news/2018/03/13/2498948/blagoevgrad-na-gkpp-kulata-trafikat-e-intenziven-na-izhod-za-tovarni-avtomobili.html", "text": "На ГКПП „Кулата“ трафикът е интензивен на изход за товарни автомобили. Това съобщиха за Радио „Фокус“ – Пирин от „Гранична полиция“. На останалите пунктова по българо-гръцката граница трафикът е нормален.\r\nЛора КАЛЧЕВА", "date": "2018.03.13", "title": "Благоевград: На ГКПП „Кулата“ трафикът е интензивен на изход за товарни автомобили"}
{"url": "http://www.focus-news.net/news/2018/03/13/2498952/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив и днес ще чуем каква е обстановката в Карловска община и има ли опасности от наводнения заради обилното снеготопене. В общината има много водосборни райони. На какво ниво са язовирите и проходими ли са реките ще ни каже зам.-кметът Стойо Карагенски.\r\nСъщо в днешното предаване ще ви разкажем повече за образователната програма за 2018 година, насочена към деца от предучилищна и училищна възраст под надслов „Паркът като класна стая“. Програмата се реализира чрез две инициативи: Какви са те ще чуете в предаването ни.\r\nКарловска община вече има свой киберскаутски отряд. Създаването на отряда в и неговото обучение се реализира на 6-и и 7-и март в СУ „Христо Проданов“. Освен от това училище, в отряда, който е от 34 деца, влизат и петокласници от други училища в общината. Ще чуем подробностите от Вълко Станев, председател на Център по правата на човека „Васил Левски“.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.03.13", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/03/13/2498947/gd-granichna-politsiya-normalen-e-trafikat-na-granichnite-punktove-s-gartsiya-zlatograd-kapitan-petko-voyvoda-i-makaza.html", "text": "Нормален е трафикът на автомобили на граничните пунктове с Гърция „Златоград“, „Капитан Петко войвода“ и “Маказа“, съобщиха за Радио „Фокус“ – Смолян от пресцентъра на Главна дирекция „Гранична полиция“.\r\nНели ГЕРГЬОВСКА", "date": "2018.03.13", "title": "ГД „Гранична полиция“: Нормален е трафикът на граничните пунктове с Гърция „Златоград“, „Капитан Петко войвода“ и “Маказа“"}
{"url": "http://www.focus-news.net/news/2018/03/13/2498949/yordanka-fandakova-kmet-na-sofiya-prez-2018-g-sme-zalozhili-100-hil-lv-za-pochistvane-na-prelivnitsi.html", "text": "През 2018 г. сме заложили 100 хил. лв. за почистване на преливници. Това каза кметът на София Йорданка Фандъкова по време на проверката на язовир \"Мърчаево\", предаде репортер на Агенция „Фокус“.  Според нея най-важни са мерките по превенция. „Превенцията за нас по отношение на язовирите е ежегодното чистене на 500-метровите участъци след преливника. Това се прави всяка година. Тази година сме заложили бюджет около 100 хил. лв. за това. Много важна  наша задача е почистването на речните корита и деретета. Тук в район „Витоша“ има много дерета“, каза кметът на София. Тя отчете, че през изминалата година са почистени  117 км речни корита, включително 5 км от река Искър в район „Кремиковци“. „Това беше за първи път от много години. За 2018 г. сме заложили около  2 млн. и 700 хил. лв, от които 1, 5 млн. от общинския бюджет за почистването на около 85 км. речни корита“, заяви Фандъкова. \r\nВъв връзка с образуваното свлачище на пътя Княжево-Владая, Фандъкова каза, че има пропадане на подпорната стена в този участък. \"Това е обект, който се поддържа от АПИ. Разговарях с директора инж. Атанасов и той ме увери, че предприема всички възможни действия за обезопасяване, а след това за възстановяване на участъка\", каза Фанъдкова. Тя поясни, че е била на място и е видяла, че той е обезопасен. Според нея възможно най-бързо трябва да се възстанови, защото в момента той е стеснен. \r\nДеница КИТАНОВА", "date": "2018.03.13", "title": "Йорданка Фандъкова, кмет на София: През 2018 г. сме заложили 100 хил. лв. за почистване на преливници"}
{"url": "http://www.focus-news.net/news/2018/03/13/2498955/pazardzhik-oblastniyat-informatsionen-tsentar-zapochva-seriya-ot-sreshti-v-oblastta-na-tema-predpriemachi-v-deystvie.html", "text": "Областният информационен център в Пазарджик започва серия от срещи по общините в областта. Това съобщи за Радио „Фокус“ – Пазарджик Радослав Пешалов, управител на центъра. Той обясни, че срещите започват днес и са с потенциални ползватели на европейско финансиране и заинтересовани граждани. Те ще са на тема „Предприемачи в действие“. „Целта на събитието е да се представи на аудиторията финансовия инструмент за микрокредитиране със споделен риск по Оперативна програма „Развитие на човешките ресурси“, както и възможности за финансиране на проекти по процедура „Насърчаване на предприемачеството“ по Оперативна програма „Иновации и конкурентоспособност“ и подмярка 4.2. „Инвестиции в преработка/маркетинг на селскостопански продукти“ по Програмата за развитие на селските райони“, добави Пешалов. Той уточни, че днешната информационна среща е в община Лесичово, а утрешната в община Белово.\r\nВаня НИКОЛОВА", "date": "2018.03.13", "title": "Пазарджик: Областният информационен център започва серия от срещи в областта на тема „Предприемачи в действие“"}
{"url": "http://www.focus-news.net/news/2018/03/13/2498960/haskovo-obshtinata-organizira-turnir-po-futbol-na-21-i-22-april.html", "text": "Общината организира турнир по футбол, който ще се проведе на 21 и 22 април на Тенис кортове „Хасково“. Това съобщиха от пресцентъра на Община Хасково. Началото на турнира е в 10.00 часа. Записванията се осъществяват от 14 март до 13 април 2018 година. Участие в турнира имат право всички фирми на територията на Община Хасково. Позволено е фирми да участват и с два отбора. Всяка фирма предоставя в Община Хасково списък на своя отбор, в който трябва да е упоменато следното – име на фирмата, имена на състезателите, телефон за контакт и email на отговорното лице. Всеки отбор се състой от 6 състезатели (5 полеви и 1 вратар), като няма ограничения на резервите. Играе се две полувремена по 20 минути с почивка от 5 минути. Техническата конференция ще се състои на 17 април 2018 година от 16.00 часа в Община Хасково, като в нея е задължително присъствието на един представител от отбор. \r\nНаградите са купи за първо, второ и трето място плюс награден фонд – 500 лева, осигурени от ПИМ ООД.\r\nФирми, който имат възможност и желание, могат да предоставят предметни награди и средства към наградния фонд на турнира.", "date": "2018.03.13", "title": "Хасково: Общината организира турнир по футбол на 21 и 22 април"}
{"url": "http://www.focus-news.net/news/2018/03/13/2498958/kyustendil-zapochna-montiraneto-na-byust-pametnik-na-ilyo-voyvoda-na-ulitsa-demokratsiya.html", "text": "Започна монтирането на бюст-паметник на Ильо Войвода на централната улица „Демокрация” в града, предаде репортер на Радио „Фокус” – Кюстендил. Решението за експониране на паметника е на Общински съвет – Кюстендил, съгласувано с главния архитект на Кюстендил и Областната комисия за военните паметници. Идеята е на историка от Регионален исторически музей – Кюстендил доцент Ангел Джонев. Тя датира от 2015 година. Това е първият  паметник на войводата, който е изграден през 30-те години на ХХ век чрез събирането на средства. Автор на този паметник е архитект Драган Лозенски. Бюст-паметникът първоначално е бил поставен до къщата на Ильо Войвода, където войводата живее последните години от живота си. Тя е превърната в музей. След построяването на новия паметник, старият паметник е предоставен на завод „Ильо Войвода”, където престоява дълъг период от време до приватизацията, както и по време на частното предприятие за производство на обувки. След това паметникът е премахнат от завода и е съхраняван в частен имот. В момента бюст-паметникът се поставя в идеалния център на града.\r\nВенцеслав ИЛЧЕВ", "date": "2018.03.13", "title": "Кюстендил: Започна монтирането на бюст-паметник на Ильо Войвода на улица „Демокрация”"}
{"url": "http://www.focus-news.net/news/2018/03/13/2498954/pleven-30-000-kasa-kontrabandni-tsigari-i-nad-112-kg-nasipen-tyutyun-sa-izzeti-ot-politsiyata-pri-proverki-v-selata-bukovlak-i-dekov.html", "text": "30 000 къса контрабандни цигари и над 112 кг насипен тютюн са иззели полицаи от областната дирекция. Това съобщиха от пресцентъра на МВР. Полицейските действия срещу нерегламентираното разпространение на акцизни стоки без български бандерол са проведени на 12 март в селата Буковлък и Деков. Около 14 часа е извършено претърсване и изземване на адрес в с.Буковлък, където от дома на 65-годишна са иззети 1500 броя кутии цигари без бандерол. По случая е образувано досъдебно производство по чл. 234, ал.1 от НК. Час по-късно служители на сектор „Противодействие на икономическата престъпност“ и специализирани полицейски сили при ОДМВР-Плевен извършили претърсване в имота на 33-годишна в същото село. Иззети са 11 чувала с раздробена жълто-кафява листна маса, наподобяваща тютюн, с общо тегло около 112 кг. По двата случая са образувани досъдебни производства за извършено престъпление по чл. 234 ал.1 от НК. Действията по разследването продължават под наблюдението на прокуратурата.", "date": "2018.03.13", "title": "Плевен: 30 000 къса контрабандни цигари и над 112 кг насипен тютюн са иззети от полицията при проверки в селата Буковлък и Деков"}
{"url": "http://www.focus-news.net/news/2018/03/13/2498956/pleven-boepripasi-sa-izzeti-ot-doma-na-70-godishen-mazh-v-selo-brest.html", "text": "На 12 март, в с. Брест, в хода на специализирана операция е извършена проверка в частен дом, обитаван от 70-годишен мъж. Намерени и иззети са 178 боеприпаса калибър 16 и 12 и две метални кутии със сиво прахообразно вещество, без стопанинът да има разрешително за тяхното съхранение. Това съобщиха от пресцентъра на МВР. Местопроизшествието посетено от полицейски служители и разследващ полицай. Уведомен е прокурор при Районна прокуратура - Никопол. Образувано е бързо производство за извършено престъпление по чл. 339, ал.1 от НК. Работа по пълното документиране на случая продължава.", "date": "2018.03.13", "title": "Плевен: Боеприпаси са иззети от дома на 70-годишен мъж в село Брест"}
{"url": "http://www.focus-news.net/news/2018/03/13/2498953/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-i-gkpp-kulata.html", "text": "Интензивен е трафикът за товарни автомобили на ГКПП „Капитан Андреево“ на вход и изход и ГКПП „Кулата“ на изход. На останалите пунктове на границата с Турция и Гърция трафикът е нормален. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.03.13", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“ и ГКПП „Кулата“"}
{"url": "http://www.focus-news.net/news/2018/03/13/2498957/beyhan-duran-kmet-na-selo-grohotno-obichayat-progonvane-na-zmiyata-i-zimata-shte-bade-izpalnen-v-seloto-na-14-mart.html", "text": "Обичаят „прогонване на змията и зимата“ ще бъде изпълнен в девинското село Грохотно за поредна година на 14 март. Това каза за Радио „Фокус“ – Смолян кметът на селото, Бейхан Дуран. Той отбеляза, че отбелязването на празника е традиция, която се изпълнява от десетки години винаги в този ден. „Децата се събират на групи и със звънчета обикалят из къщите в Грохотно, за да гонят змиите. Във всеки ъгъл на къщата под надзор на възрастен палят малък огън, който да прогони змиите и злините. После навън се прави голям огън и децата го прескачат. Вярва се, че по този начин през лятото няма да има змии и злини в селото“, каза още Дуран. Той посочи, че децата с нетърпение очакват празника и ако не е в почивен ден обикалят из къщите в обедната почивка или след училище. „От своя страна стопаните на домовете ги черпят с лакомства или им дават пари, за да си купят нещо за здраве. Децата пък са радостни и горди от факта, че правят нещо добро за своите съселяни“, добави Дуран.\r\n„Прогонването на змията и зимата“ е един от двата най-почитани празника в селото. „Другият е Гергьовден, когато рано по изгрев слънце жителите на Грохотно излизат край реката, мият си ръцете и краката, а по-смелите се потапят цели във водата за здраве“, подчерта Дуран. „След това вземат върба от реката и я връзват в къщата за благополучие през година“, добави кметът.\r\nНели ГЕРГЬОВСКА", "date": "2018.03.13", "title": "Бейхан Дуран, кмет на село Грохотно: Обичаят „прогонване на змията и зимата“ ще бъде изпълнен в селото на 14 март"}
{"url": "http://www.focus-news.net/news/2018/03/13/2498963/glavniyat-prokuror-sotir-tsatsarov-se-sreshtna-sas-slovenskiya-si-kolega-drago-shketa.html", "text": "Меморандум за сътрудничество между прокуратурите на Република България и Република Словения беше подписан днес, 13 март 2018 г., в Любляна от ръководителите на институциите в двете държави г-н Сотир Цацаров и Драго Шкета. Това съобщиха от пресцентъра на Прокуратурата на Република България. Основен акцент в разговорите бяха противодействието на тероризма и борбата с корупцията. \r\nПоради сходните законодателни рамки, бяха обсъдени компетентностите и начините на взаимодействие между специализираните прокуратури в двете държави. Противодействието на корупцията в лечебните заведения и начините на разследване на служители, изпълняващи полицейски функции, бяха също сред дискутираните теми между прокурорите от двете държави. \r\nГ-н Цацаров е на двудневно официално посещение в Република Словения. Той е придружаван от заместника си Ася Петрова и от завеждащия отдел „Международен“ във ВКП Цветомир Йосифов.", "date": "2018.03.13", "title": "Главният прокурор Сотир Цацаров се срещна със словенския си колега Драго Шкета"}
{"url": "http://www.focus-news.net/news/2018/03/13/2498964/mvr-dvama-dushi-sa-zadarzhani-za-otglezhdane-na-kanabis-v-domashna-oranzheriya-v-zhk-gevgeliyski.html", "text": "Двама души са задържани за отглеждане на канабис в домашна оранжерия в жк. „Гевгелийски“. Това съобщиха от пресцентъра на МВР. На 7 март около 18.00 часа при операция по противодействие на престъпления свързани с наркотици, полицаи от Трето РУ предприели проверка на адрес в жк. „Гевгелийски“. В хода на процесуално-следствените действия, униформените установили обособено в жилището помещение, оборудвано с модерна техника за отглеждане на канабис. От оранжерията са иззети 45 растения в различен стадий на развитие, таймери, влагомери, осветителни тела, трансформатори, вентилационна система, електронна везна и газов пистолет. \r\nС полицейска мярка до 24 часа в Трето РУ били задържани М.Г. - от с. Петково, и М.Т., от София - и  двамата на 19-години, ползвали апартамента под наем. След доклад на събраните материали в Софийска районна  прокуратура, двамата младежи са привлечени като обвиняеми за престъпление по чл. 354 а от НК  и са им наложени мерки за неотклонение „парична гаранция“ в размер на 200 лв.", "date": "2018.03.13", "title": "МВР: Двама души са задържани за отглеждане на канабис в домашна оранжерия в жк. „Гевгелийски“"}
{"url": "http://www.focus-news.net/news/2018/03/13/2498942/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.03.13", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/13/2498966/evrodeputatat-emil-radev-neobhodim-e-evropeyski-mehanizam-za-demokratsiya-i-varhovenstvo-na-zakona.html", "text": "По време на вечерното заседание на Комисията по граждански свободи, правосъдие и вътрешни работи на Европейския парламент в Страсбург първият заместник председател на Европейската комисия Франс Тимерманс обсъди с евродепутатите състоянието на демокрацията и върховенството на закона в Европейския съюз, включително ситуацията в Полша, Унгария, Малта и убийството на словашкия разследващ журналист Ян Куцяк. Това съобщиха от пресцентъра на ПП ГЕРБ.\r\nПо време на обсъждането, българският евродепутат от ЕНП-ГЕРБ Емил Радев призова за пореден път Европейската комисия да излезе с предложение за общоевропейски механизъм за демокрация и върховенство на закона, за което Европейският парламент настоя още преди две години в своя резолюция. Той подчерта, че критериите за оценка следва да бъдат обективни и да се прилагат спрямо всички държави-членки еднакво, без политически пристрастия. Емил Радев настоя още сега съществуващи инструменти като Механизма за сътрудничество и проверка за България и Румъния, докладът на Европейската комисия за състоянието на корупцията, информационното табло и др. да бъдат заменени с единния механизъм.\r\nФранс Тимерманс не се нае да даде конкретна дата за публикуването на законодателно предложение за такъв механизъм, но подчерта, че той би подсилил аргументите на Европейската комисия за защита на демокрацията и върховенството на закона в ЕС. В този контекст, първият зам.-председател на ЕК посочи, че във всички държави-членки съществуват проблеми, включително с организираната престъпност. По отношение на възможното обвързване на бюджетните правила за следващия програмен период със спазването на демокрацията и върховенството на закона, Тимерманс заяви, че са необходими пропорционални мерки, а възможното спиране на всички европейски средства не е такава мярка.", "date": "2018.03.13", "title": "Евродепутатът Емил Радев: Необходим е Европейски механизъм за демокрация и върховенство на закона"}
{"url": "http://www.focus-news.net/news/2018/03/13/2498969/evrodeputatite-obsazhdat-badeshteto-na-otnosheniyata-mezhdu-es-i-velikobritaniya-sled-brekzit.html", "text": "Евродепутатите настояват рамката за бъдещите отношения между ЕС и Великобритания да бъде съобразена с целостта на единния пазар и четирите свободи на ЕС, се казва в съобщение от пресслужбата на ЕП.\r\nЕвродепутатите отново заявиха, че споразумение за асоцииране между ЕС и Обединеното кралство би могло да предостави уместна рамка за бъдещи отношения. Това се случи по време на дебат относно актуалното състояние на преговорите за Брекзит с председателя на Европейската комисия Жан-Клод Юнкер и водещия преговарящ на ЕС Мишел Барние във вторник. \r\nТе също така изтъкнаха, че каквато и да бъде формата на бъдещите отношения с Великобритания, тя трябва да бъде съобразена с целостта на единния пазар, митническия съюз и четирите свободи на ЕС, както и да съхрани европейския правов ред, като не позволява преференциално третиране на определени сектори. \r\nНакрая евродепутатите призоваха ЕС и Великобритания да включат уреждането на правата на гражданите, финансовите задължения и въпроса за ирландската граница в ясно споразумение за оттегляне, което да бъде завършено преди началото на евентуален преходен период.", "date": "2018.03.13", "title": "Евродепутатите обсъждат бъдещето на отношенията между ЕС и Великобритания след Брекзит"}
{"url": "http://www.focus-news.net/news/2018/03/13/2498965/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще коментираме как протича подготовката за две важни културни събития от две населени места в общината. С Донка Шопова, секретар на читалището в село Попинци ще разговаряме за ХV фолклорен фестивал на маскарадните и кукерските игри, който ще се проведе на 16 и 17 март в Попинци. От секретаря на читалището в село Елшица Гинка Томева ще чуете повече за подготовката на „Празника на виното и любовта“, който ще е на 17 март и ще е придружен с конкурс за най-добро домашно вино „Еликсир на боговете“. Във втората част на предаването ще научите повече за една интересна инициатива в панагюрското село Баня. Тя е за ремонт на камбаната на църквата „Свети Николай“. Колко средства за необходими за него ще чуете от Лука Стефанов, който инициира дарителската кампания. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.03.13", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2018/03/13/2498967/haskovo-politsiyata-zadarzha-mazh-izmamil-dete.html", "text": "В рамките на проведени оперативно-издирвателни действия криминалисти от хасковското управление са задържали вчера 66-годишен мъж. Това съобщиха от пресцентъра на МВР. По първоначални данни, преди седмица, той е въвел в заблуждение непълнолетно момче от града. Детето е било подлъгано по схемата „съдействие на полицията“ на 7-и март и е хвърлило през терасата на жилището си на бул. „Раковски“ 200 грама златни накити. В хода на предприетото разследване, в полицейския арест е задържан съпричастен към измамната схема. Мъжът е познат на органите на реда, признал е за измамата. По случая е образувано досъдебно производство по чл. 209 от НК, работата по което продължава под наблюдението на прокуратурата.", "date": "2018.03.13", "title": "Хасково: Полицията задържа мъж, измамил дете"}
{"url": "http://www.focus-news.net/news/2018/03/13/2498968/plovdiv-petoklasnitsi-ot-karlovo-se-vklyuchiha-v-obuchitelna-programa-za-detsa-kiberskaut.html", "text": "Петокласници от Карлово се включиха в обучителна програма за деца „Киберскаут“. Това каза за Радио „Фокус“ – Пловдив Вълко Станев, председател на Център по правата на човека „Васил Левски“ в Карлово. „България е една от водещите страни с интернет технологии. Имаме най-бързият интернет. Това нещо води до опасност при децата, които сърфират в интернет. Говоря за деца, които са под 18 години и тези, които са над 10, защото те са най-уязвимите. Целта на обучението е как децата да бъдат научени да се предпазват в интернет пространството“, каза Вълко Станев. Експерти от Националния център за безопасен интернет извършват обучението на децата, за чието определяне са съдействали директорите на съответните училища. Обучението се проведе на 6 и 7 март в СУ „Христо Проданов“. Освен от това училище, в отряда, който е от 34 деца, влизат и петокласници от СУ „Васил Левски“, ОУ „Св. Св. Кирил и Методий“ и СУ „Христо Ботев“ в Калофер. „Децата бяха въодушевени и много щастливи. Мисията на нашата организация в Карлово е как да направим децата щастливи в училище и с желание да ходят на училище. Това съвпада изцяло с нашата традиция. След самото обучение децата получиха звание киберскаут. На тържествена церемония бяха връчени свидетелства“, каза Вълко Станев. Той коментира, че децата имат задача в рамките на два месеца, до 7 май, да организират дейности във своите училища в община Карлово, които са свързани с безопасния интернет, а именно да обучат свои връстници как също да се предпазват в интернет пространството и да ги консултират в условията на безопасен интернет. Всеки вече има телефон и имейли и ако забележат случаи на недобронамерено поведение в интернет или педофилия веднага да сигнализират в Национален център за безопасен интернет и тези неща да бъдат неутрализирани. „Веднага след приключването на тази кампания, през април месец СУ „Христо Проданов“ ще организира родителска среща в залата на общината „Васил Караиванов“, където родителите на децата ще бъдат обучени как да работят безопасно в интернет“, каза Вълко Станев. Идеята на организаторите е да има киберскаутски отряд, който да участва в националното състезание за киберскаути, което ще се проведе през май месец в София. Вълко Станев коментира, че много би се радвал, ако децата от Карлово успеят да се класират на челните места. По думите му капацитетът на карловския отбор е изключително силен и децата, които работят с желание, са изключително креативни. „В момента се двоумим дали да участваме с два отбора или с един, защото отборите ще бъдат ограничени до 12 човека. И ако ние участваме с един отбор една трета от децата трябва да отпаднат, а пък те са много въодушевени, а не е редно на едни петокласници да им нанасяме такава травма, че има по-добри от тях и такива които са по-силни“, каза Вълко Станев. Той коментира, че решението ще бъде доста трудно, защото това влияе на психиката на децата. По думите му най-вероятно СУ „Христо Проданов“ ще участва с отделен отбор, а останалите училища ще направят общ отбор. „Ние винаги подкрепяме работата в екип, защото когато децата свикнат, че заедно са много по-силни, те и в живота ще бъдат такива, а характерно за българите е, че ние не работим в екип. При нас индивидуалността е много по-силно изразена“, каза Вълко Станев. Той коментира, че на родителите са раздадени наръчници за използването на безопасен интернет, тъй като и те трябва да са запознати с тази тема, за да предпазят децата си.\r\nВесела КРЪСТЕВА", "date": "2018.03.13", "title": "Пловдив: Петокласници от Карлово се включиха в обучителна програма за деца „Киберскаут“"}
{"url": "http://www.focus-news.net/news/2018/03/13/2498961/kmetat-na-zlataritsa-pencho-chanev-losho-e-sastoyanieto-na-tretoklasnata-patna-mrezha-na-teritoriyata-na-obshtinata-sled-zimnoto-pochistvane.html", "text": "Лошо е състоянието на третокласната пътна мрежа на територията на община Златарица. Това каза за Радио „Фокус“ – Велико Търново кметът на Златарица Пенчо Чанев. Той посочи, че след зимното почистване са се образували нови дупки в асфалта. Най-лошо е състоянието на пътната настилка в участъка Златарица – Горско ново село – Джулюница. \r\n„Този път не е правен от години. Вече дори не може да се нарече път. Това са просто някакви дупки в полето“, посочи Пенчо Чанев. Той допълни, че независимо от увеличението на винетките преди повече от година, участъци от третокласната пътна мрежа на територията на общината не са правени. \r\n„Тогавашния министър на регионалното развитие и благоустройството Лиляна Павлова обеща,че увеличението от винетки ще бъде около 200 млн. лева и с тези средства ще се извършват ремонти на третокласните и второкласните пътни мрежи, но ние не сме ги видели, макар че втора година плащаме скъпи винетки“, допълни Пенчо Чанев. Той посочи, че за разлика от третокласната пътна мрежа, четвъртокласната е в добро състояние. Всяка година се отделят средства за изкърпване на дупки и възстановяване на банкети и канавки.\r\nНадежда КРЪСТЕВА", "date": "2018.03.13", "title": "Кметът на Златарица Пенчо Чанев: Лошо е състоянието на третокласната пътна мрежа на територията на общината след зимното почистване"}
{"url": "http://www.focus-news.net/news/2018/03/13/2498972/stara-zagora-vremenno-dvizhenieto-se-osashtestvyava-v-aktivna-i-avariyna-lenta-po-am-maritsa-pri-nadleza-nad-am-trakiya-v-posoka-sofiya-poradi-remont-na-mantinela.html", "text": "Временно движението се осъществява в активна и аварийна лента по автомагистрала \"Марица\", при км 2 надлеза над автомагистрала \"Тракия\" в посока София, поради ремонт на мантинела. Това съобщиха от пресцентъра на Агенция \"Пътна инфраструктура\".", "date": "2018.03.13", "title": "Стара Загора: Временно движението се осъществява в активна и аварийна лента по АМ \"Марица\", при надлеза над АМ \"Тракия\" в посока София, поради ремонт на мантинела"}
{"url": "http://www.focus-news.net/news/2018/03/13/2498970/sport-gabriel-donev-otpadna-v-parviya-krag-na-turnir-po-tenis-v-turtsiya.html", "text": "Габриел Донев отпадна в първия кръг на турнира по тенис на червени кортове в турския курорт Анталия. Квалификантът от България загуби с 4:6, 4:6 от аржентинеца Камило Уго Карабели след двубой, продължил 107 минути.", "date": "2018.03.13", "title": "Спорт: Габриел Донев отпадна в първия кръг на турнир по тенис в Турция"}
{"url": "http://www.focus-news.net/news/2018/03/13/2498973/varna-okrazhnata-prokuratura-obrazuva-dosadebno-proizvodstvo-za-smartta-na-balgarski-moryak-pri-pozhar-na-feribota-geroite-na-sevastopol.html", "text": "Окръжната прокуратура във Варна образува досъдебно производство за смъртта на български моряк след пожар на ферибота „Героите на Севастопол“. Това съобщиха от пресцентъра на Апелативна прокуратура - Варна. Досъдебното производство е било образувано от Окръжната прокуратура във Варна във връзка със смъртта на българския моряк – 56-годишен мъж с инициали О.С., загинал при пожар на борда на ферибота „Героите на Севастопол“. Сигнал за произшествието на море е подаден в прокуратурата от параходство „Български морски флот“. Разследването е било възложено на следовател в Окръжния следствен отдел към Окръжната прокуратура заради фактическата и правна сложност. Пожарът на ферибота е възникнал на 9 март тази година по време на преход от пристанище  Черноморск (Украйна) към порт Поти (Грузия) в международни води в Черно море. \r\nОчаква се днес фериботът да акостира във Варна. Ще бъдат извършени процесуално-следствени действия и оглед на местопроизшествието за установяване на причините и обстоятелствата за възникването на пожара, довел до смъртта на моряка.", "date": "2018.03.13", "title": "Варна: Окръжната прокуратура образува досъдебно производство за смъртта на български моряк при пожар на ферибота „Героите на Севастопол“"}
{"url": "http://www.focus-news.net/news/2018/03/13/2498974/stara-zagora-vremenno-se-ogranichava-izprevarvashtata-lenta-za-dvizhenie-pri-km-207-na-avtomagistrala-trakiya-v-posoka-sofiya-poradi-remont-na-mantineli.html", "text": "Временно се ограничава изпреварващата лента за движение при км 207 на автомагистрала \"Тракия\" в посока София поради ремонт на мантинели. Това съобщиха от пресцентъра на Агенция \"Пътна инфраструктура\". Движението се извършва в активната и аварийната лента.", "date": "2018.03.13", "title": "Стара Загора: Временно се ограничава изпреварващата лента за движение при км 207 на автомагистрала \"Тракия\" в посока София поради ремонт на мантинели"}
{"url": "http://www.focus-news.net/news/2018/03/13/2498977/plovdiv-v-universiteta-po-hranitelni-tehnologii-beshe-otbelyazan-100-godishniyat-yubiley-na-prof-trifon-ivanov.html", "text": "В Университета по хранителни технологии беше отбелязан 100-годишният юбилей на проф. Трифон Иванов. Това съобщиха за Радио „Фокус” - Пловдив от учебното заведение. Събитието е част от юбилейните тържества по случай 65-годишнината на университета, които се отбелязват тази година. Гости на събитието бяха ректорът на университета проф. Кольо Динков, представители на академичното ръководство, бивши преподаватели от катедра „Технология на виното и пивото”, представители от винарския бранш, колеги и приятели на проф. Иванов. Настоящият ръководител на катедра „Технология на виното и пивото” проф. Христо Спасов запозна присъстващите с преподавателската и творческа биография на проф. Трифон Иванов, който в продължение на 40 години изследователска и 35 години преподавателска дейност е публикувал над 75 научни труда, а негови изобретения са защитени с 6 авторски свидетелства. Впечатляващ е фактът, че на 93-годишна възраст проф. Иванов издава 2 учебника. Ректорът на университета проф. д.т.н. Кольо Динков поздрави юбиляра и му поднесе почетна грамота и плакет на Университета за заслугите му за развитие на УХТ. Поздравителни адреси към дълголетника отправиха и гостите.\r\nПроф. Иванов разкри тайната на своето дълголетие – чаша червено вино всеки ден.", "date": "2018.03.13", "title": "Пловдив: В Университета по хранителни технологии беше отбелязан 100-годишният юбилей на проф. Трифон Иванов"}
{"url": "http://www.focus-news.net/news/2018/03/13/2498959/plovdiv-apelativniyat-sad-v-grada-otlozhi-deloto-sreshtu-ahmed-musa-i-13-te-imami-za-21-mart.html", "text": "Апелативният съд в Пловдив отложи делото срещу Ахмед Муса и останалите 13-те обвиняеми за разпространяване на радикален ислям, предаде репортер на Радио „Фокус”-Пловдив. Причината за това бе оттеглянето на пълномощните от защитниците на трима от подсъдимите. Съдът изиска назначаването на служебни защитници. На предишни заседания други 6-ма обвиняеми също оттеглиха пълномощните си и на тях също им бяха назначени служебни защитници.\r\nНа предишното заседание съдът прие комплексна експертиза. Предстои изслушването на теологична експертиза. Делото бе отложено за 21 март, като съдът назначи то да продължи в работните дни от 21 март до 5 април.\r\nДелото се гледа за втори път, след като Върховният касационен съд отмени присъдата на Пловдивския апелативен съд и го върна за ново разглеждане от друг съдебен състав. По повдигнатите спрямо подсъдимия Ахмед Муса обвинения по чл.108 ал.1 НК, чл. 109 ал.2 НК, 164 ал.1 НК, при първото разглеждане на делото Апелативният съд му наложи общо наказание две години лишаване от свобода.\r\nПо повдигнатото обвинение по чл.109 НК неговите съучастници в деянието бяха освободени от наказателна отговорност и им беше наложено административно наказание по реда на чл.78а НК. С отменителното решение на Върховния касационен съд делото беше върнато за ново разглеждане в тези части.\r\nСпоред наблюдаващият делото прокурор Недялка Попова се търсят всевъзможни причини за шиканиране на делото. В предишни заседания съдът сам чете определение, че има злоупотреба с право от страна на адвокати и от страна на подсъдими, като се търсят всевъзможни причини за неявяване, за да не се дава ход на делото.\r\nДелото стартира на 6 октомври 2010 година. Според прокурор Попова се цели да изтече абсолютният давностен срок, който е в началото на месец април.\r\nЦветана ТОНЧЕВА", "date": "2018.03.13", "title": "Пловдив: Апелативният съд в града отложи делото срещу Ахмед Муса и 13-те имами за 21 март"}
{"url": "http://www.focus-news.net/news/2018/03/13/2498979/nsi-prez-yanuari-2018-g-v-stranata-sa-funktsionirali-1-894-mesta-za-nastanyavane-s-nad-10-legla.html", "text": "През януари 2018 г. в страната са функционирали 1 894 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 56 200, а на леглата – 124 000. В сравнение с януари 2017 г. общият брой на местата за настаняване, функционирали през периода, се увеличава с 5.4%, а на леглата в тях - с 13.2%. Това съобщиха от Националния статистически институт (НСИ).\r\nНай-голямо увеличение на нощувките (с 15.8%) се наблюдава в местата за настаняване с 3 звезди. \r\nПрез януари 2018 г. в хотелите с 4 и 5 звезди са реализирани 70.7% от общия брой нощувки на чужди граждани и 35.9% - на българи. В местата за настаняване с 3 звезди са осъществени 22.9% от нощувките на чужди граждани и 33.0% - на българи, докато в останалите места за настаняване (с 1 и 2 звезди) те са съответно 6.4 и 31.1%.\r\nБроят на пренощувалите лица в местата за настаняване през януари 2018 г. се увеличава с 11.5% в сравнение със същия месец на 2017 г. и достига 373 000, като е регистрирано увеличение с 13.6% при чужденците и с 10.1% при българите. Българските граждани, нощували в местата за настаняване през януари 2018 г., са 227 400 и са реализирали средно по 2.0 нощувки. Чуждите граждани са 145 600, като 70.4% са нощували в хотели с 4 и 5 звезди и са реализирали средно 3.1 нощувки. \r\nОбщата заетост на леглата в местата за настаняване през януари 2018 г. е 26.6%, като се увеличава с 2.1 процентни пункта в сравнение с януари 2017 година. Най-висока е заетостта на леглата в хотелите с 4 и 5 звезди - 38.3%, следват местата за настаняване с 3 звезди - 26.2%, и с 1 и 2 звезди - 14.4%. \r\nПриходите от нощувки през януари 2018 г. достигат 50.0 млн. лв., или с 20.2% повече в сравнение с януари 2017 година. Регистрирано е увеличение на приходите както от чужди граждани - с 21.8%, така и от български граждани - с 18.0%.", "date": "2018.03.13", "title": "НСИ: През януари 2018 г. в страната са функционирали 1 894 места за настаняване с над 10 легла"}
{"url": "http://www.focus-news.net/news/2018/03/13/2498975/afp-donald-tramp-uvolni-reks-tilarsan-i-obyavi-direktora-na-tsru-mayk-pompeo-za-negov-zamestnik.html", "text": "Президентът на САЩ Доналд Тръмп обяви във вторник, че освобождава държавния секретар Рекс Тилърсън от поста му и назначава директора на Централното разузнавателно управление (ЦРУ) Майк Помпео за негов наследник на поста, предава AFP.\r\n„Майк Помпео, директорът на ЦРУ ще е нашият нов Държавен секретар. Той ще свърши фантастична работа!“, написа Тръмп в социалната мрежа „Туитър“.\r\n„Благодаря на Рекс Тилърсън за неговата служба!“, добави още американският президент.\r\nОсвен това Тръмп вече е избрал и нов директор на ЦРУ и това ще е Джина Хаспел – първата жена на този пост.\r\nПревод и редакция:", "date": "2018.03.13", "title": "AFP: Доналд Тръмп уволни Рекс Тилърсън и обяви директора на ЦРУ Майк Помпео за негов заместник"}
{"url": "http://www.focus-news.net/news/2018/03/13/2498982/nsi-prez-2017-g-iznosat-na-balgariya-za-es-narastva-s-108-spryamo-2016-g.html", "text": "През 2017 г. износът на България за ЕС нараства с 10.8%  спрямо 2016 г. и е в размер на  34 518 700 000 лева. Основни търговски партньори на България са Германия, Италия, Румъния, Гърция, Белгия и Франция, които формират 67.5% от износа за държавите - членки на ЕС. Това съобщиха от Националния статистически институт (НСИ). През декември 2017 г. износът за ЕС се увеличава с 2.7% спрямо съответния месец на предходната година и е на стойност 2 507 800 000 лева.\r\nПри износа на България за ЕС, разпределен според Стандартната външнотърговска класификация, през 2017 г. в сравнение с 2016 г. най-голям ръст е отбелязан в секторите „Мазнини, масла и восъци от животински и растителен произход“ (30.3%) и „Артикули, класифицирани главно според вида на материала“ (23.9%). Най-голям спад се наблюдава в сектор „Безалкохолни и алкохолни напитки и тютюн“ (14.8%). Вносът на България от ЕС през 2017 г. се увеличава с 11.2% спрямо предходната година и достига 37 794.7 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция.\r\nПрез декември 2017 г. вносът на България от държавите - членки на ЕС, нараства със 7.0% в сравнение с декември 2016 г. и е в размер на 3 280 700 000 лева. \r\nПри вноса от ЕС, разпределен според Стандартната външнотърговска класификация, през 2017 г. спрямо 2016 г. най-голямо процентно увеличение е отчетено в сектор „Необработени (сурови) материали, негодни за консумация (изкл. горивата)“  (45.6%). Намаление се наблюдава единствено в сектор „Мазнини, масла и восъци от животински и растителен произход)“ (5.6%).\r\nВъншнотърговското салдо (износ FOB - внос CIF) на България с ЕС за 2017 г. е отрицателно и е на стойност 3 276.0 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на  950.6 млн. лева.", "date": "2018.03.13", "title": "НСИ: През 2017 г. износът на България за ЕС нараства с 10.8%  спрямо 2016 г."}
{"url": "http://www.focus-news.net/news/2018/03/13/2498971/d-r-mihaela-toseva-obshtinski-priyut-za-bezstopanstveni-zhivotni-dobrich-sega-kartinata-e-malko-po-dobra-otpredi-ima-po-malko-glutnitsi-ot-kucheta-po-ulitsite-na-dobrich.html", "text": "Сега картината е малко по-добра отпреди, има по-малко глутници от кучета по улиците на града. Това заяви в интервю за Радио „Фокус” ръководителят на Общинския приют за безстопанствени животни в Добрич д-р Михаела Тосева. \r\n„По-голяма част от популацията, която е на територията на града, е кастрирана. Не че не постъпват нови, но общо взето гледаме да ги обхванем. Проблемът в овладяването на популацията на уличните кучета е липсата на контрол в крайна сметка. Към това добавяме и факта, че хората не желаят да си гледат животните и ги изхвърлят. Или не ги кастрират и ги размножават. Това е проблемът. От толкова години говорим едно и също. Трябва да търсим от къде произлиза проблемът в крайна сметка. Кои са хората, които позволяват тези животни да излизат навън на улицата. Там е проблемът. Ако има регистрация, ако има глоби, ако се спазват всички написани закони и наредби, които съществуват, няма да го има този проблем. Този, който не иска да си кастрира животното, нека да плаща един голям данък, такъв, който е по-голям от разхода му за кастрация и да си гледа своето куче, то да ражда, да се размножава и да си пуска кученцата на улицата. Но в крайна сметка така не може да продължава. Приютът е с определен капацитет, той е за 100 животни. Не може до безкрай, няма как да се случат нещата. Осиновяванията са малко, животните при нас са големи, възрастни. Ние задържаме такъв тип животни, които са агресивни, възрастни и изоставени. И са само 100 места, няма къде да ги настаним, всичко това излиза навън, на улицата“, каза д-р Михаела Тосева. \r\nОт юли месец 2010 г. на територията на Община Добрич работи Общинският приют за безстопанствени животни. Извършват се безплатни кастрации, обезпаразитяване, ваксинация и маркиране на безстопанствени кучета, след което същите се връщат по местообитание. Приютът разполага с оборудвано и обозначено транспортно средство за залавяне на животните. Това става с помощта на упойващи вещества и при спазване на изискванията за хуманно отношение, без опасност за тяхното здравословно състояние. Гражданите, които желаят, могат да си вземат домашен  любимец от приюта безплатно, като той ще бъде  регистриран съгласно изискванията на Закона за ветеринарномедицинската дейност с поставен микрочип. \r\nЖулиета НИКОЛОВА", "date": "2018.03.13", "title": "Д-р Михаела Тосева, Общински приют за безстопанствени животни-Добрич: Сега картината е малко по-добра отпреди, има по-малко глутници от кучета по улиците на Добрич"}
{"url": "http://www.focus-news.net/news/2018/03/13/2498983/blagoevgrad-poradi-rekonstruktsiya-na-ulichen-vodoprovod-shte-bade-narusheno-vodopodavaneto-v-selata-krupnik-i-polena.html", "text": "Поради реконструкция на уличен водопровод ще бъде нарушено водоподаването в селата Крупник и Полена. Това съобщи за Радио „Фокус“ - Пирин Зоя Драгова, технически секретар във „Водоснабдяване и канализация” ЕООД – Благоевград. Ремонтът по ул. „Гоце Делчев“ в с. Крупник, община Симитли, ще бъде от 20 март 2018 г. до 30 април 2018 г. от 08.00 часа до 17.00 часа. От водното дружество се извиняват за причиненото неудобство.\r\nЛора КАЛЧЕВА", "date": "2018.03.13", "title": "Благоевград: Поради реконструкция на уличен водопровод ще бъде нарушено водоподаването в селата Крупник и Полена"}
{"url": "http://www.focus-news.net/news/2018/03/13/2498980/d-r-mihaela-toseva-obshtinski-priyut-za-bezstopanstveni-zhivotni-dobrich-minimum-mezhdu-3-i-4-signala-postapvat-na-den-v-priyuta.html", "text": "Минимум между 3 и 4 сигнала постъпват на ден в Общинския приют за безстопанствени животни в Добрич. Това заяви в интервю за Радио „Фокус” ръководителят на приюта д-р Михаела Тосева. По думите й това за град като Добрич не е малко, защото за да се обработи един сигнал, се изисква време, намиране на точното животно, изисква то да бъде наблюдавано и уловено. „Не винаги се получава и става на момента. Не му отваряме врата на колата и да кажем: заповядай, качи се. Така че по-трудно се получават нещата, но долу-горе гледаме да се справяме“, коментира специалистът. \r\nД-р Тосева допълни, че осиновяванията не са много. Процедурата е следната - гражданите посещават Общинския прют, разглеждат животните и се харесват някое. То е задължително кастрирано, получават го чипирано, обезпаразитено, ваксинирано, с паспорт, регистрация и всичко, което е по закон. От тях се изисква единствено да го гледат. Общинския приют за безстопанствени животни в Добрич има партньори в лицето на неправителствени организации в страната, не и в чужбина. Д-р Михаела Тосева отбеляза, че български неправителствени организации понякога оказват помощ, понякога има конфликти с тях, но в крайна сметка последните биват потушавани и се работи в партньорство. „Има много граждани, които правят дарения, обикновено под формата на храна и ваксини. Основно на нас това ни трябва, въпреки че с храната нямаме проблем. Ресурс има за това. По-ограничени сме по отношение на ваксини и лекарства, но и там долу-горе се справяме“, каза още д-р Михаела Тосева. По думите й базата на приюта има нужда от обновяване, но не и от разширяване на капацитета. \r\n„Не мисля, че решаването на проблема е в създаването приюти и прибирането на животни в тях. Това по-скоро демотивира гражданите да поемат някаква отговорност, защото ти си мислят: имаме кученца, има кой да се справи с тях в град Добрич. Идват и оставят кашончето при нас. Не е това решението на проблема. Това изисква сериозен ресурс. В момента са 100 кучета. Ако са 500, това е по 5. Това всички идва от нашите пари, от нашите данъци, в крайна сметка не е необходимо според мен. Необходимо е да се работи както медиите, така и Общината, неправителствените организации и ние като приют да информираме гражданите, че е добре те сами да се погрижат за животните, да ги кастрират, за да не се размножават. Едно дворно куче, което е вързано, сега знаете оградите как са – къде разградено, къде има дупка. Така или иначе винаги има вариант то да се заплоди и да роди. Това е проблемът и няма да го реши дори на национално ниво с приюти“, коментира специалистът. \r\nЖулиета НИКОЛОВА", "date": "2018.03.13", "title": "Д-р Михаела Тосева, Общински приют за безстопанствени животни-Добрич: Минимум между 3 и 4 сигнала постъпват на ден в приюта"}
{"url": "http://www.focus-news.net/news/2018/03/13/2498981/burgas-otrito-e-razlozheno-tyalo-v-kanal-pri-okolovrastnoto-shose-dimitar-dimov.html", "text": "Отрито е разложено тяло, най-вероятно на мъж, в канал при околовръстното шосе „Димитър Димов“. Това съобщи за Агенция „Фокус“ говорителят на ОДМВР – Бургас Цветелина Рандева. „Тялото е открито в канал, успореден на околовръстното шосе „Димитър Димов“, водещо в посока Варна. В момента тече първоначалният оглед. На мястото на инцидента има служители от 5-то РУ, обслужващо територията, в което е открито тялото“, уточни Рандева.\r\nМариела РУСЕВА\r\nОчаквайте подробности", "date": "2018.03.13", "title": "Бургас: Отрито е разложено тяло в канал при околовръстното шосе „Димитър Димов“"}
{"url": "http://www.focus-news.net/news/2018/03/13/2498985/sport-fernando-alonso-e-obmislyal-otteglyane-ot-formula-1.html", "text": "Двукратният световен шампион Фернандо Алонсо е обмислял да се оттегли след края на минали сезон, но е решил, че не може да се оттегли от най-престижната автомобилна надпревара с толкова лошо класиране. В интервюто си пред списание F1 Racing той призна, че е бил на прага да смени Формула 1 с Индикар или някоя друга автомобилна серия, но е решил, че все още има воля да побеждава и ще съжалява до края на живота си ако се откаже след изключително слабите си резултати през 2017 година.", "date": "2018.03.13", "title": "Спорт: Фернандо Алонсо е обмислял оттегляне от Формула 1"}
{"url": "http://www.focus-news.net/news/2018/03/13/2498987/nsi-prez-yanuari-2018-g-iznosat-na-balgariya-za-treti-strani-namalyava-s-163-v-sravnenie-s-predhodnata-godina.html", "text": "През януари 2018 г. износът на България за трети страни намалява с 16.3% в сравнение с предходната година и е на стойност 1 098 000 000 лева. Основни търговски партньори на България са Турция, Китай, бившата югославска република Македония, Сърбия, Руската федерация и Съединените американски щати, които формират 57.3% от износа за трети страни. Това съобщиха от Националния статистически институт (НСИ).\r\nПрез януари 2018 г. при износа на България за трети страни, разпределен според Стандартната външнотърговска класификация, най-голям ръст в сравнение със същия месец на  2017 г. е отбелязан в секторите „Химични вещества и продукти“ (37.5%) и „Артикули, класифицирани главно според вида на материала“ (29.4%). Най-голям спад се наблюдава в секторите „Минерални горива, масла и подобни продукти“ (79.6%) и „Безалкохолни и алкохолни напитки и тютюн“ (47.7%).  \r\nВносът на България от трети страни през януари 2018 г. се увеличава с 15.9% в сравнение със същия месец на предходната година и е на стойност 1 829 200 000 лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.\r\nПри вноса от трети страни, разпределен според Стандартната външнотърговска класификация, през януари 2018 г. спрямо същия месец на 2017 г. най-голямо процентно увеличение е отчетено в секторите „Мазнини, масла и восъци от животински и растителен произход“ (81.5%) и „Машини, оборудване и превозни средства“ (59.8%). Спад се наблюдава само в сектор „Минерални горива, масла и подобни продукти“ (22.3%).\r\nВъншнотърговското салдо (износ FOB - внос CIF) на България с трети страни през януари 2018 г. е отрицателно и е в размер на 731 200 000 лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 593.9 млн. лева.\r\nПрез януари 2018 г. от България са изнесени стоки общо на стойност 4 211 100 000 лв. и в сравнение със същия месец на предходната година износът се увеличава с 12.3%.\r\nПрез януари 2018 г. в страната са внесени стоки общо на стойност  5 044 300 000 лв. (по цени CIF), или с 19.3% повече спрямо същия месец на 2017 година. \r\nОбщото външнотърговско салдо (износ FOB - внос CIF) е отрицателно през януари 2018 г. и е на стойност 833.2 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през януари 2018 г. също е отрицателно и е в размер на 535.2 млн. лева.", "date": "2018.03.13", "title": "НСИ: През януари 2018 г. износът на България за трети страни намалява с 16.3% в сравнение с предходната година"}
{"url": "http://www.focus-news.net/news/2018/03/13/2498988/bdzh-vze-uchastie-v-natsionalni-dni-na-karierata.html", "text": "„БДЖ-Пътнически превози” ЕООД взе участие в „Национални дни на кариерата: Добра кариера. Добър живот”. Това съобщиха от пресцентъра на БДЖ. Форумът е най-значимото кариерно изложение в България и се провежда в рамките на два дни (13 и 14 март) в столичния хотел „Маринела”.\r\nHR-екипът на националния железопътен превозвач се включи със свой щанд в седемнадесетото издание на кариерния форум. По време на събитието бяха представени свободните позиции и стажантските програми в дружеството. Експертите се срещнаха с хора, търсещи работа в сферата от първо лице и имаха възможността да им очертаят начините за успешно кариерно развитие в железопътния превозвач.\r\nГолям интерес бе проявен от страна на млади специалисти към щанда на компанията. Вниманието на младежите бе привлечено от предлаганите стажантски програми, както и от сферата на дейност на компанията. Освен това, те получиха от експертите ценни съвети как да се подготвят по-успешно за интервю. След успешно завършена стажантска програма през 2017 г. трима души започнаха работа в системата на железницата.\r\nНационалният железопътен превозвач участва в няколко инициативи от подобен тип, като следва една от основните си цели – предоставяне на възможности за развитие на младите хора, които търсят сериозна кариерна реализация. Една от тях бе осигуреното безплатно пътуване за възпитаниците на Професионалната гимназия по железопътен транспорт „Никола Корчев” по случай патронния им празник, в което се включиха и специалисти от дружеството. По този начин учениците имаха възможност да задават своите въпроси,  свързани с професията „железничар”, и да получат отговори от първа ръка.", "date": "2018.03.13", "title": "БДЖ взе участие в „Национални дни на кариерата”"}
{"url": "http://www.focus-news.net/news/2018/03/13/2498990/kyustendil-nova-naredba-shte-regulira-priema-v-parvi-klas-v-uchilishtata-v-obshtinata.html", "text": "Нова наредба ще регулира приема в първи клас в училищата в Община Кюстендил. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й с издаването на Наредба №10 за организация на дейностите в училищното образование се регламентира, че във всяко населено място, където има повече от едно училище, общините трябва да изработят система за прием на учениците в първи клас. \"Такава система ние разработихме миналата година. Тя е публикувана на сайта на Общината\", заяви Петкова. „Тази година настъпи промяна в наредбата за организация на дейностите в училищното образование, където вече се изисква да се регламентират прилежащите райони на училището, което наложи вече да разработим общинска наредба, която да бъде постоянен документ, с която да се регламентират ясно и точно условията и реда за осъществяване и прием на учениците в първи клас в общинските училища на територията на нашата община, като се въведат единни критерии за прием, което да гарантира една равнопоставеност на всички кандидати”, каза Нели Петкова. По думите й вече е разработен проект на наредба, който да бъде приет с решение на Общински съвет – Кюстендил.\r\nПеткова посочи, че спрямо новата наредба районирането ще бъде основният критерий за прием в първи клас. „На практика се връща така нареченото райониране. В проекта на наредбата за прием на ученици в нашата община е дадена информация за училищата и съответните им прилежащи райони, като сме се съобразили с районите, в които се намира всяко едно училище и най близките до него квартали”, каза Нели Петкова. По думите й в Община Кюстендил е извършена оптимизация на училищната мрежа и в селата вече няма училища, с изключение на училището в село Раждавица, което пък прави училищата средищни. „Когато са направени средищни училища към тях са насочени учениците от бившите селски училища, така че към прилежащите райони вече на днешните средищни училища, са и населените места, от които са насочени учениците, в които няма училище”, каза Нели Петкова.\r\nВенцеслав ИЛЧЕВ", "date": "2018.03.13", "title": "Кюстендил: Нова наредба ще регулира приема в първи клас в училищата в общината"}
{"url": "http://www.focus-news.net/news/2018/03/13/2498962/kiril-dobrev-bsp-gerb-oryazaha-10-mln-lv-za-speshni-remonti-na-napoitelni-sistemi-sega-da-gi-otpusnat-obratno.html", "text": "Десет години \"Напоителни системи\" се разпродава и разграбва. Това заяви зам.-председателят на НС на БСП Кирил Добрев в Брегово, съобщиха от пресцентъра на НС на БСП. Той добави, че само от този бюджет са орязани 10 млн. лв. за спешни ремонти, затова държавата трябва да отпусне допълнителни средства. „Имаше един „специалист“, шеф на дружеството, който за малко да влезе в затвора и това щеше да стане, ако ГЕРБ не се бяха върнали на власт. Той разпродаде \"Напоителни системи\" и днес виждаме, че съоръженията не издържат“, заяви още Добрев. Той каза още, че сега се дават двойно повече пари, за да се закърпват дупки заради бездействието на правителството.", "date": "2018.03.13", "title": "Кирил Добрев, БСП: ГЕРБ орязаха 10 млн. лв. за спешни ремонти на \"Напоителни системи\", сега да ги отпуснат обратно"}
{"url": "http://www.focus-news.net/news/2018/03/13/2498978/ea-daily-leonid-reshetnikov-preduprezhdava-balgarskite-vlasti-demonstrirat-vazmutitelna-negramotnost.html", "text": "Посещението на патриарха на Москва и цяла Русия Кирил в България за 140-та годишнина от освобождението на страната от османска власт завърши с международен скандал. Руската информационна агенция EADaily привежда мнението на изпълнителния директор на Сдружение за развитие на руското историческо образование „Двуглав орел\", генерал-лейтенант в оставка, кандидат за исторически науки Леонид Решетников за причините, довели до реакцията на патриарх Кирил и острия отговор на българския вицепремиер Валери Симеонов.\r\nПредупреждавайки, че българските власти демонстрират „дълбока, възмутителна неграмотност“, Решетников твърди, че скандалът няма да повлияе на българо-руските отношения.\r\n„България се намира в състава на НАТО и ЕС, който към настоящия момент са против Русия. И всички проблеми, които възникват в нашите отношения, са продиктувани от това, че българите се намират от другата страна. Сега НАТО и ЕС оказват силен натиск на Русия по всички направления. Голяма част от българския народ обича и уважава Русия, но независимо от това България игра на страната на нашите конкуренти. Ето защо нови проблеми в нашите отношения няма да се появят. България в голяма степен не е самостоятелна страна.  Дори и да има един ден в годината, в който е нормално да каже „благодаря“ на Русия, това не се получава, а после поглежда назад към Запада, към Америка, и говори такива глупости“, коментира Решетников.Тереза Герова", "date": "2018.03.13", "title": "EA Daily: Леонид Решетников предупреждава: Българските власти демонстрират възмутителна неграмотност"}
{"url": "http://www.focus-news.net/news/2018/03/13/2498976/korneliya-ninova-bsp-problemat-s-chez-se-zadalbochava-ksns-da-se-proiznese.html", "text": "„Всеки ден излиза информация и факти, които опровергават твърденията на правителството по сделката с ЧЕЗ. От Чехия опровергават това, което казва българското правителство. Проблемът се задълбочава и не се вижда скорошното му решение“. Това каза председателят на НС на БСП Корнелия Нинова при посещението си в Брегово, съобщиха от пресцентъра на НС на БСП. Тя добави, че е нормално президентът да е притеснен, защото става въпрос за правата на почти 3 млн. български граждани и  националната сигурност. „Приветствам президента за решението му да свика КСНС. Много правилна и навременна стъпка”, каза още Нинова. По думите ѝ на него отново БСП ще изрази позицията си държавата, на пазарен принцип, да се конкурира и да изкупи дела на ЧЕЗ, а не да си партнира с фирми. Лидерът на БСП добави, че вече много граждани са се включили в подписката, инициирана от левицата, с която се иска разваляне на сделката за ЧЕЗ.", "date": "2018.03.13", "title": "Корнелия Нинова, БСП: Проблемът с ЧЕЗ се задълбочава, КСНС да се произнесе"}
{"url": "http://www.focus-news.net/news/2018/03/13/2498984/konstitutsionniyat-sad-othvarli-kato-neosnovatelna-zhalbata-na-bsp-za-byudzhet-2018.html", "text": "Конституционният съд отхвърли като неоснователна жалбата на БСП за Бюджет 2018. Това става ясно от справка на сайта на съда. \r\nРешението гласи: .Агенция “Фокус“ припомня: На 21 декември 2017 година ПГ на „БСП за България“ внесе жалба в Конституционния съд за процедурата по приемане на държавния бюджет. Жалбата внесоха заместник-председателят на ПГ на „БСП за България“ Жельо Бойчев, секретарят на групата Филип Попов, депутатът проф. Румен Гечев и други. Документът е подписан от 65 народни представители от групата и касае чл. 6, ал. 1, раздел 2, т. 1.2. „Субсидии и други текущи трансфери” от Закона за държавния бюджет. Текстът е свързан със средства за ремонт на „Св. Александър Невски“ и Зографския манастир, които бяха прегласувани няколко пъти по време на второто четене на бюджета за 2018 г. Жельо Бойчев коментира пред журналисти, че БСП атакува процедурата за държавния бюджет и партията иска тя да се осмисли и изпълни със съдържание. От БСП изтъкнаха, че е липсвало обществено обсъждане на бюджета за 2018 г., а в Бюджетна комисия той е минал за 2 часа.", "date": "2018.03.13", "title": "Конституционният съд отхвърли като неоснователна жалбата на БСП за Бюджет 2018"}
{"url": "http://www.focus-news.net/news/2018/03/13/2498997/blagoevgrad-za-dvadeseta-poredna-godina-v-grada-shte-se-provede-natsionalniyat-uchenicheski-praznik-za-hlyaba-nash.html", "text": "За двадесета поредна година в Благоевград ще се проведе националният ученически празник „За хляба наш“. Това съобщиха за Радио „Фокус“-Пирин от Центъра за личностно и творческо развитие на децата на Благоевград. Инициативата ще се проведе на 20 и 21 април 2018 г. , като тази година тя ще бъде посветена на Деня на земята, който се отбелязва на 22 април. Събитието е включено в Националния календар на Министерството на образованието и науката за изяви по интереси на децата и учениците за учебната 2017/2018 година. Организатори на празника са Министерство на образованието и науката, Националния дворец на децата, Регионално управление на образованието-Благоевград и Центърът за личностно и творческо развитие на децата на Благоевград и Община Благоевград. \r\nВ Центъра за личностно и творческо развитие на децата на Благоевград – домакин на събитието, вече се приемат заявки за участие и творби на участниците.\r\nЛора КАЛЧЕВА", "date": "2018.03.13", "title": "Благоевград: За двадесета поредна година в града ще се проведе националният ученически празник „За хляба наш“"}
{"url": "http://www.focus-news.net/news/2018/03/13/2498996/burgas-ne-sa-otkriti-vidimi-sledi-ot-nasilie-nad-tyaloto-namereno-v-rayona-na-okolovrastniya-pat.html", "text": "Не са открити видими следи от насилие над тялото, намерено в района на околовръстния път. Това съобщиха от ОДМВР - Бургас. Сигналът за намереното тяло е получен около 12.57 часа днес в Пето Районно управление – Бургас. Съобщено е, че в крайпътен канал, паралелно разположен на околовръстния булевард „Димитър Димов”, в района срещу бл. 28 в к-с „Зорница”, е открито мъжко тяло в напреднал стадий на трупно разложение. Към мястото на инцидента своевременно се отправили служители, както от полицейското управление, така и от звено „Пожарна безопасност и защита на населението”, които около 15.15 часа въпреки затруднения терен извадили от водата откритото тяло.\r\nКъм момента е извършен първоначален оглед от следствено-оперативната полицейска група, като видими следи от насилие не са констатирани. Предстои аутопсия на трупа, която да даде повече данни относно самоличността и възрастта на мъжа, както и да изясни причините и приблизителното време за настъпване на смъртта. Работата по случая продължава.", "date": "2018.03.13", "title": "Бургас: Не са открити видими следи от насилие над тялото, намерено в района на околовръстния път"}
{"url": "http://www.focus-news.net/news/2018/03/13/2498998/varna-rayonniyat-sad-nalozhi-myarka-zadarzhane-pod-strazha-na-mazh-izmamil-dvama-dushi-che-shte-im-otdade-pod-naem-zhilishta.html", "text": "Варненският районен съд е уважил днес искането на Районната прокуратура за вземане мярка за неотклонение „Задържане под стража“ спрямо 26-годишния Петър Г. Това съобщиха от пресцентъра на Апелативна прокуратура - Варна. Той е бил привлечен като обвиняем за извършени две деяния в условията на повторност и като продължавано престъпление. След привличането му към наказателна отговорност за измама прокуратурата го е задържала за срок до 72 часа с оглед осигуряването му пред Варненския районен съд за определяне на постоянна мярка за неотклонение „Задържане под стража“. \r\nВ периода от 6 март до 9 март 2018 г. с цел да набави за себе си имотна облага обвиняемият Петър Г. възбудил заблуждение у двама варненци, че ще им отдаде под наем апартаменти. С действията си той им причинил имотна вреда в размер на 1 160 лева. 26-годишният мъж, който няма постоянен адрес, не е разполагал с права, нито е имал правна възможност да отдаде под наем двата апартамента във Варна. \r\nСамо преди един месец Петър Г. е бил осъден за същото престъпление. Присъдата на Софийския районен съд е влязла в сила, преди да извърши настоящото деяние. Той действал сходно като механизъм при осъществяване на тази измама, която освен че е извършена в условията на повторност, се явява и повторен рецидив, тъй като деянието е в изпитателния срок на определеното от СРС наказание. \r\nПетър Г. е с постоянен адрес в Монтана. Доскоро е живял на квартира в София. В края на февруари 2018 г. пристигнал с приятелката си във Варна и се настанили в хотел. \r\nСъдът е приел аргументите на прокуратурата, че съществува висока обществена опасност на обвиняемия, както и че има реална опасност той да извърши престъпление и да се укрие, ако е на свобода.\r\nОпределението на Варненския районен съд подлежи на обжалване пред Варненския окръжен съд.", "date": "2018.03.13", "title": "Варна: Районният съд наложи мярка „Задържане под стража“ на мъж, измамил двама души, че ще им отдаде под наем жилища"}
{"url": "http://www.focus-news.net/news/2018/03/13/2498989/smolyan-oblastniyat-savet-na-bsp-zapochna-sabiraneto-na-podpisi-protiv-skandalnata-sdelka-na-chez.html", "text": "Областният съвет на БСП - Смолян даде старт на събирането на подписи против скандалната сделка на ЧЕЗ на територията на десетте си общини. Това съобщиха от пресцентъра на НС на БСП. Социалистите изтъкват, че подписката се събира като израз на обществените нагласи срещу корупцията на високите етажи в държавната власт, срещу реализирането на сделката на тъмно, без българските гражданите да са информирани при какви условия се извършва и кои са истинските собственици на фирмата-купувач. \r\nВ резултат от събраната подписка, БСП ще внесе иск в съда за разваляне на сделката. Според социалистите сделка от такъв мащаб засяга пряко множество български граждани и следва да се реализира само при ясни правила и в пазарни условия.\r\nВсеки, който желае да подкрепи инициативата, може да го направи в областните и общински съвети на БСП - Смолян.", "date": "2018.03.13", "title": "Смолян: Областният съвет на БСП започна събирането на подписи против скандалната сделка на ЧЕЗ"}
{"url": "http://www.focus-news.net/news/2018/03/13/2499000/stefan-radev-kmet-na-sliven-ako-se-zapazyat-kohezionnite-vnoski-shte-se-zapazyat-znachitelna-chast-ot-sredstvata-koito-stranata-ni-poluchava-ot-fondovete.html", "text": "Акцентите от форума на Европейската народна партия, провел се на 9 март в град София, бяха представени от кмета на Сливен Стефан Радев, предаде репортер на Радио „Фокус“ – Сливен.\r\n„Една от важните теми, които обсъдихме, бе опасността от силно намаление на кохезионните фондове, след излизането на Великобритания от Европейския съюз. Радев припомни, че България предлага да няма намаление в кохезионната политика на Европейския съюз. Според Радев празнината, която се образува в бюджета на съюза от излизането на Великобритания, трябва да се запълни от всички държави пропорционално на сегашните им вноски. По думите му това би било изгодно за България, защото за сметка на сравнително малкото увеличение на вноската й в съюза, ще се запазят значителна част от средствата, които страната ни получава от кохезионната политика, докато, ако не се приеме да се компенсира вноската на Великобритания от другите страни, те биха намалели драстично.\r\nПроведени са разговори с Жозеф Дол, председател на Европейската народна партия. Според кмета на Сливен, най-значимото от срещата е било изявлението на министър-председателя на България Бойко Борисов. „Премиерът припомни предложенията, които България направи за миграцията и мерките да се засили граничният контрол. Да се допускат мигранти само през КПП-тата. За пребиваването им да се изградят бази, които да бъдат извън територията на съюза, близо до точките, където са конфликтите. Когато те приключат, ще могат да се върнат в родината си“, допълни Стефан Радев.", "date": "2018.03.13", "title": "Стефан Радев, кмет на Сливен: Ако се запазят кохезионните вноски, ще се запазят значителна част от средствата, които страната ни получава от фондовете"}
{"url": "http://www.focus-news.net/news/2018/03/13/2498991/mosv-ekspresnite-analizi-pokazvat-che-vodite-na-reka-timok-otgovaryat-na-iziskvaniyata-za-dobro-sastoyanie.html", "text": "Готови са първите експресни анализи, измерени при пробонабиране на вода от река Тимок при Брегово. При анализа на пробите са получени следните резултати: РН – 7,74, разтворен кислород – 8,7 mg/l, eлектропроводимост – 346 µs/sm, температура – 9,4 °C. Това съобщиха от пресцентъра на Министерството на околната среда и водите (МОСВ). Резултатите от измерените на място показатели отговарят на изискванията за „добро състояние“ за типа река и са с характерни стойности за годишния сезон. Пробите от  повърхности води ще бъдат изследвани по над 15 показатели, включващи основни физикохимични показатели, специфични замърсители и приоритетни вещества. Анализите ще се извършат в лабораторни условия и резултатите ще бъдат готови през следващите дни. \r\nБасейнова дирекция „Дунавски район“ възложи на Регионална лаборатория към ИАОС – Монтана да бъде извършен тридневен мониторинг на водите на река Тимок в района на Брегово. Мярката е във връзка с обявеното бедствено положение в Брегово. Местното население ще бъде информирано за резултатите.", "date": "2018.03.13", "title": "МОСВ: Експресните анализи показват, че водите на река Тимок отговарят на изискванията за добро състояние"}
{"url": "http://www.focus-news.net/news/2018/03/13/2498999/fox-news-donald-tramp-obyasni-zashto-e-uvolnil-reks-tilarsan.html", "text": "Президентът на САЩ Доналд Тръмп обяви във вторник, че освобождава Държавния секретар Рекс Тилърсън от поста му и назначава директора на Централното разузнавателно управление (ЦРУ) Майк Помпео за негов наследник на поста, предава американският новинарски канал Fox News.\r\nВ изказване пред журналистите във вторник преди да отлети за Калифорния, Тръмп обясни, че има „сходен мисловен процес“ с Помпео, докато е имал разногласия с Тилърсън.\r\n„Всъщност, ние се разбирахме доста добре, но имахме разногласия по някои въпроси“, заяви американският президент. „Ако погледнем сделката с Иран, аз мисля, че тя е ужасна... Така че ние не мислим еднакво“, добави още той.\r\nЩо се отнася до Помпео, Тръмп похвали новия Държавен секретар за неговата „огромна енергия и огромен интелект“. Според думите на американския президент, двамата винаги имат близки позиции и винаги са имали добри отношения и това е станало причина за назначението.\r\nСпоред източник на Fox News, американският държавен глава се е решил на рокадата заради предстоящата среща с лидера на Северна Корея Ким Чен-ун“.\r\n„Президентът искаше да формира новия си екип преди предстоящите разговори със Северна Корея и различните търговски преговори“, е заявил служителят на Белия Дом.\r\nОт американският новинарски канал са се опитали да се свържат с Тилърсън за коментар, но са разбрали от неговия заместник Стив Голдщайн, че бившият държавен секретар няма представа каква е причината да бъде освободен от поста.\r\nОт своя страна, неговият заместник на поста Помпео пусна съобщение до медиите, в което се казва:\r\n„Дълбоко съм благодарен на Президента Тръмп за това, че ме избра за директор на Централното разузнавателно управление и за възможността да служа като държавен секретар. Неговото лидерство направи Америка по-сигурна и очаквам с нетърпение да представлявам него и американския народ пред света и да спомагам за просперитета на Америка“.\r\nПревод и редакция:", "date": "2018.03.13", "title": "Fox News: Доналд Тръмп обясни защо е уволнил Рекс Тилърсън"}
{"url": "http://www.focus-news.net/news/2018/03/13/2498995/veliko-tarnovo-domashniyat-patronazh-v-svishtov-predostavya-hrana-na-potrebiteli-ot-chetiri-novi-sela.html", "text": "Домашният патронаж в Свищов предоставя храна на потребители от четири нови села. Това съобщи за Радио „Фокус“ – Велико Търново зам.-кметът на Община Свищов Анелия Димитрова. Тя уточни, че услугата вече се предлага и в Хаджидимитрово, Александрово, Горна Студена и Червена, с което Домашният патронаж обслужва 13 от 15-те населени места в региона, а причината да не бъдат обхванати от услугата и другите 2 селища е липсата на желаещи. Отскоро храната се разнася и с нов автомобил, което допълнително улеснява работата. Анелия Димитрова припомни, че Домашният патронаж приготвя и „Топъл обяд“ за 30 граждани от общината. Общият брой на потребителите му е 300 души. Готвачите приготвят храна и за пациентите на общинската болница, както и за потребителите на Дневния център за деца с увреждания.„Фокус“ припомня, че от началото на септември миналата година патронажът се помещава в нова сграда, ремонтирана по проект със средства от Фонд „Социална закрила“. С тях бе закупено и ново оборудване.\r\nЕкипът на Домашния социален патронаж в Свищов се състои от 19 души, сред които - готвач, помощник готвачи, работници в кухненския блок, шофьори и хора, които транспортират и раздават храната.\r\nЛуиза ТРАНЧЕВА", "date": "2018.03.13", "title": "Велико Търново: Домашният патронаж в Свищов предоставя храна на потребители от четири нови села"}
{"url": "http://www.focus-news.net/news/2018/03/13/2499002/sliven-oblastniyat-upravitel-chavdar-bozhurski-razporedi-nezabavni-merki-za-svlachishteto-v-ticha.html", "text": "Областният управител Чавдар Божурски разпореди незабавни мерки за овладяване на свлачището в котленското село Тича, тъй като то създава опасност за главния път ІІ-48 Котел-Омуртаг. Това стана, след като назначена от него комисия извърши няколко проверки на място, съобщиха от пресцентъра на Областна администрация - Сливен. При проверките бе констатирано, че свлачището се намира зад трафопоста в котленското село. То е вписано в националния регистър на свлачищата през 1999 година, но до момента не е било активно. Обилното снеготопене през последните дни и покачването на подпочвените води са активирали свлачищните процеси. Налице е свличане на земна маса в посока на главния път ІІ-48 Котел - Омуртаг, като съществува реална опасност от прекъсване на пътя. Земните маси са съборили дървета, които са укрепвали откоса на пътя, компрометирана е и каменната стена на реката, минаваща в непосредствена близост до него. В резултат на тези констатации областният управител изпрати писма до кмета на община Котел и директора на Областно пътно управление - Сливен с конкретни препоръки за действие: да се ограничи движението на товарни автомобили над 12 тона, в двете посоки, по пътя Котел - Омуртаг, общината да задейства плана си за защита при бедствия и да изиска от експертите на „Геозащита“ - Варна да изготвят предписания за овладяване на свлачището.", "date": "2018.03.13", "title": "Сливен: Областният управител Чавдар Божурски разпореди незабавни мерки за свлачището в Тича"}
{"url": "http://www.focus-news.net/news/2018/03/13/2499003/gabrovo-blagotvoritelen-kontsert-shte-se-provede-v-podkrepa-na-kauzata-da-bade-noviya-hram-v-gabrovo.html", "text": "Започва продажба на билети за благотворителен концерт, в подкрепа на каузата „Да бъде новия храм в Габрово“. Те ще са достъпни на касите на Спортна зала „Орловец“ и зала „Възраждане“ от утре, съобщиха за Радио „Фокус“ – Велико Търново от Община Габрово. Продажбата ще се осъществява в дните 14, 15, 16 и 19 март, когато ще се проведе и благотворителното събитие. Началото ще е в 18.30 часа, а концерта ще се проведе в зала „Орловец“. Цената на билета е 5 лева. От сряда (14-ти март) до неделя (18-ти март) включително билети може да си закупите и от Интерактивен музей на индустрията, до храм „Успение на Пресвета Богородица“.„Фокус“ припомня, че кметът на Габрово Таня Христова даде старт на благотворителната кампания за завършването на новия храм в кв. „Младост“, наречена „ДА БЪДЕ новият храм на Габрово!“ през декември миналата година.\r\nПървото събитие беше благотворителен базар, проведен на 15 декември, в рамките на Коледния прием на кмета. Вещите и предметните, предложени на него бяха дарени от фирми и организации. Средствата, събрани от продажби и дарените пари без покупка са обща на стойност 15 366 лева. След това, на 6-ти януари тази година, в Габрово се проведе и изнесена благотворителна акция в кв. „Младост“. На площад „1 май 1876“ бе поставена дарителска каса, където бяха събрани 302 лв.\r\nЛуиза ТРАНЧЕВА", "date": "2018.03.13", "title": "Габрово: Благотворителен концерт ще се проведе в подкрепа на каузата „Да бъде новия храм в Габрово“"}
{"url": "http://www.focus-news.net/news/2018/03/13/2499005/kyustendil-kravodaritelkata-aktsiya-se-provezhda-v-dupnitsa.html", "text": "Кръводарителка акция се провежда в Дупница. Това каза пред Радио „Фокус” – Кюстендил Жан Ильов, организатор на кампанията. По думите му има голям интерес към инициативата. „През деня имахме много кръводарители, продължаваме и през следващия ден – 14 март. Това е поредна инициатива, която се случва за трета поредна година. Броят на кръводарителите за двете години беше 70 души. Сега се стремим да наберем още повече кръводарители. Нашата цел е да се включим в кампанията за даряване на кръв за рекордите на Гинес, в рамките на една седмица”, заяви Жан Ильов. \r\nТой посочи, че в инициативата участват четири клуба от България. Община Дупница предоставя зала за кръводаряване. В акцията се включват Регионалният център за кръводаряване и БЧК – Кюстендил. „Имаме дарители на различна възраст, включват се и младежи”, каза Ильов.\r\nВенцеслав ИЛЧЕВ", "date": "2018.03.13", "title": "Кюстендил: Кръводарителката акция се провежда в Дупница"}
{"url": "http://www.focus-news.net/news/2018/03/13/2499007/yambol-premahnati-sa-opasni-darveta-po-tsentralnata-peshehodna-ulitsa-v-grada.html", "text": "Във връзка с извършването на строително-ремонтните дейности по обновяване на втората част от централната пешеходна улица в Ямбол „Георги Раковски“ днес бяха  премахнати пет дървета от вида чинар. Това съобщиха от пресцентъра на Общината. Причината за тяхното отстраняване е наличието на процеси на гниене в ствола и кореновата система, както и ракови образувания по стъблото. Предприетите мерки са с цел предотвратяване на риска от евентуално падане и инциденти с преминаващи в близост хора.\r\nВ районите, където са премахнати опасните и болни дървета, ще бъдат засадени нови дървесни и декоративни видове, както е предвидено по проекта за обновяване на тази част от ул. „Г. Раковски“. \r\nСтроително-ремонтните дейности по модернизирането на централната ямболска улица са в изпълнение на проект „Устойчиво и интегрирано развитие на градската среда на община Ямбол“ по Оперативна програма „Региони в растеж“ 2014-2020.", "date": "2018.03.13", "title": "Ямбол: Премахнати са опасни дървета по централната пешеходна улица в града"}
{"url": "http://www.focus-news.net/news/2018/03/13/2499009/mrrb-odobren-e-podroben-ustroystven-plan-za-razshirenie-i-rekonstruktsiya-na-ribarskoto-pristanishte-v-sozopol.html", "text": "Със заповед на заместник-министъра на регионалното развитие и благоустройството Валентин Йовев е одобрен Подробен устройствен план за разширение и реконструкция на рибарско пристанище град Созопол. Това съобщиха от пресцентъра на Министерство на регионалното развитие и благоустройството. С него се предвижда разширяване на пристана за лодки.\r\nОдобряването на плана е свързано с необходимостта на община Созопол от модерно рибарско пристанище. Очаква се реконструкцията да допринесе за развитието на риболовната дейност и за запазване на рибарството като занаят.", "date": "2018.03.13", "title": "МРРБ: Одобрен е Подробен устройствен план за разширение и реконструкция на рибарското пристанище в Созопол"}
{"url": "http://www.focus-news.net/news/2018/03/13/2498994/reuters-es-shte-podkrepi-velikobritaniya-v-shpionskiya-skandal-s-rusiya.html", "text": "Европейският съюз е готов да подкрепи Великобритания в шпионския скандал с Русия около опита за убийството на двойния агент Сергей Скрипал ако бъде помолен да го направи, съобщи във вторник говорител на Европейската служба за външна дейност, предава Reuters.\r\nОт европейската външнополитическа служба са писали до американската агенция, че употребата на военен невропаралитичен агент в опита за убийство на бившия руски двоен агент на британска земя, който е бил заплаха и за другите граждани, е „шокиращо“.\r\n„Стоим редом с Великобритания в търсенето на справедливостта по този случай и сме готови да окажем помощ ако това се наложи“, написаха още от Европейската служба за външна дейност.\r\nПревод и редакция:", "date": "2018.03.13", "title": "Reuters: ЕС ще подкрепи Великобритания в шпионския скандал с Русия"}
{"url": "http://www.focus-news.net/news/2018/03/13/2499008/sport-izabella-shinikova-se-klasira-za-vtoriya-krag-na-turnira-v-hammet.html", "text": "Изабелла Шиникова се класира за втория кръг на турнира по тенис на червени кортове в Хамамет в Тунис.\r\nБългарката, която е поставената под номер едно в основната схема, стартира с успех над италианката Мириана Тона с 6:4, 3:6, 6:1 в двубой, продължил малко повече от два часа. \r\nЗа място на четвъртфиналите Шиникова ще играе срещу друга италианка - Франческа Булани.", "date": "2018.03.13", "title": "Спорт: Изабелла Шиникова се класира за втория кръг на турнира в Хаммет"}
{"url": "http://www.focus-news.net/news/2018/03/13/2499012/prezidentat-rumen-radev-demonstrira-dobrata-si-fizicheska-podgotovka-pred-parashutistite-v-plovdiv.html", "text": "Държавният глава Румен Радев демонстрира добрата си физическа подготовка, като направи коремно превъртане на лост пред военните парашутисти и техните командири от 68-а бригада \"Специални сили\" в Пловдив. Посещението на президента бе по повод 75 години от създаването на Парашутната дружина.", "date": "2018.03.13", "title": "Президентът Румен Радев демонстрира добрата си физическа подготовка пред парашутистите в Пловдив"}
{"url": "http://www.focus-news.net/news/2018/03/13/2499013/stara-zagora-obshtinata-poluchi-nagrada-za-obeshtavashta-investitsionna-destinatsiya.html", "text": "Днес във френския град Кан се проведе церемонията по награждаването на отличените в класацията „Европейски градове и региони на бъдещето 2018/19“ на авторитетното издание fDi Magazine на Файненшъл Таймс. Това съобщиха от пресцентъра на Общината. Стара Загора е класирана на 1-во място в категорията Малки региони на бъдещето – ефективност на разходите в престижната класация за най-обещаващи инвестиционни дестинации в Европа.\r\nГрадът е начело в категорията на малките региони с население по-малко от 1,5 милиона жители. Тази година Стара Загора изпреварва Русе следвано от Скопие, Бургас, Пловдив, Варна, Срем (Сърбия), София – област, Каунас (Литва) и София-град.\r\nНаградата от главния редактор на списанието Кортни Фингър получи заместник-кметът на Стара Загора Красимира Чахова. Заедно с д-р Румяна Грозева, изпълнителен директор на Агенция за регионално икономическо развитие – Стара Загора и Георги Симеонов – Директор на Дирекция „Устойчиво развитие и евроинтеграция“, те ще обсъдят възможностите за потенциално сътрудничество с екипа на дирекция fDi Intelligence на Файненшъл таймс в промотирането на Стара Загора като инвестиционна дестинация на международните пазари. Първата стъпка е направена чрез представянето на Стара Загора и индустриална зона „Загоре” в броя на изданието, което предстои да излезе в началото на м. март, непосредствено преди церемонията по награждаването.\r\nВ класацията 2016/17 на първо място в класацията за категорията се нареждаше Скопие, следвано от Бургас, Пловдив и Русе. След това беше ред на Стара Загора, а малко по-назад – на 8-мо и 9-то място – оставаха регионите на Варна и София.\r\nЗа създаването на класацията fDi Европейски градове и региони на бъдещето 2018/19, дирекция fDi Intelligence на Файненшъл таймс използва данни, събрани чрез специалните ѝ онлайн инструменти, като най-важни от тях са fDi Benchmark и fDi Markets.\r\nВ проучването Стара Загора беше представена от екипа на АРИР – Стара Загора.\r\nПредставянето на Стара Загора на страниците на fDi Intelligence редом с градове като Франкфурт, Дъблин, Кьолн и други, е част от последователните усилия на кмета Живко Тодоров и неговия екип за оползотворяване на икономическия и инвестиционния потенциал на града за устойчиво развитие. Месец преди церемонията излезе от печат брошурата „Готови за бизнес - Инвестиционна дестинация Стара Загора”, изготвена от екип на АРИР-Стара Загора по поръчка на Община Стара Загора. Хартиеното издание е на английски език. В електронен вариант то е публикувано на български и немски език.", "date": "2018.03.13", "title": "Стара Загора: Общината получи награда за обещаваща инвестиционна дестинация"}
{"url": "http://www.focus-news.net/news/2018/03/13/2499010/zigmar-gabriel-ako-se-potvardi-che-rusiya-stoi-zad-otravyaneto-na-skripal-tova-shte-e-mnogo-seriozen-vapros.html", "text": "Министърът на външните работи на Германия Зигмар Габриел заяви във вторник, че ако има руска връзка в отравянето на бившия полковник от руското Главно разузнавателно управление (ГРУ) Сергей Скрипал, това би било „много сериозен въпрос“, предава AFP.\r\n„Ние сме напълно солидарни по този въпрос с нашите британски приятели и ще поддържаме постоянна връзка с правителството на Великобритания“, заяви Габриел след разговорите с британския си колега Борис Джонсън в Берлин.\r\n„Ясно е, че извършителите трябва да бъдат изправени пред съда. Ако се потвърди, че Русия стои зад случая, това ще е много сериозен въпрос“.\r\nПревод и редакция:", "date": "2018.03.13", "title": "Зигмар Габриел: Ако се потвърди, че Русия стои зад отравянето на Скрипал, това ще е много сериозен въпрос"}
{"url": "http://www.focus-news.net/news/2018/03/13/2499015/evropeyskata-komisiya-predlaga-sazdavane-na-evropeyski-organ-po-truda-i-dostap-do-sotsialna-zakrila-na-rabotnitsite.html", "text": "Европейската комисия представя днес предложението си за Европейски орган по труда, чието създаване бе обявено от председателя Юнкер в неговата реч за състоянието на Съюза от 2017 г., както и инициатива за гарантиране на достъпа до социална закрила на всички наети и самостоятелно заети лица. Това съобщиха от пресцентъра на Представителство на ЕК в България. Тези инициативи са съпроводени от съобщение относно наблюдението на прилагането на европейския стълб на социалните права, което ще бъде тясно свързано с европейския семестър за координация на политиките. \r\nЕвропейският орган по труда ще помага на физическите лица, предприятията и националните администрации да извлекат максимална полза от свободното движение и ще гарантира справедлива трудова мобилност. \r\nКомисията представя и предложение за препоръка на Съвета относно достъпа до социална закрила за наетите и самостоятелно заетите лица. \r\nКато допълнение към вече предприетите и предстоящите инициативи на равнище ЕС, Комисията представя своите виждания за наблюдението на прилагането на европейския стълб на социалните права.", "date": "2018.03.13", "title": "Европейската комисия предлага създаване на Европейски орган по труда и достъп до социална закрила на работниците"}
{"url": "http://www.focus-news.net/news/2018/03/13/2499016/blagoevgrad-rayonnata-prokuratura-vnese-obvinitelen-akt-sreshtu-mazh-nabedil-politseyski-sluzhitel-za-poboy.html", "text": "Районната прокуратура внесе обвинителен акт срещу мъж с инициали Р.С., набедил полицейски служител за побой. Това съобщиха от пресцентъра на Апелативна прокуратура - София. На 16 август 2017 г. обвиняемият подал жалба до Окръжна прокуратура – Благоевград, в която заявил, че двама служители на реда от „Специализирани полицейски сили“ в отдел „Охранителна полиция“ на ОД на МВР – Благоевград му причинили лека телесна повреда. В депозирания от него пред държавното обвинение документ той твърдял, че побоят бил извършен по повод изпълнение на службата им в сградата на 2-ро Районно управление. С действията си обвиняемият Р. С. набедил полицаите, въпреки че знаел, че те са невинни.", "date": "2018.03.13", "title": "Благоевград: Районната прокуратура внесе обвинителен акт срещу мъж, набедил полицейски служител за побой"}
{"url": "http://www.focus-news.net/news/2018/03/13/2499017/gencho-genchev-kmet-svishtov-tsenata-na-uslugata-tsentar-za-vazrastni-hora-v-nesastoyatelnost-koyato-predstoi-da-bade-razkrita-shte-e-mnogo-po-niska-v-sravnenie-hospisite.html", "text": "Цената на най-новата социална услуга, която предстои да бъде разкрита в Свищов – Център за грижа за възрастни хора в невъзможност за самообслужване, ще е много по-ниска в сравнение с тези в частните и общински хосписи. Това заяви пред Радио „Фокус“ – Велико Търново кметът на Свищов Генчо Генчев. Той допълни, че към момента Общината предлага изключително богат пакет от социални услуги, които са насочени към широк диапазон от целеви групи. \r\n„Цената, която се очаква да бъде определена за Центъра, ще е много приемлива. Тя ще се изчислява като процент от пенсията на потребителите, както в останалите социални услуги. Както в Дома за стари хора от 30 до 80% от доходите на лицето отиват за неговото обгрижване. Но ще е в пъти по-ниска от това, което предлагат общинските и частните хосписи, по отношение на грижите за хората“, подчерта още кметът. Предстои изясняване на капацитета на Центъра, както и назначаването на персонала, който ще работи в него. „Изграждането на тази услуга е предизвикателство пред общините и пред тези, които ще изпълняват проекта. По този начин ще бъдат заети допълнително лица на работа. Това ще бъде, в началото, със съпътстващи мерки – финансирането, издръжката и заплатите, след което ще стане делегирана държавна дейност“, обясни още Генчо Генчев.\r\nОчаква се услугата да заработи през следващата година.\r\nЛуиза ТРАНЧЕВА", "date": "2018.03.13", "title": "Генчо Генчев, кмет – Свищов: Цената на услугата Център за възрастни хора в несъстоятелност, която предстои да бъде разкрита, ще е много по-ниска в сравнение хосписите"}
{"url": "http://www.focus-news.net/news/2018/03/13/2499018/vratsa-pozhar-gorya-v-mbal-hristo-botev-nyama-postradali.html", "text": "Няма пострадали хора и нанесени материални щети при пожара, който горя в МБАЛ „Христо Ботев” – Враца. Това съобщиха от пресцентъра на лечебното заведение. Огънят е пламнал в приземен етаж на сградата на лечебното заведение. Своевременно е подаден сигнал на спешния телефон 112. Бързата реакция на огнеборците предотврати разрастването на огъня. Веднага е създадена организация за преместване на болните в свободни помещения, но до подобни действия не се стигна. От съображения за сигурност, пациенти от гинекологичен сектор са премесени в родилен сектор на АГО. Предстои компетентните органи да установят каква е причината за пожара.", "date": "2018.03.13", "title": "Враца: Пожар горя в МБАЛ „Христо Ботев”, няма пострадали"}
{"url": "http://www.focus-news.net/news/2018/03/13/2498992/interfaks-stranite-ot-postsavetskoto-prostranstvo-omalovazhavat-rolyata-na-rusiya-v-istoriyata-zayavi-ruskiyat-mitropolit-ilarion.html", "text": "Ръководителят на синодалния отдел за външни църковни връзки митрополит Иларион Волоколамски е на мнение, че към преразглеждане на историята и омаловажаване на ролята на Русия във важни за Европа събития е склонна не само България, но всички страни от бившия Варшавски договор, предава Интерфакс-Религия.\r\n„Мисля, че в една или друга степен това засяга всичи страни от т.нар. постсъветско пространство и всички страни от бившия Източен блок, почти всички от които днес влизат в състава на НАТО“, коментира митрополитът в предаване на телевизионния канал „Россия-24\".\r\nСъгласно думите му, в България се пренаписва историята: още преди няколко години на тържествата по случай поредната годишнина от Освобождението на България от османска власт Русия въобще не е споменавана, макар точно тя да обявява война на Османската империя.  \r\nКоментирайки скандала, който избухна след посещението на патриарх Кирил в България, митрополит Иларион отбеляза: „В състава на руската армия е имало представители на различни националности. Своя принос в освобождаването на България е дала и Румъния, но именно руската е била основната сила, която е осигурила победата“. Тереза Герова", "date": "2018.03.13", "title": "Интерфакс: Страните от постсъветското пространство омаловажават ролята на Русия в историята, заяви руският митрополит Иларион"}
{"url": "http://www.focus-news.net/news/2018/03/13/2499019/blagoevgrad-intenzivno-e-dvizhenieto-v-oblastniya-tsentar.html", "text": "Интензивно е движението в Благоевград, предаде репортер на Радио „Фокус“ – Пирин. Въпреки това няма задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание. Пътните настилки са мокри и хлъзгави.\r\nЛора КАЛЧЕВА", "date": "2018.03.13", "title": "Благоевград: Интензивно е движението в областния център"}
{"url": "http://www.focus-news.net/news/2018/03/13/2499020/evropeyskiyat-parlament-nay-bednite-regioni-v-es-se-nuzhdayat-ot-podkrepa-i-spetsialni-strategii.html", "text": "         Регионалната политика трябва да остане приоритет на ЕС след 2020 г.; \r\n         Необходима е постоянна подкрепа за регионите, които получават финансиране от Кохезионния фонд; \r\n         Необходими са специално обособени стратегии, програми и действия. \r\nЕвродепутатите заявиха, че проектите, допринасящи за икономическото и социалното сближаване между регионите в ЕС, трябва да останат приоритет за инвестиционните политики на ЕС въпреки натиска върху бюджета на ЕС. \r\nОтрицателните последици от икономическата и финансовата криза, особено за регионите с нисък растеж, намалиха ползотворния ефект от бюджетните политики, което доведе до съкращения в публичните инвестиции, подчертаха евродепутатите в резолюция, приета с 488 гласа „за“, 90 „против“ и 114 „въздържал се“ във вторник. \r\nСпециално обособени стратегии \r\nОсвен приоритетно финансиране от ЕС тези региони се нуждаят от специално обособени стратегии, за да се преодолеят различията и да се предложат динамични перспективи за населението им. \r\nЕвродепутатите призовават за мерки за: \r\n•         дефиниране на „изоставащи“ региони на ниво NUTS III и по-добре насочено финансиране за тях; \r\n•         подпомагане на образованието и професионалното обучение, за да се намали безработицата и да се насърчат младите хора да останат в съответните региони; \r\n•         осигуряване на по-лесен достъп до кредити за предприятията; \r\n•         подпомагане и подобряване на управлението на регионалните институции; и \r\n•         подпомагане на продуктивни стопански дейности като устойчив туризъм, кръгова икономика и земеделие. \r\nЦитат \r\nДокладчикът Микела Джуфрида (С&Д, Италия)  заяви: „Този доклад е продължение на една инициатива, която започнахме през 2015 г. с комисар Крецу, за повишаване на осведомеността относно предизвикателствата, пред които са изправени изоставащите региони, и относно трудностите, с които те се сблъскват. Тези трудности допълнително се задълбочиха в резултат на рецесията. Мисля, че е много важно да продължим да съзнаваме жизненоважната роля на кохезионната политика за засилване на конкурентоспособността. Тези региони са в много неравностойно положение и подпомагането им е приоритет за Европейския съюз.“ \r\nГеорги Пирински (С&Д, България) заяви: „В Европа има 47 изоставащи региони, в които има висока безработица, бедност, социално изключване и ниско ниво на инвестиции. В България изоставащите региони се характеризират с нисък доход. Със своята Резолюция Европейският парламент призовава за стратегии, програми и действия, които са съобразени с различните нужди на отделните изоставащи региони. Необходимо е наред със социалните инвестиции да се осигури приоритет и на политиките за реиндустриализация, както и подходяща комбинация на субсидии и финансови инструменти, така че да се постигне нужният напредък. По такъв начин следва да се преодолява сегашната тенденция за изоставащи темпове на развитие на тези региони, която увеличава неравенствата.“ \r\nДопълнителна информация \r\nДоклад на ЕК относно конкурентоспособността в регионите с нисък растеж и ниско развитие, публикуван през април на 2017 г., поставя акцент  върху 47 изоставащи региона в 8 държави членки: „региони с нисък растеж“ с брутен вътрешен продукт близък до средния за ЕС, но с ниски темпове на растеж (в Италия, Испания, Гърция и Португалия), и „региони с ниски доходи“ с нисък брутен вътрешен продукт, но с окуражителни тенденции за растеж (в България, Румъния, Унгария и Полша).   \r\nПриблизително един на всеки шест граждани на ЕС живее в изоставащ регион (83 милиона жители), от които 32 милиона живеят в региони с ниски доходи и 51 милиона – в региони с нисък растеж.", "date": "2018.03.13", "title": "Европейският парламент: Най-бедните региони в ЕС се нуждаят от подкрепа и специални стратегии"}
{"url": "http://www.focus-news.net/news/2018/03/13/2499021/pazardzhik-mokri-sa-patnite-nastilki-v-grada-trafikat-e-natovaren.html", "text": "Мокри са пътните настилки в Пазарджик, трафикът в града е натоварен, предаде репортер на Радио „Фокус“ – Пазарджик. Струпване на автомобили има в района на двете кръгови кръстовища на моста на река Марица. Там се образуват колони, поради интензивния трафик в края на работния ден. По-натоварено е движението и по главния булевард „България“, по бул. „Цар Освободител“ и „Георги Бенковски“. В областния град няма затворени улици и неработещи светофари.\r\nВаня НИКОЛОВА", "date": "2018.03.13", "title": "Пазарджик: Мокри са пътните настилки в града, трафикът е натоварен"}
{"url": "http://www.focus-news.net/news/2018/03/13/2498986/tasko-ermenkov-bsp-podpiskata-za-chez-ima-ogromno-moralno-znachenie-za-da-pokazhe-che-horata-v-balgariya-ne-spyat.html", "text": "„Подписката има огромно морално значение, за да покаже, че хората в България не спят, че хората в България защитават интересите си и че, когато някой тръгне срещу народа, обикновено катастрофира. Чрез подписката ще покажем на колко хора им пука, какво се случва в държавата, колко хора се чувстват ангажирани за това, че ни разпродават на дребно и по начин, по който е обиден за държавата, защото в момента имаме ситуация, в която една Гинка е онази, която решава съдбата на държавното участие в ЧЕЗ”. Това заяви народният представител от „БСП за България” Таско Ерменков в Добрич, съобщиха от пресцентъра на НС на БСП.\r\n„Тя договаря какво ще стане и ще има ли участие на държавата и тя се снима между вицепремиер и министър на финансите. Дай Боже, всекиму такава Гинка. Нещата са сериозни, а  премиерът разбира само от натиск на хората и от протести и недоволство, той не се вслушва иначе в разума”, посочи социалистът. Според него не може да се отрече на Брисов, че има инстинкт за самосъхрание и когато стане напечено, той винаги прави или крачка назад, или встрани. „Нашата работа е сега да направи крачката, която да го свали от власт”, каза той. \r\n„Когато говорим за продажбата на ЧЕЗ, ние сме свидетели на поредната Гинка, защото има и други Гинки в държавата, но те не касаят в такава степен националната ни сигурност. Гинката, която купи БТК - също нито професионалист, нито разбира от БТК. Недалеч от тук една Гинка купи ТЕЦ Варна. За двамата младежи- Гинки, които купиха Дипломатическия клуб в Бояна, няма да говоря”, каза Таско Ерменков. По думите му ние сме свидетели на последователна политика на Гинковщината в управлението на държавата. „За съжаление това се случва и за радост, хората започнаха вече да го осъзнават. Тук, в Добрич, говорим за ЕнергоПРО, не ЧЕЗ, но утре може и тук да се изправим пред същия проблем”, подчерта той. По думите му между 2 и 3 млн. наши съграждани са клиенти на ЧЕЗ и  сме длъжни да проявим нашата солидарност с тези хора. „Ако държавта не се включи в тази сделка, тя няма да се случи, защото няма в света финансова институция, която да финансира вече така опорочена сделка с лош образ”, смята социалистът. \r\n„Понеже има едни пет милиона евро, които са депозирани като гаранция за участие, ако не се случи тази сделка, тези пет милиона изгарят. Някой ги е дал и хич не иска да ги загуби”, подчерта Ерменков. Според него държавата трябва   да купи ЧЕЗ. „Струва ми се, че в България има доста повече професионалисти, които могат да управляват тази дейност, отколкото Гинка Върбакова. Лошото е, че когато зададохме въпросите си на комисията в парламента, първото нещо, което чухме, беше изявление, което нямаше общо със сделката и все едно беше писано от ПР-ите на правителството”, допълни социалистът.\r\n„Опитахме се да разберем- защо независимите органи в държавата не вършат никва работа. Оказа се че КЗК можела да се включи, само при финализиране на сделката, КФН не може да направи нищо, защото единствените, които могат да разследват произхода на средствата, са ДАНС. Оказа се, че и КЕВР също няма какво да направи, защото не залагали имущество, но ние написахме и писмо до КЕВР в петък”, каза още Ерменков.", "date": "2018.03.13", "title": "Таско Ерменков, БСП: Подписката за ЧЕЗ има огромно морално значение, за да покаже, че хората в България не спят"}
{"url": "http://www.focus-news.net/news/2018/03/13/2499011/bsp-sofiya-organizira-diskusiya-na-tema-za-edna-obnovena-sotsialna-balgariya-nashite-alternativi.html", "text": "На 14 март ще се проведе дискусия на тема „За една обновена, социална България – нашите алтернативи“, която е организирана съвместно от Дискусионен клуб „Политика 21“ към БСП – София и учени от Българската академия на науките. Това съобщиха от пресцентъра на БСП - София. Във форума ще вземат участие с встъпителни експозета, които ще разкрият различни алтернативни политики, акад. Стефан Воденичаров, акад. Атанас Атанасов, акад. Дамян Дамянов, акад. Александър Александров. Събитието ще се състои от 16.00 часа в сградата на Научно-техническите съюзи, ул. “Г. С. Раковски“ №108, ет.II, зала 2.", "date": "2018.03.13", "title": "БСП - София организира дискусия на тема „За една обновена, социална България – нашите алтернативи“"}
{"url": "http://www.focus-news.net/news/2018/03/13/2499014/blagoevgrad-okrazhnata-prokuratura-predade-na-sad-shofyor-prichinil-po-nepredpazlivost-smartta-na-peshehodets-pri-katastrofa.html", "text": "Окръжна прокуратура – Благоевград е предала на съд Г.К., обвинен за извършено от него престъпление, отнело човешки живот. Това съобщиха от пресцентъра на Апелативна прокуратура - София. Около 19.00 часа на 14 януари 2016 г. обвиняемият К. управлявал лек автомобил „Ситроен“ в град Банско. На ул. „Патриарх Евтимий“ в района на автогара той нарушил правилата за движение, като шофирал с превишена скорост. От действията на водача пострадал пресичащ пътното платно пешеходец, който бил блъснат от управляваното от Г. К. превозно средство. Въпреки че шофьорът направил всичко зависещо от него за оказване на помощ, мъжът е починал. \r\nПредстои насрочване на делото от съда.", "date": "2018.03.13", "title": "Благоевград: Окръжната прокуратура предаде на съд шофьор, причинил по непредпазливост смъртта на пешеходец при катастрофа"}
{"url": "http://www.focus-news.net/news/2018/03/13/2499023/smolyan-intenziven-e-trafikat-po-patya-smilyan-rudozem-koyto-e-alternativen-na-zatvoreniya-ot-srutishte-uchastak-smolyan-madan.html", "text": "Предимно мокри и проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Заради срутището остава затворен пътя Смолян – Средногорци. Алтернативният маршрут за движение е пътят Рудозем – Смилян. Движението по него е интензивно, тъй като оттам преминават леките коли, товарните автомобили и автобусите, пътуващи от Смолян за Мадан, Рудозем, Златоград и Кърджали. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. През деня не са получавани сигнали за инциденти по пътищата в областта или за активизиране на нови свлачища и срутища.\r\nОстава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян автомобилният трафик в края на работния ден е интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.13", "title": "Смолян: Интензивен е трафикът по пътя Смилян – Рудозем, който е алтернативен на затворения от срутище участък Смолян – Мадан"}
{"url": "http://www.focus-news.net/news/2018/03/13/2499025/zerkalo-nedeli-ukrayna-nato-dade-statut-strana-aspirant-na-ukrayna.html", "text": "Северноатлантическия алианс даде статут „страна-аспирант“ на Украйна, се казва в съобщение на официалната интернет страница на НАТО, предава електронното издание на украинският ежеседмичник „Зеркало недели“.\r\n„В момента четири страни-партньори са декларирали своя стремеж (aspiration) за присъединяване към НАТО: Босна и Херцеговина, Грузия, Бившата югославска република Македония, както и Украйна“, пише в заявлението, като в него се обяснява какво означава статутът „страна-аспирант“.\r\n„Страните, които са декларирали интереса си да станат членове на Алианса, първоначално получават покана да се присъединят към Интензифициран диалог с НАТО за техния стремеж към членството и свързаните с това реформи“, се казва в пояснението.\r\nВъв връзка с това, първият заместник-председател на украинския парламент Ирина Геращенко е съобщила в „Туитър“, че на 9 март  се е състояла среща между украинския вицепремиер по въпросите на европейската и евроатлантическата интеграция Иван Климпуш – Цинцадзе и заместник генералния секретар на НАТО Роуз Гетемюлер. Според думите на Геращенко, на тази среща е обсъждан въпросът за статута на Украйна в Алианса.\r\nПревод и редакция:", "date": "2018.03.13", "title": "„Зеркало недели“ (Украйна): НАТО даде статут „страна-аспирант“ на Украйна"}
{"url": "http://www.focus-news.net/news/2018/03/13/2499026/ministar-krasimir-karakachanov-uchastva-v-sreshtata-na-ministrite-na-otbranata-na-darzhavite-ot-format-b-9-v-bukuresht.html", "text": "Заместник-министър председателят по обществения ред и сигурността и министър на отбраната Красимир Каракачанов участва в срещата на министрите на отбраната на държавите от формат Б 9, която започна днес в Букурещ. Това съобщиха от пресцентъра на Министерство на отбраната. По време на срещата делегациите на България, Чехия, Естония, Латвия, Литва, Полша, Румъния, Словакия и Унгария обсъдиха въпроси, свързани с изпълнението на решенията на срещата на най-високо равнище на НАТО във Варшава през 2014 г. Специално внимание беше отделено на прилагането на мерките за укрепване на сигурността на съюзниците от Източния фланг на Алианса, както и на адаптацията на организацията към предизвикателствата пред средата за сигурност. Участниците в срещата обмениха виждания за очакванията от предстоящата среща на върха на НАТО през юли тази година в Брюксел. \r\nМинистрите на отбраната бяха приети от председателя на Камарата на депутатите в парламента на Румъния Ливиу Драгня и от президента на Румъния Клаус Йоханис.\r\nВ рамките на форума министър Каракачанов проведе двустранна среща с министъра на отбраната на Естония Юри Луик. По време на разговора бяха обсъдени възможностите за задълбочаване на сътрудничеството във военната област между двете страни. Специално внимание беше отделено на постигнатото взаимодействие в рамките на Европейския съюз.", "date": "2018.03.13", "title": "Министър Красимир Каракачанов участва в срещата на министрите на отбраната на държавите от формат Б 9 в Букурещ"}
{"url": "http://www.focus-news.net/news/2018/03/13/2499027/kmetat-na-zlataritsa-pencho-chanev-nivata-na-rekite-i-yazovirite-na-teritoriyata-na-obshtinata-se-sledyat-postoyanno.html", "text": "Нивата на реките и язовирите на територията на община Златарица се следят постоянно. Това каза за Радио „Фокус“ – Велико Търново кметът на Златарица Пенчо Чанев. Той посочи, че предвид валежите и снеготопенето по високо разположените райони язовирите се източват периодично. Нивата им се следи постоянно. Речните нива също се наблюдават. Коритата са почистени и проводимостта е добра. „Въпреки това винаги съществува риск да се случи нещо. Може някое дърво да запречи и да създаде тапа. Разбира се, не може на всеки мост да има човек 24 часа, но обикаляме периодично и наблюдаваме. Разчитаме много и на хората да ни информират, ако забележат повишаване на речните нива или други опасности“, посочи кметът на Златарица Пенчо Чанев.\r\nОт юг на север през града преминава река Златаришка, която е десен приток на река Веселина.\r\nНадежда КРЪСТЕВА", "date": "2018.03.13", "title": "Кметът на Златарица Пенчо Чанев: Нивата на реките и язовирите на територията на общината се следят постоянно"}
{"url": "http://www.focus-news.net/news/2018/03/13/2499030/ministar-nikolina-angelkova-provede-rabotna-sreshta-s-poslanika-na-albaniya-u-nas-n-pr-kiryako-kureta.html", "text": "Министърът на туризма Николина Ангелкова се срещна с извънредния и пълномощен посланик на Албания в България Н. Пр. Киряко Курета и обсъди с него възможностите за разширяване на съвместното сътрудничество в сектора. Това съобщиха от пресцентъра на министерството. През 2017 г. над 34 000 албански туристи са посетили България, което поставя страната на 27-о място в класацията за чуждестранните ни посетители. Двамата изтъкнаха, че възможностите обаче са много по-големи, защото нашите народи и държави все още не се познават добре като история, култура и туристически потенциал. По тази причина тенденцията за увеличаване на взаимния туристопоток е факт. \r\nМинистър Ангелкова акцентира, че един от приоритетите на Българското председателство на Съвета на ЕС през първата половина на 2018-а са интеграцията на Западните Балкани и икономическият просперитет на страните в тази част на Европа. Това може да се постигне и с помощта на туризма, който отчита обнадеждаващи резултати в трансграничното партньорство, стана ясно от думите й.\r\nНиколина Ангелкова съобщи, че Министерството на туризма е готово да инициира в най-скоро среща на министрите на туризма от региона и учредяване на международна работна група за създаване на общ Балкански маршрут. Инициативата ще бъде насочена към промотиране на държавите от полуострова на общи пазари, включително далечни, поясни тя.\r\nПосланик Курета подкрепи идеята и заяви, че неговата страна би се присъединила към такава среща, която ще насърчи туризма и икономическите контакти, и стимул за това е дало успешното провеждане в София на срещата на ресорните министри „Туризъм и икономически растеж“ в рамките на Българското европредседателство. Той изрази също готовност да бъде създадена и двустранна смесена комисия за обмен на опит в сектора. \r\nМинистър Ангелкова припомни, че страната ни ще е домакин през ноември 2018 г. на втория Международен конгрес на световните цивилизации и древните маршрути съвместно със Световната организация по туризъм към ООН. Чрез посланика тя покани албанския министър на туризма и околната среда Бленди Клоши да се включи във форума и изрази надежда, че двустранните контакти в отрасъла ще се развиват възходящо и с устойчиви темпове.", "date": "2018.03.13", "title": "Министър Николина Ангелкова проведе работна среща с посланика на Албания у нас Н. Пр. Киряко Курета"}
{"url": "http://www.focus-news.net/news/2018/03/13/2499031/api-shofyorite-da-se-dvizhat-s-povisheno-vnimanie-po-paten-vazel-kocherinovo-pri-presichaneto-na-pat-i-1-dupnitsa-blagoevgrad-i-am-struma-zaradi-namalena-osvetenost.html", "text": "Шофьорите да се движат с повишено внимание през тъмната част на денонощието по пътен възел \"Кочериново\" при пресичането на път I-1 Дупница - Благоевград и АМ \"Струма\". Това съобщиха от пресцентъра на Агенция \"Пътна инфраструктура\". Намалена е осветеността на пътния възел вследствие на авария на електрозахранването на осветлението.", "date": "2018.03.13", "title": "АПИ: Шофьорите да се движат с повишено внимание по пътен възел \"Кочериново\" при пресичането на път I-1 Дупница - Благоевград и АМ \"Струма\" заради намалена осветеност"}
{"url": "http://www.focus-news.net/news/2018/03/13/2499028/sadiyskata-kolegiya-na-vss-ne-izbra-predsedatel-na-sofiyski-gradski-sad.html", "text": "Съдийската колегия на Висшия съдебен съвет (ВСС) проведе изслушване за избор за назначаване на длъжността „административен ръководител - председател“ на Софийски градски съд, съобщават от пресцентъра на ВСС. В процедурата участват атестираните кандидати – съдии в СГС - Евгени Георгиев и Светлин Михайлов.\r\nС 5 гласа „за“ съдия Евгени Георгиев, 2 гласа „за“ съдия Светлин Михайлов и 7 гласа „против“ двамата кандидати, колегията не избра председател на Софийски градски съд.", "date": "2018.03.13", "title": "Съдийската колегия на ВСС не избра председател на Софийски градски съд"}
{"url": "http://www.focus-news.net/news/2018/03/13/2499032/kmetat-na-sofiya-yordanka-fandakova-shte-proveri-izgrazhdaneto-na-tretiya-lach-na-metroto-na-14-mart.html", "text": "На 14 март, от 13.00 часа, кметът на София Йорданка Фандъкова ще провери изграждането на третия лъч на метрото, съобщават от пресцентъра на Столична Община. Събитието ще се състои на метростанцията при Александровска болница на ул.“Георги Софийски“. В момента се изграждат 12 км от третия лъч на метрото и 12 метростанции.", "date": "2018.03.13", "title": "Kметът на София Йорданка Фандъкова ще провери изграждането на третия лъч на метрото на 14 март"}
{"url": "http://www.focus-news.net/news/2018/03/13/2499022/ria-novosti-siriyskite-voenni-sa-otkrili-laboratoriya-na-umerenata-opozitsiya-v-iztochna-guta.html", "text": "Сирийски военнослужещи са открили тайна лаборатория на бойците от „умерената“ опозиция в Източна Гута, където, според съобщението на сирийската агенция SANA, те са произвеждали бойни отравящи вещества, предава РИА Новости.\r\nСпоред данните на агенцията, лабораторията се намира в село Шефония. Сред другите химически вещества там е бил намерен и хлор.\r\nСирийските военни намериха още една работилница за производство на химически боеприпаси на 12 март при проверка на населеното място Афтрис в Източна Гута, припомня РИА Новости.\r\nПревод и редакция:", "date": "2018.03.13", "title": "РИА Новости: Сирийските военни са открили лаборатория на „умерената“ опозиция в Източна Гута"}
{"url": "http://www.focus-news.net/news/2018/03/13/2499006/ministar-neno-dimov-v-bregovo-vednaga-sled-otteglyaneto-na-vodata-shte-badat-napraveni-otsenki-i-shte-badat-kompensirani-horata-s-realni-zagubi.html", "text": "Разговарях с министъра на земеделието Румен Порожанов и той е поел ангажимент веднага след оттеглянето на водата да бъдат направени оценки и да бъдат компенсирани хората с реални загуби. Това каза министърът на околната среда и водите Нено Димов, който по разпореждане на премиера Бойко Борисов инспектира района на Брегово след обявеното там бедствено положение, съобщиха от пресцентъра на Министерството на околната среда и водите. По думите му няма опасност за качествата на питейната вода и за околната среда в района на Брегово. Данните на РЗИ за питейните води показват стойности в границите на допустимото. Взети са и проби от Басейнова дирекция „Дунавски район“, които засега не показват наднормени стойности. „Контролът за качеството на питейната вода ще продължи и през следващите дни и ако има промяна, гражданите ще бъдат уведомени\", каза министър Димов. \r\n„През цялото време държавата е на мястото си – институциите работят в координация и се взимат необходимите мерки, с които да се гарантират животът и здравето на хората“, заяви министър Димов. „Безотговорно е да се насаждат страхове у хората, това не е добър политически подход. Кметът тук явно е започнал предизборна кампания\", заяви министърът. „Опозицията е за това, да следи управлението, но в такива ситуации трябва да има консенсус“, призова министър Димов. \r\nТой съобщи, че ВиК – Видин е в напреднала фаза по проекти за  36 млн. лв. по Оперативна програма „Околна среда“. \r\n„Разговарях с министъра на земеделието Румен Порожанов и той е поел ангажимент веднага след оттеглянето на водата да бъдат направени оценки и да бъдат компенсирани хората с реални загуби\", каза още министър Димов. Той увери, че Басейнова дирекция „Дунавски район“, РИОСВ – Монтана, РЗИ – Видин и „Напоителни системи“ следят нивата на реките. Наблюдават се комплексните и значими язовири – към днешна дата няма опасност. Министърът припомни, че на извънредното заседание на правителството в събота е бил поет ангажимент за създаването на нова структура за язовирите, която да реагира бързо в аварийни ситуации. \r\nКметовете ще имат срок от около месец да преценят могат ли да управляват язовирите, ако не – те ще се прехвърлят към новия орган. „В момента се подготвят законови промени за язовирите, защото трябва да имаме ясни критерии за категоризация и кой носи конкретна отговорност\",  обясни още Димов.", "date": "2018.03.13", "title": "Министър Нено Димов в Брегово: Веднага след оттеглянето на водата ще бъдат направени оценки и ще бъдат компенсирани хората с реални загуби"}
{"url": "http://www.focus-news.net/news/2018/03/13/2499035/smolyan-uchenitsi-predstaviha-pred-kmeta-nikolay-melemov-nova-viziya-za-grada.html", "text": "Кметът Николай Мелемов присъства в час по Предприемачество в 4 „б“ клас  при СУ „Св. св. Кирил и Методий“ в Смолян. Това съобщиха от пресцентъра на Общината. С четвъртокласниците и техният класен ръководител Юлия Митрева бе проведена дискусия, свързана с проблемите на градската общност. Учениците, които работят четвърта година по програмите на Джуниър Ачийвмънт България, споделиха своето виждане за бъдещото развитие и нова визия на града. Децата не скриха своите желания да има велоалеи, открит плувен басейн, приют и парк за кучета, увеселителен парк. Подрастващите изразиха готовност да бъдат отговорни и бдителни за ограничаване на вандалските прояви в Смолян.\r\nМелемов заяви, че бъдещото развитие на Смолян ще зависи и от подготовката и образоваността на младите хора, които да милеят за града.\r\nЧетвъртокласниците получиха подарък - книги и речник на чуждите думи, които ще могат да ползват с учебна цел.", "date": "2018.03.13", "title": "Смолян: Ученици представиха пред кмета Николай Мелемов нова визия за града"}
{"url": "http://www.focus-news.net/news/2018/03/13/2499034/mrrb-novi-54-proekti-za-735-mln-evro-se-odobryavat-po-programa-interreg-evropa-2014-2020-g-balgariya-uchastva-v-devet-ot-tyah.html", "text": "Нови 54 проекти за 73.5 млн. евро по програма „ИНТЕРРЕГ Европа 2014-2020 г.“ ще бъдат одобрени по време на Осмото заседание на Комитета за наблюдение на програмата за транснационално сътрудничество, което се провежда днес и утре в София. Заседанието бе открито от заместник-министъра на регионалното развитие и благоустройството Деница Николова, която представлява националния партниращ орган, съобщиха от пресцентъра на Министерство на регионалното развитие и благоустройството. Проектите са по третата покана за набиране на предложения по програмата. Девет от одобрените проекти са с участието на България, като в осем от тях страната ни е пълноправен партньор, а в един е водещ. Предстои да се подпишат договори за тяхното изпълнение. \r\nБългарска мениджмънт асоциация e партньор по проекта „BioGov“, насочен към обучение и обмяна на опит на експерти за подобряване на политиките в областта на опазването на природното и културно наследство.  \r\nСдружение „Бизнес Агенция“ е партньор в проекта „Devise“, по който се предвижда да се увеличи потенциала на малките и средни предприятия в областта на цифровите технологии като средство за конкурентоспособност. \r\nБългарска асоциация по рециклиране е част от проекта „CircPro“, който ще  популяризира циркулярно възлагане на обществени поръчки по опита на  скандинавските страни. \r\nПроект „One way” има за цел да допринесе за запазването, защитата, насърчаването и развитието на природното и културното наследство.  Партньор по него е Търговско промишлена палата – Враца. \r\nОбщина Габрово и Център за устойчивост и икономическо развитие са партньори по проекта „GPP-Stream“. Целта е да подобри управлението, изпълнението и мониторинга на политическите инструменти, които интегрират подходите за въвеждане на „зелени обществени поръчки“, така че да се постигне максимално увеличаване на ефективността на ресурсите. \r\nОбластна администрация – Пазарджик е партньор по проекта „Regions 4FOOD4.0“. Той е насочен към въвеждането на иновации в хранително-вкусовата промишленост. \r\nКъм превръщането на Европа в привлекателна за развитието на предприемачеството у младите хора, разкривайки привлекателни работни места и места за живот, чрез разработване стартиращи фирми и  консултантска подкрепа, е насочен проект „OSS“. Партньор по него е Агенция за регионално и икономическо развитие – Враца.\r\nАгенцията за регионално икономическо развитие – Стара Загора е водещ партньор по проекта „DeCarb“, който има за цел да подпомага на чистота на въздуха и намаляване на въглеродните емисии, насърчавайки публичните власти да предприемат мерки за  използване на „чиста енергия“. За целта се предвиждат серия от обучения и семинари, чрез които да се подпомогне реализирането на проекти за възобновяеми енергийни източници, преквалификация на работната сила и др. \r\nПред участниците в заседанието зам.-министър Николова обясни, че програмата представлява основен хоризонтален инструмент на ЕК, който подпомага създаване на партньорства и обмяна на опит между отделните държави за изпълнението на политики в различни области. Фокусът е поставен върху подобряване на конкурентоспособността, високите технологии, научно-изследователската дейност, политиките за борба с климатичните промени и тяхната превенция, подобряването на околната среда.  Достъп до финансиране имат всичките 28 страни членки на ЕС, заедно с Норвегия и Швейцария.  \r\n„Досегашният ни опит показва нарастващия интерес на българските партньори да участват и реализират проекти по програмата, които допринасят за получаването и обмяната на опит, добри практики и нови подходи при изпълнението на политиките в различните райони на ЕС“, коментира още заместник-министър Николова. Общият бюджет  на програмата до 2020 г. е над 426 млн. евро, като безвъзмездните европейски средства са почти 360 млн. евро, а останалата част е национално съфинансиране.  \r\nПо време на заседанието ще бъдат обсъдени въпроси, свързани с изпълнението на програмата, ще бъде представен напредъкът в изпълнението на проектите от първа и втора покана. На 14 март ще бъдат представени два проекта, които се изпълняват по програмата с участието на партньори от България като държава-домакин на срещата. Това ESSPO и InnoBridge. \r\nПроектът „Ефективни финансови инструменти в подкрепа на малки и средни предприятия“ (ESSPO), по който партньор е община Габрово, цели да подобри регионалните политики за конкурентоспособност на малките и средни предприятия и ангажираността им с иновационни дейности в регионите. В него си сътрудничат 9 партньорски организации от Полша, Франция, Испания, Германия, Естония и България. \r\nУвеличаването на конкурентоспособността на малки и средни предприятия е в основата и на проекта InnoBridge, по който партньор е Асоциация за развитие на София заедно с още 8 страни. Той цели преодоляване на разликата в иновациите чрез превръщане на резултатите от научноизследователската и развойна дейност в търговски успех по по-ефективен и ефикасен начин\".", "date": "2018.03.13", "title": "МРРБ: Нови 54 проекти за 73.5 млн. евро се одобряват по програма „ИНТЕРРЕГ Европа 2014-2020 г.“, България участва в девет от тях"}
{"url": "http://www.focus-news.net/news/2018/03/13/2499033/sport-otlozhiha-macha-mezhdu-dunav-i-slaviya-zaradi-navodneniya-teren-v-ruse.html", "text": "Двубоят от 25-ия кръг на Първа професионална лига между Дунав и Славия е отложен, тъй като теренът на Градския стадион в Русе е наводнен. Мачът е отложен с 24 часа и трябва да се играе в сряда, 14 март, от 17:30. Длъжностните лица са взели това решение, след като са констатирали, че 40% от терена е наводнен заради проливните дъждове през последните дни.", "date": "2018.03.13", "title": "Спорт: Отложиха мачa между Дунав и Славия заради наводнения терен в Русе"}
{"url": "http://www.focus-news.net/news/2018/03/13/2499029/afp-vanshniyat-ministar-na-frantsiya-zayavi-che-mashtaba-na-turskata-operatsiya-v-afrin-e-absolyutno-neosnovan.html", "text": "Министърът на външните работи на Франция Жан Ив льо Дриан заяви във вторник, че опасенията за сигурността на Турция „не оправдават по никакъв начин“ мащаба на военната й операция в североизточния сирийски район Африн, предава AFP.\r\n„Дори и опасенията на Турция за границите й да са легитимни... те не оправдават по никакъв начин действията на турските войници в района Африн“, заяви дипломатът по време на заседание на френския парламент.\r\nПревод и редакция:", "date": "2018.03.13", "title": "AFP: Външният министър на Франция заяви, че мащаба на турската операция в Африн е „абсолютно неоснован“"}
{"url": "http://www.focus-news.net/news/2018/03/13/2499037/mishel-barnie-vreme-e-velikobritaniya-da-se-izpravi-pred-tezhkite-fakti-za-brekzit.html", "text": "Главният преговарящ за Брекзит от страна на Европейския съюз Мишел Барние заяви във вторник, че Великобритания няма да запази привилегиите си, включително търговските, след като напусне Съюза, предава Reuters.\r\n„Не може по едно и също време някой да е със статут на трета страна и да иска да запази предимствата на Европейския съюз“, заяви Барние по време на пленарна сесия на Европейския парламент в Страсбург.\r\n„Време е да се изправят с тежките факти“, добави той.\r\nАмериканската агенция коментира, че Великобритания и ЕС се надяват да сключат сделка за транзитния период след Брекзит още този месец и да започнат разговорите за бъдещите отношения през пролетта, но нарастващите противоречия около развода между Лондон и Брюксел са принудили Съюза да предупреди неколкократно, че времето изтича и че транзитния период не е даденост. Освен това от ЕС настояват Обединеното кралство да е по-прецизно и реалистично в исканията си за бъдещите отношения между страните.\r\nПревод и редакция:", "date": "2018.03.13", "title": "Мишел Барние: Време е Великобритания да се изправи пред тежките факти за Брекзит"}
{"url": "http://www.focus-news.net/news/2018/03/13/2499040/pregled-na-mezhdunarodnite-novini-do-18-chasa-agentsiya-fokus.html", "text": "Властите в Багдад заявиха във вторник, че вдигат почти шестмесечна въздушна блокада, наложена на Иракски Кюрдистан, наложена в отговор на провеждането на референдум за независимост на региона, предава AFP.\r\nМинистър-председателят на Ирак Хайдер ал Абади подчерта в изявление, че летищата на Ербил и Сулеймания отново ще бъдат „отворени за международни полети\".\r\nБагдад наложи блокадата през септември, след като автономният кюрдски регион гласува в необвързващ референдум за независимост. Централното правителство на Ирак обаче заклейми плебисцита като „незаконен“. През декември блокадата бе удължена с два месец и половина, а през февруари – с още три.\r\nРешението за отмяна на забраната на полетите е взето, „след като местните кюрдски власти приеха, че централните органи поемат контрола върху двете летища\", се казва още в изявлението.\r\nОфициалното вдигане на блокадата ще се осъществи през следващите няколко дни, поясни за агенцията говорителят на иракския премиер, като подчерта, че „ще зависи от това колко време е необходимо служителите на централното правителство да започнат да работят на летищата\". \r\nСлед влизането в сила на забраната за полети всички международни полети към Иракси Кюрдистан бяха пренасочени към Багдад.\r\n*** Първият дипломат на Атина Никос Кодзиас ще посети Скопие следващата седмица, съобщиха от Министерството на външните работи за местната редакция наРадио „Свободна Европа“ .\r\nЗа точната дата на визитата на Кодзиас медиите ще бъдат информирани в петък, 16 март, поясниха от външнополитическото ведомство. Според гръцкия вестник „Та Неа“ Кодзиас ще бъде в Скопие на 22 и 23 март.\r\n*** Първият дипломат на Атина Никос Кодзиас ще посети Скопие следващата седмица, съобщиха от Министерството на външните работи за местната редакция наРадио „Свободна Европа“ .\r\nЗа точната дата на визитата на Кодзиас медиите ще бъдат информирани в петък, 16 март, поясниха от външнополитическото ведомство. Според гръцкия вестник „Та Неа“ Кодзиас ще бъде в Скопие на 22 и 23 март.\r\n*** Президентът на САЩ Доналд Тръмп обяви във вторник, че освобождава държавния секретар Рекс Тилърсън от поста му и назначава директора на Централното разузнавателно управление (ЦРУ) Майк Помпео за негов наследник на поста, предава AFP.\r\n„Майк Помпео, директорът на ЦРУ ще е нашият нов Държавен секретар. Той ще свърши фантастична работа!“, написа Тръмп в социалната мрежа „Туитър“.\r\n„Благодаря на Рекс Тилърсън за неговата служба!“, добави още американският президент.\r\nОсвен това Тръмп вече е избрал и нов директор на ЦРУ и това ще е Джина Хаспел – първата жена на този пост.\r\n***Президентът на САЩ Доналд Тръмп обяви във вторник, че освобождава Държавния секретар Рекс Тилърсън от поста му и назначава директора на Централното разузнавателно управление (ЦРУ) Майк Помпео за негов наследник на поста, предава американският новинарски канал Fox News.\r\nВ изказване пред журналистите във вторник преди да отлети за Калифорния, Тръмп обясни, че има „сходен мисловен процес“ с Помпео, докато е имал разногласия с Тилърсън.\r\n„Всъщност, ние се разбирахме доста добре, но имахме разногласия по някои въпроси“, заяви американският президент. „Ако погледнем сделката с Иран, аз мисля, че тя е ужасна... Така че ние не мислим еднакво“, добави още той.\r\nЩо се отнася до Помпео, Тръмп похвали новия Държавен секретар за неговата „огромна енергия и огромен интелект“. Според думите на американския президент, двамата винаги имат близки позиции и винаги са имали добри отношения и това е станало причина за назначението.\r\nСпоред източник на Fox News, американският държавен глава се е решил на рокадата заради предстоящата среща с лидера на Северна Корея Ким Чен-ун“.\r\n„Президентът искаше да формира новия си екип преди предстоящите разговори със Северна Корея и различните търговски преговори“, е заявил служителят на Белия Дом.\r\nОт американският новинарски канал са се опитали да се свържат с Тилърсън за коментар, но са разбрали от неговия заместник Стив Голдщайн, че бившият държавен секретар няма представа каква е причината да бъде освободен от поста.\r\nОт своя страна, неговият заместник на поста Помпео пусна съобщение до медиите, в което се казва:\r\n„Дълбоко съм благодарен на Президента Тръмп за това, че ме избра за директор на Централното разузнавателно управление и за възможността да служа като държавен секретар. Неговото лидерство направи Америка по-сигурна и очаквам с нетърпение да представлявам него и американския народ пред света и да спомагам за просперитета на Америка“.\r\n*** Президентът на САЩ Доналд Тръмп заяви, че отравянето на бившият руски двоен агент Сергей Скрипал във Великобритания „звучи като работа на Русия“ и анонсира, че ще говори с премиера на Обединеното кралство Тереза Мей по-късно във вторник, предава AFP.\r\n„На основата на доказателствата, с които  разполагат, на мен ми звучи като работа на Русия“, заяви Тръмп пред репортерите.\r\n„Тереза Мей ще говори с мен днес... Веднага щом изясним фактите и ако сме на едно мнение за тях, ще осъдим Русия“, добави още американският държавен глава.\r\n***Великобритания трябва да е наясно, че заплахите за налагане на санкции срещу Русия заради случая с бившия полковник от руското Главно разузнавателно управление (ГРУ) Сергей Скрипал няма да останат без отговор. Това заявиха във вторник от Министерството на външните работи на Русия, където по-рано беше привикан британският посланик в Русия Лори Бристоу, предава ТАСС.\r\n“Всички заплахи за приемане на санкционни мерки по отношение на Русия няма да останат без отговор. Британската страна трябва да е наясно с това“, подчертаха от руското външно ведомство.\r\nОт там добавиха още, че Русия няма да отговори на ултиматума на Лондон по делото на Скрипал, докато не получи от Великобритания образци на използваното при отравянето на бившия руски военен разузнавач химическо вещество.\r\n„Както вече бе казано, британските действия имат откровен провокационен характер, Русия не е участвала в инцидента в Солсбъри на 4 март“, заявиха от руското МВнР. „Подчертаваме, че Москва няма да отговори на ултиматума на Лондон, докато на руската страна не бъдат предоставени образци от химическото вещество, на което се позовава британското следствие и докато Великобритания не започне да действа в съответствие с Конвенцията за забрана на химическото оръжие, която предполага съвместно разследване на случилото се, за което ние бяхме готови“.\r\n***Главният преговарящ за Брекзит от страна на Европейския съюз Мишел Барние заяви във вторник, че Великобритания няма да запази привилегиите си, включително търговските, след като напусне Съюза, предава Reuters.\r\n„Не може по едно и също време някой да е със статут на трета страна и да иска да запази предимствата на Европейския съюз“, заяви Барние по време на пленарна сесия на Европейския парламент в Страсбург.\r\n„Време е да се изправят с тежките факти“, добави той.\r\nАмериканската агенция коментира, че Великобритания и ЕС се надяват да сключат сделка за транзитния период след Брекзит още този месец и да започнат разговорите за бъдещите отношения през пролетта, но нарастващите противоречия около развода между Лондон и Брюксел са принудили Съюза да предупреди неколкократно, че времето изтича и че транзитния период не е даденост. Освен това от ЕС настояват Обединеното кралство да е по-прецизно и реалистично в исканията си за бъдещите отношения между страните.", "date": "2018.03.13", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/03/13/2499038/veliko-tarnovo-s-bogat-kulturen-afish-kuklen-teatar-vesel-shte-otbelezhi-20-godini-ot-sazdavaneto-si.html", "text": "С богат културен афиш Куклен театър „Весел“ във Велико Търново ще отбележи 20 години от създаването си. Това съобщи за Радио „Фокус“ – Велико Търново създателят на театъра Веселин Василев. През целият месец март на сцената на читалище „Искра“ ще бъдат представяни заглавия от репертоара на великотърновския куклен театър. Акцентът ще бъде поставен на 17 март, от 11.00 часа, когато театъра ще отбележи рождения си ден със спектакъла „Честит Рожден ден! 20 години Театър Весел…” . \r\n„Този спектакъл е замислен като една среща с голяма част от героите на Куклен театър „Весел“, които са се родили на неговата сцена. Ще започнем с любимото на много поколения зрители „Пингвинче Фраки“, което е вече на 20 година. Това е първият ни спектакъл. Освен това ще има откъси от спектаклите „Лудориите на малък Сечко“, „Коледни сънища“, „Храбрият оловен войник“. Телефон 112 .. позвъни“, както и от „Празник по никое време“ и „Не се предавай“. Така че публиката ще се забавлява. Подготвили сме изненади и за порасналите момчета и момичета. Както знаете наши зрители са не само малките деца, а и техните родители – майки и татковци, баби и дядовци. Така че ще има за всички изненади“, посочи Веселин Василев. Празничният спектакъл е със свободен вход за всички любители на кукленото театрално изкуство.\r\nЮбилейният афиш на Куклен театър „Весел“ е започна още на 10 март с постановката „Цветна приказка“. По думите на Василев представлението е преминало с голям успех. на 24 март от 11.00 часа ще бъде представено е класическото заглавие  „Принцесата и граховото зърно” , а на 31 март „Хитър Петър”.\r\nПървата премиера на театър „Весел“ е през 1998 година.  Тогава големият български куклен режисьор и театрал Марина Гочева подарява на своите търновски колеги текста на спектакъла „Пингвинчето Фраки“.\r\nНадежда КРЪСТЕВА", "date": "2018.03.13", "title": "Велико Търново: С богат културен афиш Куклен театър „Весел“ ще отбележи 20 години от създаването си"}
{"url": "http://www.focus-news.net/news/2018/03/13/2499039/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по автомагистрала „Струма“ и Ггавен път Е-79 в Благоевградска област, както и по пътя между областния център и Банско. Пътните настилки в областта са мокри и хлъзгави.\r\nЛора КАЛЧЕВА", "date": "2018.03.13", "title": "Благоевград: Повишена опасност от падащи камъни има в Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/03/13/2499036/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo.html", "text": "Интензивен е трафикът за товарни автомобили на ГКПП „Капитан Андреево“ на вход и изход. На останалите контролно-пропускателни пунктове на българо-турската граница трафикът е нормален. Това съобщиха от пресцентъра на ГД „Гранична полиция“. Информацията за трафика на граничните пунктове е към 18.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.03.13", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“"}
{"url": "http://www.focus-news.net/news/2018/03/13/2499041/kyustendil-teatralnoto-studio-kam-ezikovata-gimnaziya-poluchi-otlichiya-ot-natsionalniya-festival-za-avtorska-dramaturgiya-i-teatar-na-angliyski-ezik.html", "text": "Театралното студио към Езикова гимназия – Кюстендил е с отличия от Националния фестивал за авторска драматургия и театър на английски език. Това съобщи за Радио „Фокус” – Кюстендил директорът на учебното заведение Иванка Янкова. По думите ѝ театрално студио „Седем“ към Езикова гимназия „Д-р Петър Берон“ се е представило много добре на фестивала, в който са участвали близо 160 ученици от 17 училища от цялата страна. „Учениците от театралното студио с ръководител Милена Замфирова, учител по английски език, представиха авторската пиеса на Росина Йовчева „The Guardian”, каза Иванка Янкова. По думите ѝ театралното студио „Седем“ е получило награда за най-оригинално повествование, а Кристияна Кръстева е номинирана с индивидуална награда за най-добро английско произношение.\r\nВенцеслав ИЛЧЕВ", "date": "2018.03.13", "title": "Кюстендил: Театралното студио към Езиковата гимназия получи отличия от Националния фестивал за авторска драматургия и театър на английски език"}
{"url": "http://www.focus-news.net/news/2018/03/13/2499045/valentin-cherpokov-kmet-na-selo-zabardo-obichayat-stara-marta-se-provezhda-po-traditsiya-vsyaka-godina-na-13-ti-sreshtu-14-ti-mart-v-naselenoto-myasto.html", "text": "Обичаят Стара Марта се провежда по традиция всяка година на 13-ти срещу 14-ти март в смолянското село Забърдо. Това каза в дневния блок „Добър ден“ на Радио „Фокус“ кметът на населеното място Валентин Черпоков. Той обясни, че в обичая участват млади момчета, които след полунощ обикалят къщите и прогонват злите духове. Черпоков уточни, че за прочистване на дома юношите палят сено и слама. „Друго задължително условие е момчетата да носят маски и да бъдат неразпознаваеми“, добави Валентин Черпоков. Според него селото може да се похвали и с много колоритни атракции. „Ние ще кандидатстваме в Европейския съюз за селото с най-много атракции. Имаме първото колело в света, наричат го по-късно Виенско колело, но то е Забърдарско колело и е измислено през 17 век. Имаме още светещи надписи в скалите по подобие на Холивуд. Имаме и българска юрта, където хората добиват енергия“, каза още той. Валентин Черпоков добави, че в Забърдо се намират редица забележителности и паметници, като посочи и за пример и „Пеещ паметник на родопското гостоприемство“. „Той представлява скулптурна композиция от бронз, изобразяваща жена с пита и родопчанин, свирещ на гайда. Композицията е натоварена с изцяло символен характер, каза още кметът на Забърдо.", "date": "2018.03.13", "title": "Валентин Черпоков, кмет на село Забърдо: Обичаят Стара Марта се провежда по традиция всяка година на 13-ти срещу 14-ти март в населеното място"}
{"url": "http://www.focus-news.net/news/2018/03/13/2499044/stara-zagora-za-chetvarta-poredna-godina-mladezhkiyat-obshtinski-savet-v-kazanlak-provezhda-kampaniyata-podari-mechta.html", "text": "За четвърта поредна година Младежки общински съвет - Казанлък провежда кампанията \"Подари мечта\", която е адресирана към предстоящи абитуриенти в неравностойно положение. Това каза за Радио „Фокус“ Мария Ненова, зам.-председател на младежката структура. Тя посочи, че кампанията цели да подари бални рокли и костюми на зрелостниците в неравностойно положение от община Казанлък, които не могат да си позволят мечтаният приказен бал. С помощта на дорбросъвестни граждани, дарили своите бални тоалети, абитуриентите ще имат възможност сами да изберат своя бален тоалет, който в последствие ще бъде дарен. \r\nНа фейсбук страницата на Младежки общински съвет - Казанлък ще бъдат качени снимки на всички абитуриентски рокли и костюми, които са дарени. Предстои да бъде организиран отворен ден, в който желаещите биха могли да разгледат и получат своя бален тоалет. Всички бални тоалети ще бъдат  налични в сградата на Младежкия дом в Казанлък.\r\nСлавяна ГАЙДАРОВА", "date": "2018.03.13", "title": "Стара Загора: За четвърта поредна година Младежкият общински съвет в Казанлък провежда кампанията \"Подари мечта\""}
{"url": "http://www.focus-news.net/news/2018/03/13/2499042/the-hill-amerikanskiyat-senat-shte-provede-proslushvaneto-na-noviya-darzhaven-sekretar-mayk-pompeo-prez-april.html", "text": "Председателят на Комисията на американския сенат по външните работи Боб Коркър заяви във вторник, че органът ще проведе прослушването на новоназначения държавен секретар на САЩ Майк Помпео през април, пише американското издание The Hill.\r\n„Имах много добър разговор с директор (на ЦРУ) Помпео тази сутрин и очаквам с нетърпение да се видя с него скоро. Както вече казах на президента (на САЩ Доналд Тръмп), Комисията ще разгледа номинацията му възможно най-експедитивно“, заяви Коркър чрез съобщение.\r\nКакто агенция „Фокус“ вече информира, Доналд Тръмп освободи от поста държавен секретар на САЩ Рекс Тилърсън във вторник и назначи на негово място настоящият директор на ЦРУ Майк Помпео. Сега остава рокадата да бъде санкционирана от Сената и Конгреса. \r\nПревод и редакция:", "date": "2018.03.13", "title": "The Hill: Американският сенат ще проведе прослушването на новия държавен секретар Майк Помпео през април"}
{"url": "http://www.focus-news.net/news/2018/03/13/2499046/veliko-tarnovo-mokri-sa-patnite-nastilki-na-teritoriyata-na-oblastta-na-mesta-prevalyava-slab-dazhd.html", "text": "Мокри са пътните настилки на територията на областта. Това съобщиха за Радио „Фокус” – Велико Търново от Областно пътно управление. Времето е облачно. На места превалява слаб дъжд. Температурата на въздуха е 11°. Няма допълнително въведени ограничение на територията на областта. Проходът на Републиката е отворен за движение на всички автомобили. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на автомобили над 3.5 тона на път Чешма - Кесарево поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Движението по път  Лозен – Полски Тръмбеш е ограничено за движението на автомобили с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.13", "title": "Велико Търново: Мокри са пътните настилки на територията на областта, на места превалява слаб дъжд"}
{"url": "http://www.focus-news.net/news/2018/03/13/2499048/gabrovo-dazhd-vali-na-teritoriyata-na-oblastta-nastilkite-sa-mokri-i-hlazgavi.html", "text": "Мокри са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е облачно. Вали дъжд. Температурата на въздуха е 11°. На прохода Шипка остава в сила ограничение за автомобили за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут за МПС над 3.30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III-5004 – път II-44 – път III -4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.03.13", "title": "Габрово: Дъжд вали на територията на областта, настилките са мокри и хлъзгави"}
{"url": "http://www.focus-news.net/news/2018/03/13/2499001/donald-tramp-otravyaneto-na-sergey-skripal-vav-velikobritaniya-zvuchi-kato-rabota-na-rusiya.html", "text": "Президентът на САЩ Доналд Тръмп заяви, че отравянето на бившият руски двоен агент Сергей Скрипал във Великобритания „звучи като работа на Русия“ и анонсира, че ще говори с премиера на Обединеното кралство Тереза Мей по-късно във вторник, предава AFP.\r\n„На основата на доказателствата, с които  разполагат, на мен ми звучи като работа на Русия“, заяви Тръмп пред репортерите.\r\n„Тереза Мей ще говори с мен днес... Веднага щом изясним фактите и ако сме на едно мнение за тях, ще осъдим Русия“, добави още американският държавен глава.\r\nПревод и редакция:", "date": "2018.03.13", "title": "Доналд Тръмп: Отравянето на Сергей Скрипал във Великобритания „звучи“ като работа на Русия"}
{"url": "http://www.focus-news.net/news/2018/03/13/2499004/tass-london-tryabva-da-e-nayasno-che-zaplahite-za-sanktsii-sreshtu-moskva-nyama-da-ostanat-bez-otgovor.html", "text": "Великобритания трябва да е наясно, че заплахите за налагане на санкции срещу Русия заради случая с бившия полковник от руското Главно разузнавателно управление (ГРУ) Сергей Скрипал няма да останат без отговор. Това заявиха във вторник от Министерството на външните работи на Русия, където по-рано беше привикан британският посланик в Русия Лори Бристоу, предава ТАСС.\r\n“Всички заплахи за приемане на санкционни мерки по отношение на Русия няма да останат без отговор. Британската страна трябва да е наясно с това“, подчертаха от руското външно ведомство.\r\nОт там добавиха още, че Русия няма да отговори на ултиматума на Лондон по делото на Скрипал, докато не получи от Великобритания образци на използваното при отравянето на бившия руски военен разузнавач химическо вещество.\r\n„Както вече бе казано, британските действия имат откровен провокационен характер, Русия не е участвала в инцидента в Солсбъри на 4 март“, заявиха от руското МВнР. „Подчертаваме, че Москва няма да отговори на ултиматума на Лондон, докато на руската страна не бъдат предоставени образци от химическото вещество, на което се позовава британското следствие и докато Великобритания не започне да действа в съответствие с Конвенцията за забрана на химическото оръжие, която предполага съвместно разследване на случилото се, за което ние бяхме готови“.\r\nПревод и редакция:", "date": "2018.03.13", "title": "ТАСС: Лондон трябва да е наясно, че заплахите за санкции срещу Москва няма да останат без отговор"}
{"url": "http://www.focus-news.net/news/2018/03/13/2499051/evrodeputatat-georgi-pirinski-byudzhetnata-ramka-2021-2027-g-e-reshavashta-za-badeshteto-na-evrosayuza.html", "text": "Днес Европейският парламент в Страсбург проведе дебат по проекторезолюция за Многогодишна финансова рамка след 2020 г. Това съобщиха от пресофиса на евродепутата Георги Пирински. Документът изразява позицията на Парламента за приоритетите и инструментите, които да бъдат финансирани през следващия програмен период. Парламентът представя своята позиция във важен момент преди Европейската комисия да излезе на 2 май с предложение за МФР след 2020 г. В изказването си евродепутатът социалист Георги Пирински изтъкна, че проекторезолюцията прави твърде критичната констатация, че сегашната МФР се е оказала негодна да покрие нуждите и предизвикателствата пред Евросъюза, като е изчерпала всички резерви в нея още в края на втората година. Повторението на подобна ситуация през следващия период би било гибелно за ЕС. Възникващи допълнителни приоритети, като например за отбрана, не трябва да се финансират за сметка на солидарността. \r\nПирински изтъкна, също така, че би било недопустимо т. нар. Пакет за социална справедливост, който днес ЕК представя, както и Европейският стълб за социалните права да останат просто заявления. Наложително е за изпълнението им да бъдат осигурени всички необходими ресурси, в това число и за реална Детска гаранция, осигуряваща на всяко нуждаещо се дете минимума храна, облекло и образование, така че да се скъса с парадокса в богат Съюз милиони деца да живеят в бедност. Следва също Европейският социален фонд да се утвърди като двигател на социалните инвестиции, включително чрез комбиниране с финансови инструменти, там където е подходящо и изпълнимо.", "date": "2018.03.13", "title": "Евродепутатът Георги Пирински: Бюджетната рамка 2021-2027 г. е решаваща за бъдещето на Евросъюза"}
{"url": "http://www.focus-news.net/news/2018/03/13/2499052/zhan-klod-yunker-evropeyskiyat-sayuz-i-zapadnite-balkani-imat-obshto-badeshte.html", "text": "Няма точни дати за присъединяване на страните от Западните Балкани към Европейския съюз, заяви председателят на Европейската комисия Жан-Клод Юнкер във вторник, по време на пленарна сесия на Европейския парламент в Страсбург, предава скопският телевизионен канал „Телма“.\r\n„Преди две седмици посетих региона. Бях впечатлен от страстта към ЕС. Това ми донесе нова надежда, че ако този драматичен регион е толкова решен да се промени фундаментално, той може да бъде част от ЕС. Бих искал да видя такава надежда и в 27-те страни-членки на Съюза“, заяви Юнкер.\r\nТой посочи, че преди да станат част от ЕС, страните от Западните Балкани имат много работа: да решат всички отворени двустранни въпроси, да постигнат по-голямо единство и да проведат реформи в сферата на върховенството на закона. Според думите на Юнкер, няма по-кратък път към присъединяването към ЕС, тъй-като съдържанието е по-важно от бързината. В заключение председателят на ЕК изтъкна, че няма прецизен график за приемането на страните от региона, но самият Юнкер е убеден, че Съюза „и Западните Балкани имат общо бъдеще“.\r\nПревод и редакция:", "date": "2018.03.13", "title": "Жан-Клод Юнкер: Европейският съюз и Западните Балкани имат общо бъдеще"}
{"url": "http://www.focus-news.net/news/2018/03/13/2499049/sport-ot-2145-zapochvat-poslednite-dva-osminafinala-ot-shampionskata-liga.html", "text": "В 21:45 започват последните два осминафинални двубоя от Шампионската лига. Манчестър Юнайтед приема Севиля на „Олд Трафърд“, като двата отбора завършиха наравно 0:0 преди две седмици в Испания. В другия сблъсък Рома е домакин на Шахтьор Донецк, като гостите постигнаха победа с 2:1 в първия мач в Украйна.", "date": "2018.03.13", "title": "Спорт: От 21:45 започват последните два осминафинала от Шампионската лига"}
{"url": "http://www.focus-news.net/news/2018/03/13/2499050/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Дъжд вали в областите София / района на: Самоков, Ихтиман, Бистрица, Костенец – Боровец, АМ „Тракия“/, Благоевград / района на Попови ливади/, Габрово, Кърджали, Ловеч, Монтана /района на Петрохан/, Пазарджик, Пловдив, Разград, Русе, Смолян, Търговище и Хасково. Пътните настилки са предимно мокри, а по усойните и планински райони – частично заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.:\r\nДвижението по АМ „Тракия“ в тунел „Траянови врата“ посока Бургас е ограничено поради ремонтни дейности. Движението се извършва двупосочно в лявата тръба на тунела /посока София/. Срок 14.03.2018 г.\r\nАМ „Хемус“: \r\nОбласт София: движението по АМ \"Хемус\" в тунел \"Ечемишка\" посока София е ограничено поради обследване на конструкцията в светлата част на денонощието. Движението се извършва двупосочно в дясната тръба /посока Варна/. Срок до 15.03.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nДвижението по път I-1 София-Перник при Владая от км 277+230 до км 277+485 се осъществява в една лента поради извършване на аварийни дейности по паднала част на подпорна стена в лентата посока София. Обособява се двупосочно движение с една лента посока Перник и една лента посока София. Срок 14.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; София – Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Временно движението по път II-99 Приморско – Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-164: Движението по път III-164 Своге – Искрец – Бучин проход се извършва двупосочно в една лента, поради укрепителни дейности на свлачище от км 0+500 до км 1+000. Движението се регулира от сигналисти в светлата част от деня. Срок до 30.03.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът II-48: Ограничено е движението за МПС над 12 т. по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Ограничено движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.13", "title": "Актуална пътна обстановка"}
{"url": "http://www.focus-news.net/news/2018/03/13/2499053/nimh-utre-v-yuzhna-i-iztochna-balgariya-shte-prevalyava-slab-dazhd-a-maksimalnite-temperaturi-za-stranata-shte-sa-mezhdu-11-i-16.html", "text": "През нощта валежите ще спират. Минималните температури ще са между 3° и 8°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Мартин Славчев. \r\nУтре облачността ще е променлива, често значителна и на много места в Южна и Източна България слабо ще превали. Ще духа слаб, в Северна България – до умерен западен вятър. Максималните температури ще са  между 11° и 16°. Атмосферното налягане ще се повиши, но ще остане по-ниско от средното за месеца.\r\nПо Черноморието облачността ще е променлива, след обяд - често значителна и на места ще превали слабо. Ще духа до умерен вятър от запад-северозапад. Максималните температури ще са между 15 и 18°, вълнението на морето ще е 2 - 3 бала. Температурата на морската вода е 7 - 8°. \r\nВ планините облачността ще е значителна и на много места ще превалява дъжд, над около 1900 метра валежите ще са от сняг. Ще духа умерен, по високите и открити части - до силен вятър от запад-северозапад. Максималната температура на височина 1200 метра ще е около 6°, на 2000 метра - около 0°  \r\nВ четвъртък времето ще се задържи без съществена промяна, с променлива, по-често значителна облачност, на отделни места и с краткотрайни превалявания. Вятърът ще е от запад-северозапад, слаб до умерен. В петък и събота с югозападен вятър ще се затопля, по-чувствително втория ден, когато вятърът и ще се усили, особено в Източна България и северно от планините. Максималните температури тогава отново ще са близки, на места и по-високи от 20°. Вероятността за валежи е малка, облачността ще е разкъсана, предимно висока и средна, по-значителна през първия ден.", "date": "2018.03.13", "title": "НИМХ: Утре в Южна и Източна България ще превалява слаб дъжд, а максималните температури за страната ще са между 11° и 16°"}
{"url": "http://www.focus-news.net/news/2018/03/13/2499056/korneliya-ninova-bsp-gerb-obeshtavaha-politsay-vav-vsyako-selo-a-sega-nalagat-chastni-ohraniteli.html", "text": "“Не може държавата да прехвърли на кметовете да сключват договори с частни охранителни фирми и хората да плащат, за да охраняват домовете им. Това е работа на полицията. Какво стана с обещанието за полицай във всяко село? От полицай във всяко село се стигна до частен охранител във всяко село, но ако народът плаща”. Това заяви на среща с жителите на община Брегово председателят на БСП Корнелия Нинова, Брегово. По думите ѝ това е поредната сфера, от която държавата абдикира и е недопустимо. “Националната сигурност и сигурността на българите в домовете им е държавна политика”, подчерта лидерът на левицата. \r\nНа срещата с граждани Нинова обяви, че ПГ на БСП ще поеме изследването на пробите в европейска независима лаборатория, “защото здравето ви е най-важно”. Според нея не може отговорните институции да казват пред кмета, че всичко е наред, но на него да не му е даден документ. “Поехме ангажимент ежедневно да настояваме властите да довършат дигата. Това е работа на държавата, а не на кметовете”, каза още тя. Нинова добави, че правителството прехвърля на кметовете отговорности, не им дава пари, за да ги изпълнят и след това да ги обвиняват. “Кметът на Брегово брани интересите на общината и населението изключително сериозно. С вас сме и ще помагаме на Брегово с всичко, с което можем”, каза още Нинова.", "date": "2018.03.13", "title": "Корнелия Нинова, БСП: ГЕРБ обещаваха полицай във всяко село, а сега налагат частни охранители"}
{"url": "http://www.focus-news.net/news/2018/03/13/2499055/evropeyskiyat-parlament-podobryavane-na-transgranichnata-dostavka-na-pratki-za-poveche-pazaruvane-onlayn.html", "text": "         Европейската комисия ще създаде уебсайт за сравняване на цените за доставка на колетни пратки; \r\n         По-добър регулаторен надзор за осигуряване на доброто функциониране на пазара; \r\nПо-ясната информация относно цените на услугите за доставка на колетни пратки трябва да помогне за увеличаване на доверието на потребителите в трансграничните покупки и доставки. \r\nНовите правила бяха приети от Европейския парламент с 604 гласа „за“, 80 „против“ и 12 „въздържал се“. Те са част от пакета за електронна търговия. \r\nДоставчиците на услуги за доставка на колетни пратки ще трябва да предоставят своите тарифи с цел включване в предварително определен списък с най-често използвани услуги. Европейската комисия ще публикува цените на специален уебсайт, което ще позволи на потребителите и предприятията да сравняват тарифите за местни и трансгранични доставки между различни държави членки, както и между различни доставчици, и да избират най-изгодното предложение. Очаква се, че новият регламент ще подпомогне лоялната конкуренция и по този начин ще насърчи намаляването на необоснованите разлики между тарифите. \r\nСпоред публична консултация на Европейската комисия от 2015 г. над две трети от потребителите са се отказвали да направят онлайн покупка, защото цената на трансграничната доставка им се е сторила прекалено висока. Проучване от същата година показва, че цените на трансграничните колетни пратки са средно три до пет пъти по-високи от съответните национални услуги за всички продукти. \r\nДокато гъсто населените градски райони и предприятията с голям оборот привличат конкуренция в сектора на доставката на колетни пратки, малките и средните предприятия и хората в отдалечените райони са изправени пред много ограничен избор и високи цени. \r\nПравилата също така дават право на националните органи да оценяват тарифите за предоставяне на услуги за трансгранична доставка на колетни пратки, които са предмет на задължението за универсална услуга, но изглеждат необосновано завишени. \r\nТе наблягат в по-голяма степен върху предоставянето на информация на потребителите, извършващи трансгранични покупки, относно цените, възможностите за трансгранична доставка и политиката за разглеждане на оплаквания \r\nПо-добър надзор на сектора на колетните пратки \r\nОператорите също така ще трябва да оповестяват пред националните органи своя оборот, броя на доставените колетни пратки, броя и статута на служителите си, информация относно подизпълнителите и процедурите за разглеждане на оплаквания. Това ще спомогне за придобиването на по-добра представа за развитието на този разрастващ се сектор и за идентифицирането на възможна неефективност на пазара. \r\nДоставчици с по-малко от 50 служители и с дейност само в една страна са изключени от разпоредбите. \r\nЦитати \r\nЛюси Андерсън (С&Д, Великобритания): „Новите правила са важен елемент от стратегията за цифров единен пазар на Европейската комисия, която трябва да подпомогне растежа на електронната търговия като част от една модерна и справедлива социална Европа. Те ще спомогнат за повече прозрачност на цените и трудовите практики, както и ще допринесат за по-изгодни условия за потребителите и малките предприятия, използващи трансграничната доставка на колетни пратки.“ \r\nЕва Майдел (ЕНП, България): „Отключването на потенциала на дигиталната търговия минава през намирането на работещи решения за физическата доставка на колетни пратки в целия ЕС. Следователно предложеният регламент е от изключителна важност не само за потребителите, но най-вече за малките и средни предприятия, които искат да работят с клиенти в цяла Европа. Търсеният ефект е прозрачност при образуването на цените на доставките, възможност за избор на доставчици на международни пратки и повече иновации в сектора.“ \r\nСледващи стъпки \r\nЗа да влязат в сила новите правила, договорени през декември 2017 г. от преговарящите от Парламента и Съвета, сега е необходимо и одобрението им от Съвета на министрите.", "date": "2018.03.13", "title": "Европейският парламент: Подобряване на трансграничната доставка на пратки за повече пазаруване онлайн"}
{"url": "http://www.focus-news.net/news/2018/03/13/2499047/otgovornikat-za-evropa-i-evraziya-na-mvnr-na-sasht-makedoniya-i-gartsiya-tryabva-da-dogovoryat-obshto-reshenie-i-da-go-prilozhat-tova-ne-e-nasha-rabota.html", "text": "„Американската дипломация е и ще бъде непосредствен участник в разрешаването на спора между Македония и Гърция за името на бившата югорепублика, тъй като това влиза в интересите на САЩ. Все пак, единственото решение на проблема е това, което ще бъде договорено взаимно и приложено от двете страни“, заяви помощник държавният секретар на САЩ за Европа и Евразия Уес Мичъл по време на обща пресконференция с премиера на Македония Зоран Заев в Скопие, където е на първото си официално посещение на Балканите след заемането на поста, предава скопският телевизионен канал „Сител“.\r\nНаследникът на Хойт Брайън Ий и Виктория Нуланд не пожела да каже каква е позицията на САЩ по отношение на искането на Гърция за промяна на македонската конституция.\r\nОт своя страна македонският премиер заяви, че „когато един въпрос е мъчен, чувствителен и тежи“, най нормално е да се повика приятел на помощ. „Всеки приятел, който има желание да помогне на Македония, особено в спора, е добре дошъл. Очакваме помощ и от Гърция, която също е наш приятел, но и от нашият стратегически партньор. Дай Боже нашите партньори да се включат, но на принципа да се окуражават и двете страни“, посочи Заев.\r\nМинистър-председателят на Македония коментира и проекторешението на Гърция за решаване на спора, в което се засягат въпросите за македонската идентичност и промяна на Конституцията на страната. Според неговите думи, всеки документ, независимо дали идва от (посредника на ООН в спора за името между Атина и Скопие) Нимиц, или от някоя от страните и който може да помогне, ще бъде разгледан. Освен това Заев е изразил увереност, че на края всичко ще приключи в ООН и с приемане на резолюция от Съвета за сигурност.\r\nИ Мичел, и Заев се надяват на интеграция на Македония в НАТО още на следващата среща на върха на Алианса през юли.\r\nНа срещата са присъствали още вицепремиера на Македония и министър на отбраната Радмила Шекеринска и министърът на външните работи на страната Никола Димитров. \r\n„Сител“ припомня, че преди Скопие, Уес Мичъл е посетил Прищина, а от там той заминава за Атина, Белград и Никозия.\r\nПревод и редакция:", "date": "2018.03.13", "title": "Отговорникът за Европа и Евразия на МВнР на САЩ: Македония и Гърция трябва да договорят общо решение и да го приложат, това не е наша работа"}
{"url": "http://www.focus-news.net/news/2018/03/13/2499057/predstoyashti-sabitiya-v-stranata-za-14-mart-agentsiya-fokus.html", "text": "***\r\nОт 09.00 часа ще се проведе редовното пленарно заседание на Народното събрание. \r\n***\r\nОт 10.00 часа в сградата на Министерски съвет ще се проведе седмичното правителствено заседание. \r\n***\r\nОт 09.00 часа и ще се проведе в зала “София” на хотел „Метрополитън”, министърът на регионалното развитие и благоустройството Николай Нанков ще открие Конференция и пленарна сесия на Постоянната комисия по кадастър на Европейския съюз на тема „Данните като основа на цифровото общество”. \r\n***\r\nОт 09.00 часа VI състав на Специализирания наказателен съд ще проведе съдебно заседание по делото срещу Христо К., Кръсто Д. и Ивайло С., обвинени в организиране и ръководене на организирана престъпна група. \r\n***\r\nОт 09.30 часа 11 състав на Софийски градски съд ще проведе съдебно заседание по делото Христо Петров, бивш управител на „Фонд научни изследвания“. \r\n***\r\nОт 09.30 часа 2 състав на Софийски градски съд ще проведе съдебно заседание по делото срещу Джоно Младенов, Момчил Милчов и Иво Тилков, обвинени за побой. \r\n***\r\nОт 10.00 часа XII състав на Специализирания наказателен съд ще заседава по делото срещу Гриша Г., Данаил Г., Емилия С., Ивайло Т., Камелия М., Милко Д., Милко Т., Тодор С., Ичко Л. и Красимира Г., обвинение в организиране и ръководене на организирана престъпна група. \r\n***\r\nОт 12.00 часа, в Националния пресклуб на БТА ще се проведе пресконференция на Националното сдружение на кметствата в Република България. \r\n***\r\nВ зала „Джон Атанасов“ в „София Тех Парк“ и ще събере под един покрив цялата стартъп екосистема, необходима за започване и поддържане на стартиращ иновативен бизнес. Sofia Startup Expo 2018 (SSE) е първото изложение за стартиращи компании и нови предприемачи в България.\r\n***\r\nОт 13.00 часа 30 състав на Софийски градски съд ще заседава по делото срещу Антон Гинев (бивш зам.-министър на транспорта), Илия Илиев (бивш депутат от ДПС) и Огнян Георгиев, които са обвинени в безстопанственост. \r\n***\r\nОт 13.00 часа кметът на София Йорданка Фандъкова ще провери изграждането на третия лъч на метрото. Събитието ще се състои на метростанцията при Александровска болница на ул.“Георги Софийски“. \r\n***\r\nОт 13.30 часа, в заседателната зала в сградата на Висшия съдебен съвет (ВСС), ул. „Екзарх Йосиф“ 2, ще се проведе заседание на Прокурорската колегия на Съвета. \r\n***\r\nОт 14.00 часа в зала „Изток“ на Народното събрание ще се състои дискусионен форум по приоритетни за общините теми, по инициатива на НСОРБ. (очаква се да участват Цветанов, Цвета Караянчева, Ивелина Василева и др.)\r\n***\r\nОт 16.00 часа в Литературен клуб „Перото“ ще се състои дискусия на тема „Ролята на съвременната жена в обществото“. \r\n***\r\nОт 16.00 часа, в сградата на Научно-техническите съюзи, ул. “Г. С. Раковски“ №108, ет. II, зала 2, БСП - София организира дискусия на тема „За една обновена, социална България – нашите алтернативи“. \r\n***\r\nОт 18.30 часа в клуб „Перото“ в НДК,  „Литературен вестник“ ще представи четири нови превода на ирландски книги.\r\n***\r\nОт 10.00 часа в Зала „Изкуство” на Регионална библиотека „Димитър Талев“ ще се състои лекция на тема „Хранене по време на бременност“. \r\n***\r\nОт 13.30 часа в зала 114 на Учебен корпус №1 в Югозападния университет „Неофит Рилски“ проф. Пламен Атанасов ще изнесе публична лекция на тема „Ново поколение електрокатализатори за горивни елементи“.\r\n***\r\nОт 11.00 часа в Хорова зала  „Проф. Христо Арищиров“ на НЧ „Никола Вапцаров- 1866 „- Благоевград ще се проведе пресконференция на председателя на Народните читалища.\r\n*** \r\nОт 11.00 часа в Професионалната гимназия по електроника и електротехника ще се проведе поклонение в памет на убития в Лясковец спецполицай Емил Шарков. \r\n***\r\nОт 14.00 часа в Конферентната зала на Общински съвет – Враца ще се проведе второ заседание на Ботевския организационен комитет.\r\n***\r\nОт 17.00 часа в малка зала на ХГ „Иван Фунев“ ще се състоят XXIX Зимни четения „Колективна монетна находка от Мездра.\r\n***\r\nОт 18.00 часа в салона на НЧ ,,Съгласие-1890“  ще бъде представена постановката ,,Крадецът на праскови\" по Емилиян Станев. \r\n***\r\nОт 13.30 часа в хотел „Стримон” ще се проведе заседание на Регионалния съвет за развитие на Югозападен региона.\r\n***\r\nОт 09.30 часа, Окръжен съд –Пазарджик ще заседава по делото срещу 14 обвиняеми за разпространение идеите на ИДИЛ. \r\n***\r\nОт 15.00 часа в конферентната зала на Двореца на културата ще се състои дискусия „Минало, настояще и бъдещето на крепостта „Кракра““. \r\n***\r\nОт 9.00 часа, в зала 12 на Районния съд ще се гледа делото срещу адвокат Владимир Елдъръв, от гр. Пловдив. Същият е обвинен за злоупотреба на доверие. Адвокат Владимир Елдъров се е занимавал основно с уреждане на застрахователни обезщетения за неимуществени вреди на пострадали от ПТП по съдебен и административен ред.\r\n***\r\nВ 11.00 часа седем швейцарски посланици ще посетят квартал Столипиново в Пловдив. Посещението в Детска градина „Лилия“ е открито за журналисти.\r\n***\r\nОт 14.00 часа в заседателната зала на Район ,,Северен” - Община Пловдив, ще се проведе ежегодната среща на ръководството на Трето РУ – Пловдив с жителите на района.\r\n***\r\nОт 18 часа, в Литературен салон на читалище „Алеко Константинов“, Пловдив ще се състои възпоменателна вечер за Никола Гигов – поет, писател, орфеист.\r\n***\r\nОт 18.00 часа в РБ „Захарий Княжески“ ще бъде представена новата книга на Стефанка Мирчева „Върхът на срамотата“. \r\n***\r\nВ 13.00 часа в СУ „ Трайко Симеонов“ криминалисти от районното управление в града  и инспектори от Детска педагогическа стая ще участват в приятелска футболна среща.", "date": "2018.03.13", "title": "Предстоящи събития в страната за 14 март (Агенция „Фокус“)"}
{"url": "http://www.focus-news.net/news/2018/03/13/2499059/stara-zagora-kmetstvoto-v-shipka-raboti-po-proekt-za-blagoustroyavane-na-tsentralnata-gradska-chast.html", "text": "В рамките на проект за благоустрояване и зацветяване на централната градска част на град Шипка са подменени тротоарни настилки, намиращи се в централната част, монтирани са и нови светлоотразителни парапети. Това каза за Радио „Фокус“ кметът на Шипка Василка Панайотова. Тя добави, че финансирането на проекта е със средства отпуснати от Министерски съвет и е в рамките на 150 хил. лв. Панайотова посочи, че предстоят довършителни дейности по първия етап на този проект, свързани с подмяна на осветление и зацветяване. Вторият етап от проекта включва оформяне на централната градска част - благоустрояване и паркоустройство. Подготвя се изграждане на еко алея, с панорамен изглед към Долината на розите и тракийските царе. „Това също ще е част от вече започналият проект на кметството за опазване на околната среда, залесяването и облагородяването на градчето ни, за да може то де се превърне в още по-атрактивна туристическа дестинация“, каза Панайотова. \r\nСлавяна ГАЙДАРОВА", "date": "2018.03.13", "title": "Стара Загора: Кметството в Шипка работи по проект за благоустрояване на централната градска част"}
{"url": "http://www.focus-news.net/news/2018/03/13/2499062/sport-balgarinat-v-nhl-postigna-vtora-pobeda-s-otbora-si-nyu-york-reyndzhars.html", "text": "Роденият в Русе и израснал в Русия Александър Георгиев записа своята втора победа в Националната хокейна лига на САЩ. Той отново застана на вратата на Ню Йорк Рейнджърс и спаси 41 удара за успеха с 6:3 над Каролина Хюрикейнс. След успеха Георгиев заяви, че самочувствието и увереността му са се вдигнали, но остава същият човек и вратар.", "date": "2018.03.13", "title": "Спорт: Българинът в NHL постигна втора победа с отбора си Ню Йорк Рейнджърс"}
{"url": "http://www.focus-news.net/news/2018/03/13/2499063/balgarski-teatar-ot-ukrayna-predstavya-v-sofiya-zhivotat-makar-i-kratak-po-stanislav-stratiev.html", "text": "На 22 март, актьорите от Одески български драматичен театър към Всеукраинската обществена организация \"Конгрес на българите в Украйна\"  ще представят „Животът, макар и кратък“ в камерната зала на „Сълза и смях“, съобщават от културната институция.  \r\nМладите бесарабски актьори ще покажат своя спектакъл по Станислав Стратиев с режисьор Станислав Садаклиев, хореограф Диана Костика. През лятото на 2016 г. спектакълът „Животът, макар и кратък“ спечели две награди на фестивала „Музите“ в гр. Созопол: награда на журито „За отлично представяне“ и Награда на Държавната агенция на българите в чужбина. През май 2017г. „Животът, макар и кратък“ е отличен като \"Най-добър спектакъл\" на Международния театрален фестивал \"Велко Кънев\" в Тополовград. \r\n„Творбата на Станислав Стратиев е болезнено актуална и днес, както за Украйна, така и за България. Спектакълът продължава само 45 минути, но понякога именно в малкото време се крие големият заряд на едно представление“, сподели ръководителят на театъра Станислав Садаклиев. \r\nПо негова инициатива Българският театър в Одеса е възроден през 2013 г., с подкрепата на Ю. Граматик, президент на Всеукраинската обществена организация „Конгрес на българите в Украйна“. Бесарабските актьори гостуват в България по покана на Пътуващото читалище \"Бащино огнище\". През ноември 2015 г. бесарабските младежи за пръв прът се представиха на софийската сцена със спектакъла „Бай Ганьо“ по Алеко Константинов. Залата беше препълнена, столичната публика посрещна актьорите от Украйна много сърдечно.", "date": "2018.03.13", "title": "Български театър от Украйна представя в София „Животът, макар и кратък“ по Станислав Стратиев"}
{"url": "http://www.focus-news.net/news/2018/03/13/2499024/speshni-avariyno-vazstanovitelni-deynosti-sa-izpalneni-na-komprometiraniya-uchastak-na-digata-do-mosta-pri-selo-inovo.html", "text": "Спешни аварийно-възстановителни дейности – насипване на земни маси, бяха изпълнени на компрометирания участък на дигата до моста при село Иново, област Видин. Това съобщиха от пресцентъра на Министерството на земеделието, храните и горите. По този начин предприетите действия дават основание в достатъчна степен за защита от повторно заливане на земеделски земи. Няма опасност за инфраструктурата в района на селото. \r\nВчера заместник-министърът на земеделието, храните и горите Атанас Добрев и изпълнителният директор на „Напоителни системи“ ЕАД Снежина Динева извършиха инспекция в района.", "date": "2018.03.13", "title": "Спешни аварийно-възстановителни дейности са изпълнени на компрометирания участък на дигата до моста при село Иново"}
{"url": "http://www.focus-news.net/news/2018/03/13/2499064/kyustendil-v-grada-zapochna-priemaneto-na-mladezhki-proekti-za-finansirane-prez-nastoyashtata-godina.html", "text": "В града започна приемането на младежки проекти за финансиране през настоящата година. Това съобщиха за Радио „Фокус” – Кюстендил от „Младежка банка”. Проектните предложения ще се събират до 12 април, след което те ще бъдат подложени на оценка, а най-добрите от тях ще бъдат финансирани. Младежка банка е създадена през 2014 година, а основната цел на екипа е да работи изцяло на доброволчески принцип за подпомагане на креативните идеи на младите хора в града. В процеса на работа младежите се учат и развиват своите лидерски качества. Екипът работи с други млади хора за развиване на уменията и опита им в подготовка на проекти, фондонабиране и фондоразпределяне.\r\nВенцеслав ИЛЧЕВ", "date": "2018.03.13", "title": "Кюстендил: В града започна приемането на младежки проекти за финансиране през настоящата година"}
{"url": "http://www.focus-news.net/news/2018/03/13/2499060/emanuil-yordanov-ministar-na-vatreshnite-raboti-1999-2001-g-tekstat-na-zakona-za-chastnata-ohranitelna-deynost-e-protivokonstitutsionen.html", "text": "Текстът на Закона за частната охранителна дейност е противоконституционен. Това каза в интервю за Радио „Фокус“ Емануил Йорданов, министър на вътрешните работи от 1999 до 2001 в правителството на Иван Костов, по повод приетите на 18-ти януари промени в Закона за частната охранителна дейност. Според него приетите промени няма да доведат до неограничено въздействие на частни охранители върху живота в населените места. „Практиката от прехода показва, че когато една партия се е опитвала чрез изменение на закон да си осигури служебна победа, резултатът е обратен“, обясни Йорданов. Той каза още, че в действителност разликата между стария и новия текст в закона е минимална. „Проектозаконът по своята същност се отличава съвсем малко от стария закон и по силата на Закона за нормативните актове би следвало да се използва друга законодателна техника, а именно изменение на действащия закон. При положение, че се приема нов закон, в който 90% от текстовете са взаимствани от стария. Но когато става въпрос за нещо, което се променя между първо и второ гласуване в парламента, е възможно в МВР да нямат много ясна информация за мотивите на тези предложения“, каза още той. Емануил Йорданов допълни, че държавата в никакъв случай не абдикира към охраната на общините. По думите му общините, които са с делегирани бюджети и не могат да си позволят частна охрана, ще продължат работата си по стария модел. „В последните години бизнесът в България не се развива по правилата на пазарната икономика, така че е възможно промените в закона да се прилагат в полза на определени фирми“, коментира Йорданов.", "date": "2018.03.13", "title": "Емануил Йорданов, министър на вътрешните работи (1999 - 2001 г.): Текстът на Закона за частната охранителна дейност е противоконституционен"}
{"url": "http://www.focus-news.net/news/2018/03/13/2499066/nikolay-nedyalkov-asotsiatsiya-na-zelenchukoproizvoditelite-ima-izmrazvane-na-badema-v-oblast-burgas-kakto-i-na-plodnite-papki-na-vsichki-kostilkovi-vidove.html", "text": "На 100 % има измръзване на бадема в областта. Това каза за Радио „Фокус“ - Бургас Николай Недялков, председател на Асоциацията на зеленчукопроизводителите в Бургас. По думите му има замръзване на плодните пъпки на всички костилкови видове заради ниските температури и снеговалежа в края на февруари. Все още не може да се каже какъв е процентът на замръзване на останалите видове овошки. „Ако има 50% измръзване на плодните пъпки, растението си има някакви механизми за компенсация. Прасковите примерно ще бъдат по-едри, ще има реколта, но ако измръзването е 75% или 100 %, няма да има реколта“, каза още Недялков. Състоянието на зеленчуците е добро. В момента проблемът е, че има преовлажняване, но няма конкретни загуби.\r\nМария РУСЕВА", "date": "2018.03.13", "title": "Николай Недялков, Асоциация на зеленчукопроизводителите: Има измръзване на бадема в област Бургас, както и на плодните пъпки на всички костилкови видове"}
{"url": "http://www.focus-news.net/news/2018/03/13/2499068/aktsenti-v-sutreshniya-blok-dobro-utro-balgariya-na-radio-fokus-na-14-mart.html", "text": "В сутрешния блок „Добро утро, България“ продължаваме да следим рисковите участъци в страната. Ще разберем какво е положението в общините Хайредин и Брегово, в които все още е в сила бедственото положение. Има ли опасност за населението? Отговорите ще потърсим в сутрешния блок „Добро утро, България“ на Радио „Фокус“ от кмета на Община Хайредин Тодор Алексиев и от кмета на Община Брегово Милчо Лалов. Продължава проблема със свлачището по пътя Смолян - Мадан. Докъде е стигнало изграждането на алтернативен маршрут, има ли опасност за електрозахранването и водоподаването в региона, ще разберем от кмета на Смолян Николай Мелемов. Ново свлачище се е образувало в златаришкото село Калайджии, алармира кметът на Златарица Пенчо Чанев. Той ще ни информира дали продължават свлачищните процеси и какви мерки са предприети.\r\nСлед 8 ще коментираме с проф. Пламен Павлов изказването на президента Румен Радев, че „посрещнахме Негово Светейшество патриарх Кирил като духовен водач, той избра да си тръгне като политик\", както и това на генерал-лейтенант в оставка Леонид Решетников и дали има втора вълна  на антибългарски настроения. \r\nАдминистрацията в Свищов спечели проект по Оперативна програма „Региони в растеж“ за изграждане на Център за грижа за възрастни хора в. В центъра ще бъде въведена 24-часовата социална услуга насочена към грижата за възрастни и хора с увреждания. Повече за проекта ще научим от кмета на Свищов Генчо Генчев. \r\nВ Кюстендил за поредна година ще бъдат финансирани младежки проекти. За инициативата на неправителствената организация „Младежка банка” ще ни разкаже колегата от Радио „Фокус” – Кюстендил Венцеслав Илчев. \r\nОбщина град Добрич извършва дейности, свързани с настъпването на пролетния сезон повече за тази инициатива ще научим от колегата Жулиета Николова от Радио „Фокус“- Добрич. \r\nЩе се насочим към Шумен, където ще се проведе Националния конкурс за изпълнение на българска и унгарска литература. Повече за 26-тото издание на конкурса, за регламента и наградния фонд ще чуем в репортажа на Ивелина Иванова от радио „Фокус“- Шумен.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.03.13", "title": "Акценти в сутрешния блок „Добро утро, България“ на Радио „Фокус“ на 14 март"}
{"url": "http://www.focus-news.net/news/2018/03/13/2499043/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница.\r\nЛора КАЛЧЕВА", "date": "2018.03.13", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/03/13/2499070/stara-zagora-v-grad-shipka-shte-badat-izgradeni-futbolno-igrishte-i-lyatna-chitalnya.html", "text": "В ход са строително-ремонтните дейности по проекта за саниране на сградата и въвеждането на мерки за енергийна ефективност, ВиК инсталации и други в ОУ ,,Св. св. Кирил и Методий“ в град Шипка. Това каза за Радио „Фокус“ кметът на Шипка Василка Панайотова. Тя посочи, че предстои изграждането на мини футболно игрище, където да спортуват младите хора в града. Към настоящия момент са оформени помещения за тенис на маса, обособено е и място за спорт – стрийт фитнес. „Иска ни се да имаме възможност да им предоставим помещение за младежки дом, в който да се организират тематични вечери и дискотеки, да бъде място за социални контакти и беседи по актуални  теми“, каза Панайотова.\r\nДруг проект на кметството за летните месеци на 2018 година е свързан с изграждането на лятна читалня.\r\n „Искаме да върнем любовта към книгата у младите наши съграждани, да помогнем на малките и по-големите да не забравят за общуването помежду си във времето на развиващите се технологии“, каза още Панайотова. \r\nСлавяна ГАЙДАРОВА", "date": "2018.03.13", "title": "Стара Загора: В град Шипка ще бъдат изградени футболно игрище и лятна читалня"}
{"url": "http://www.focus-news.net/news/2018/03/13/2499071/kyustendil-obshtestveniyat-posrednik-v-obshtinata-i-inspektsiyata-po-truda-initsiirat-kampaniya-po-povod-praznika-na-grada-21-mart.html", "text": "Общественият посредник на Кюстендил и Дирекция „Инспекция по труда” инициират кампания по повод празника на града – 21 март. Това съобщи за Радио „Фокус” – Кюстендил общественият посредник за община Кюстендил Васил Иванов. По думите му официалният празник на града – „Кюстендилска пролет”, трябва да бъде неприсъствен и неработен ден за всички институции и учреждения. „Оказва се, че в предишните години това изискване се спазва единствено от общинската администрация и учрежденията на общинска издръжка, но не и от останалите. Това е и причината да започнем подобна кампания”, каза Васил Иванов. На 16 март ще се проведе обща пресконференция, на която ще бъдат разяснени случаите, при които трябва да се почива или работи на официалния празник на града. В случай, че се полага труд, той трябва да бъде заплатен с 75% допълнително възнаграждение. „На 21 март ще бъда в Инспекцията по труда, ще подавам сигнали за проверка на институциите”, каза Васил Иванов. Неприсъственият и неработен ден се обявява със заповед на кмета на Община Кюстендил по решение на Общински съвет.\r\nВенцеслав ИЛЧЕВ", "date": "2018.03.13", "title": "Кюстендил: Общественият посредник в общината и Инспекцията по труда инициират кампания по повод празника на града – 21 март"}
{"url": "http://www.focus-news.net/news/2018/03/13/2499067/abc-news-demokraticheskata-partiya-se-nadyava-na-vtvardyavane-na-politikata-na-sasht-spryamo-rusiya-pri-darzhavniya-sekretar-mayk-pompeo.html", "text": "Оставката на Рекс Тилърсън от длъжността държавен секретар на САЩ и назначаването на негово място на директора на ЦРУ Майк Помпео трябва да доведе до втвърдяване на курса на администрацията на американския президент Доналд Тръмп спрямо Русия и нейното ръководство. Това заяви във вторник лидерът на Демократите в Сената Чарлз Шумър, предава ABC News.\r\nШумър заяви, че уволнението на Тилърсън е показател, че „нестабилността на администрацията практически във всяка област отслабва Америка“.\r\n„Ако то (назначението на Помпео) се потвърди, то ние се надяваме, че Помпео ще започне всичко от начало и ще започне да втвърдява нашия политически курс по отношение на Русия и Путин“, заяви той.\r\nПревод и редакция:", "date": "2018.03.13", "title": "ABC News: Демократическата партия се надява на втвърдяване на политиката на САЩ спрямо Русия при държавния секретар Майк Помпео"}
{"url": "http://www.focus-news.net/news/2018/03/13/2499058/mvnr-dneshnite-darzhavni-granitsi-sa-utvardeni-s-mezhdunarodni-dogovori-i-ne-podlezhat-na-prerazglezhdane-balgariya-i-turtsiya-ne-pravyat-izklyuchenie.html", "text": "Министерство на външните работи разпространи позиция по повод коментара на президента на Република Турция Реджеп Тайип Ердоган, споменаващ Кърджали. Агенция \"Фокус\" я публикува без редакторска намеса:", "date": "2018.03.13", "title": "МВнР: Днешните държавни граници са утвърдени с международни договори и не подлежат на преразглеждане, България и Турция не правят изключение"}
{"url": "http://www.focus-news.net/news/2018/03/13/2499069/plovdiv-obshtinata-uchastva-v-mezhdunarodnoto-turistichesko-izlozhenie-za-profesionalisti-inturmarket-v-moskva.html", "text": "Общината участва в Международното туристическо изложение за професионалисти „Интурмаркет“, което се провежда за 13-та поредна година в Москва, Руска Федерация. Това съобщиха за Радио „Фокус“ - Пловдив от Общината. В периода 10 - 12 март 2018 г. България се представи на международната борса с национален щанд на площ от 100 кв. метра. Заедно с Пловдив съизложители от българска страна на щанда на Министерство на туризма на Република България бяха курортен комплекс „Дюни“ и Община Самоков. Основен фокус в представянето на страната бяха възможностите за морски, културно-исторически, бланео, СПА и уелнес туризъм. Българският щанд бе открит от Министъра на туризма Николина Ангелкова.\r\nВ рамките на изложението, представителите на Община Пловдив проведоха множество срещи с туроператори и туристически агенти от двете палати, в които беше разположена изложбата – за чуждестранни участници и за представители на руските региони, както и с Михаил Малцев – изпълнителен директор на Уралската Асоциация по туризъм и с посланика на България в Москва – Н. Пр. Бойко Коцев.\r\nГолям интерес към Пловдив проявиха професионалисти от туристическия бранш от страните Китай, Турция, Гърция, Египет и Судан. Тази година, заедно с България на „Интурмаркет“ участваха над 1 400 изложители от над 130 страни и всички руски региони и национални туристически представителства. Посетителите, по данни на организаторите, са били над 74 хиляди.\r\nРусия е пети пазар за входящ туризъм за България през 2017 г. с близо 558 хил. туристи, по данни на Министерство на туризма. Страната ни е предпочитано място за почивка, благодарение на чистата си природа, многобройните си културни и исторически паметници, лечебните води и прекрасната кухня, а над 400 хил. граждани на  федерацията имат втори дом в България.\r\nОт 13 - 15 март в Москва предстои провеждането на още един туристически форум – МИТТ „Пътешествия и туризъм“ 2018. Община Пловдив ще се рекламира в него посредством цяла страница в специалния руски брой на списание „Туризъм и отдих“, което ще бъде представено на националния щанд. Акцентът на публикацията е „Пловдив – Европейска столица на културата 2019“.", "date": "2018.03.13", "title": "Пловдив: Общината участва в Международното туристическо изложение за професионалисти „Интурмаркет“ в Москва"}
{"url": "http://www.focus-news.net/news/2018/03/13/2499075/plovdiv-v-grada-se-provede-debat-posveten-na-integratsiyata-na-uyazvimi-grupi.html", "text": "В града се проведе дебат, посветен на интеграцията на уязвими групи. Това съобщиха за Радио „Фокус” - Пловдив от Общината. В дебата се включиха заместник-кметът по спорт, младежки дейности и социална политика на Пловдив Георги Титюков и кметът на район „Източен“ Николай Чунчуков, които се срещнаха с участниците в Четвъртия регионален семинар за ромско включване. Форумът е организиран от Швейцарската агенция за развитие и сътрудничество и се провежда в града под тепетата от 12 до 15 март 2018 г. Представители от Главния офис на организацията в Швейцария и от офисите за изпълнение на швейцарския принос в Балканските страни, които имат проекти за социално включване на уязвими групи, се събраха за обмен на добри практики в тази област, като фокусът на срещата днес бе поставен върху ролята на институциите и общините. По време на разговорите в заседателната зала на площад „Стефан Стамболов“ № 1 заместник-кметът Георги Титюков запозна експертите с мерките, които се осъществяват в тази посока. Интерес предизвика успешният проект за Младежкия център, реализиран по Програма „Деца и младежи в риск” по Финансовия механизъм на Европейското икономическо пространство и надграден от Община Пловдив. „Целевата група са младите хора до 29-годишна възраст, а в работата там се набляга против речта на омразата и дискриминацията, на неформалното образование, на равенството между половете“, подчерта Георги Титюков.  „Образованието е най-добрият път към интеграцията“, заяви кметът на район „Източен“ Николай Чунчуков, който посрещна гостите в училище  „Найден Геров“ заедно със заместник-кмета Милка Тодорова – Добрикова. Той добави, че се работи активно за създаване на мотивация сред родителите и децата да се посещава редовно училище.\r\n„Една от тези мерки е насочена към допълнително обучение по български език, посещение на деца и родители на културни представления, развитие на талантите и способностите на учениците със средствата на спорта и изобразителното изкуство“, посочи главният експерт „Образование и култура“ в районната администрация Стефка Симеонова. Тя подчерта ролята на медиаторите в този процес и представи преподавателите, които работят с децата по проекта.\r\nУчастниците в семинара проведоха срещи в ДКЦ „Изток“ и детска градина „Лилия“.", "date": "2018.03.13", "title": "Пловдив: В града се проведе дебат, посветен на интеграцията на уязвими групи"}
{"url": "http://www.focus-news.net/news/2018/03/13/2499077/pazardzhik-v-grada-shte-badat-izgradeni-nov-peshehoden-most-nad-reka-maritsa-i-kragovo-krastovishte-na-ul-petar-bonev-i-bul-al-stamboliyski.html", "text": "Във връзка с подобряване на организацията и безопасността на движението ще бъде изградено кръгово кръстовище на ул. „Петър Бонев” и бул. „Ал. Стамболийски” в Пазарджик, съобщиха от Общината. Кръстовището е с параметрите на съществуващите улици с диаметър на кръга 10.00 м и две платна по 4.00 м, с необходимите разделителни ивици по ул. „П. Бонев”. Изграждането ще включва и изместване на съществуващата тролейбусна мрежа, направа на нова, както и ново улично осветление. Ще бъде запазена и обновена съществуващата велосипедна алея. Стойността на предвидените строителни дейности е около 100 000 лв, а срокът за изпълнение – 45 дни. Започването на строителството е планирано за средата на месец април.\r\nОбщина Пазарджик обяви обществена поръчка за изграждане на пешеходен мост над река Марица между „Зоната на здравето” и Парк-остров „Свобода”. Предвижда се пешеходният мост да е дължина 108 метра. В южната и северни части на моста се предвиждат пешеходни алеи, които да осигурят достъп за хора в неравностойно положение. По отношение на напречния профил е предвидено Напречното сечение на моста и подходите към него с габарит 6 метра, габаритът на пешеходните алеи да е 5 метра, a на рампите за инвалиди –  2,5 метра. Чрез изграждането на мост на река Марица се цели да се осигури достъп между Зоната на здравето и Парк остров „Свобода“. Прогнозната стойност на поръчката е не повече от 1 100 000 лева без ДДС.", "date": "2018.03.13", "title": "Пазарджик: В града ще бъдат изградени нов пешеходен мост над река Марица и кръгово кръстовище на ул. „Петър Бонев” и бул. „Ал. Стамболийски”"}
{"url": "http://www.focus-news.net/news/2018/03/13/2499076/nyama-riskovi-niva-na-reki-i-yazoviri-na-teritoriyata-na-stolitsata-obzor.html", "text": "Няма информация за рискови нива на реки и язовири на територията на столицата. Това стана ясно след проверката на състоянието на язовир „Мърчаево“, извършена от кмета на София  Йорданка Фандъкова. Тя отиде на място заедно с кмета  район „Витоша“ и кмета на Мърчаево.  Фандъкова обясни, че „Мърчаево“ е един от общо 6-те общински язовира на територията на столицата. Тя посочи, че язовирите „Бистрица“, „Кремиковци“ и „Сеславци“ са напълно изпразнени и увери,  че „Мърчаево“, „Мрамор“ и „Суходол“ 2, които са в експлоатация, се наблюдават непрекъснато. Фандъкова обясни, че в момента на трите язовира се прави контролирано изпускане, така че да има свободен обем.  Фандъкова увери, че организацията на общината е за 24-часово дежурство за наблюдение, както над общинските язовири, така и на реките и критичните участъци на територията на общината. „Отново сме в сезона на дъждовете. Знаете, че за нас кметове е изключително важно да следим внимателно нивата на реките и язовирите в този период. Виждаме какво се случва навсякъде в такива моменти. Разчитам на кметовете на съответните райони и населени места и на екипите на Аварийно-спасителното звено. Погрижихме се през последните години да направим основни ремонти на общинските язовири“, каза Йорданка Фандъкова. Столичният кмет благодари на „Напоителни системи“ за сътрудничеството по отношение на язовирите „Суходол“ 1 и „Суходол“. Йорданка Фандъкова поясни, че „Суходол“ 2 е общински и се намира нависоко и при обилно снеготопене се пълни бързо, а „Напоителни системи“ поддържат по-голям свободен обем в язовир „Суходол 1\"., което е предотвратило проблеми след последния обилен снеговалеж. Фандъкова уточни, че нивото на язовир „Бели Искър“ се поддържа по предписание и че към момента състоянието му е нормално. Според кмета на столицата най-важни са мерките по превенция. Фандъкова отбеляза, че за почистване на преливници на язовирите са заложени 100 хил. лв. за 2018 г.  По думите й за настоящата година са предвидени около 2 млн. и 700 хил. лв., от които 1,5 млн. лв. от общинския бюджет, за почистването на около 85 км. речни корита. Кметът на София отчете, че ежегодно се почистват 500-метровите участъци след преливник, като през 2017 г. са почистени 117 км речни корита, включително 5 км от река Искър в район „Кремиковци“. \r\nДеница КИТАНОВА", "date": "2018.03.13", "title": "Няма рискови нива на реки и язовири на територията на столицата (ОБЗОР)"}
{"url": "http://www.focus-news.net/news/2018/03/13/2499078/nikola-petrov-natsionalnata-astronomicheska-observatoriya-rozhen-okolo-14-15-hil-turisti-godishno-poseshtavat-observatoriyata.html", "text": "На година около 14 - 15 хил. туристи посещават обсерваторията, като това никак не е малко за обект като нашия, защото пътят свършва при нас. Това каза в интервю за Радио „Фокус“ – Смолян директорът на Националната астрономическа обсерватория „Рожен“ Никола Петров. „Трябва човек съвсем целенасочено да тръгне към нас, за да ни посети, не може пътьом да спре и да се отбие при нас. Хубаво е, че има интерес. Оптимистичното е, че хората не са загубили целия си ентусиазъм от новото време и от това да учат и да знаят. Идването им и при нас означава, че те се интересуват и искат да се докоснат до нещо, което е част от нашето развитие и на цивилизацията като цяло“, добави Петров. По думите му личното му желание е да покажат много повече.\r\nТой отбеляза, че сградата на обсерваторията не е ремонтирана основно от 40 години и е поредния обект от национален мащаб, който се руши и нещата са все по-зле. „На базата на помощта, която ни беше оказана на местно ниво, това е първата година от 6 - 7 години насам, която не завършихме на червено. Ние имаме парите, с които да можем да вършим работата си или да съществуваме. Нямаме обаче онези средства, на които можем да разчитаме за нововъведения и да правим новите неща. Да се развиваме в правилната насока със стъпките, с които се развиват страните от Западна Европа. Засега очакванията ни са свързани с тази европейска карта 2020, първото гласуване на която ние сме в конкурсите и сме спечелили с още няколко научни организации. Тези обещания и гласувания са от 2011 г., но досега тези пари ги няма. Обещава се, че всеки момент ще дойдат, но ги няма“, каза още Никола Петров.\r\nНели ГЕРГЬОВСКА", "date": "2018.03.13", "title": "Никола Петров, Националната астрономическа обсерватория „Рожен“: Около 14 - 15 хил. туристи годишно посещават обсерваторията"}
{"url": "http://www.focus-news.net/news/2018/03/13/2499095/predstoyashti-mezhdunarodni-sabitiya-za-14-mart-agentsiya-fokus.html", "text": "***Премиерът на Великобритания Тереза Мей ще направи обръщение пред британския парламент във връзка с отравянето на Сергей Скрипал\r\n***Германският парламент трябва да преизбере Ангела Меркел за канцлер\r\n***Министрите на външните работи на Русия и Турция Сергей Лавров и Мевлют Чавушоглу ще проведат среща в Москва\r\n***Помощник държавния секретар на САЩ за Европа и Евразия е на посещение в столицата на Сърбия\r\n***Руският президент Владимир Путин ще посети Крим четири дни преди изборите за държавен глава, за да отбележи четвъртата годишнина от присъединяването на полуострова към Русия\r\n***", "date": "2018.03.13", "title": "Предстоящи международни събития за 14 март ( Агенция „Фокус“ )"}
{"url": "http://www.focus-news.net/news/2018/03/13/2499096/plovdiv-v-narodna-biblioteka-ivan-vazov-shte-bade-predstaven-spektakalat-obichay-me-po-stihove-na-yavorov-po-sluchay-140-godini-ot-rozhdenieto-na-poeta.html", "text": "По повод 140-годишнината от рождението на Яворов в Народна библиотека „Иван Вазов“ ще бъде представен поетично-музикалния спектакъл „Обичай ме“ по негови стихове и писма на Мина Тодорова и Лора Каравелова. Това съобщи за Радио „Фокус“ – Пловдив Йохан Девлетян от отдел „Връзки с обществеността“ на културната институция. Спектакълът е продукция на Националната гимназия за сценични и екранни изкуства в Пловдив. В него ще вземат участие ученици от 11Б клас на гимназията с ръководители Соня Ботева и Стоян Сърданов. Събитието ще се проведе на 15 март от 18.00 часа в Конферентната зала на библиотеката.", "date": "2018.03.13", "title": "Пловдив: В Народна библиотека „Иван Вазов“ ще бъде представен спектакълът „Обичай ме“ по стихове на Яворов по случай 140 години от рождението на поета"}
{"url": "http://www.focus-news.net/news/2018/03/13/2499074/dobrich-mezhdu-3-i-4-signala-postapvat-na-den-v-obshtinskiya-priyut-za-bezstopanstveni-zhivotni.html", "text": "Минимум между 3 и 4 сигнала постъпват на ден в Общинския приют за безстопанствени животни. Това заяви в интервю за Радио „Фокус” ръководителят на Общинския приют за безстопанствени животни в Добрич д-р Михаела Тосева. Това за град като Добрич не е малко, защото за да се обработи един сигнал, се изисква време, намиране на точното животно, изисква то да бъде наблюдавано и уловено. „Не винаги се получава и става на момента. Не му отваряме врата на колата и да кажем: заповядай, качи се. Така че по-трудно се получават нещата, но гледаме да се справяме“, коментира специалистът. Д-р Тосева добави, че осиновяванията не са много. Процедурата е следната - гражданите посещават Общинския приют, разглеждат животните и се харесват някое. То е задължително кастрирано, получават го чипирано, обезпаразитено, ваксинирано, с паспорт, регистрация и всичко, което е по закон. От тях се изисква единствено да го гледат. Общинският приют за безстопанствени животни в Добрич има партньори в лицето на неправителствени организации в страната, не и в чужбина. Д-р Михаела Тосева отбеляза, че български неправителствени организации понякога оказват помощ, понякога има конфликти с тях, но в крайна сметка последните биват потушавани и се работи в партньорство. „Има много граждани, които правят дарения, обикновено под формата на храна и ваксини. Основно на нас това ни трябва, въпреки че с храната нямаме проблем. Ресурс има за това. Ограничени сме по отношение на ваксини и лекарства, но и там се справяме“, каза още д-р Михаела Тосева. По думите ѝ базата на приюта има нужда от обновяване, но не и от разширяване на капацитета. „Не мисля, че решаването на проблема е в създаването приюти и прибирането на животни в тях. Това по-скоро демотивира гражданите да поемат някаква отговорност, защото ти си мислят: имаме кученца, има кой да се справи с тях в град Добрич. Идват и оставят кашончето при нас. Не е това решението на проблема. Това изисква сериозен ресурс. В момента са 100 кучета. Ако са 500, това е по 5. Всичко това идва от нашите пари, от нашите данъци и в крайна сметка не е необходимо според мен. Необходимо е да се работи както медиите, така и Общината, неправителствените организации и ние като приют да информираме гражданите, че е добре те сами да се погрижат за животните, да ги кастрират, за да не се размножават. Едно дворно куче, което е вързано, винаги има вариант да се заплоди и да роди, защото и оградите не са сигурни – къде разградено, къде има дупка. Това е проблемът и няма да го реши дори на национално ниво с приюти“, коментира специалистът. \r\nЖулиета НИКОЛОВА", "date": "2018.03.13", "title": "Добрич: Между 3 и 4 сигнала постъпват на ден в Общинския приют за безстопанствени животни"}
{"url": "http://www.focus-news.net/news/2018/03/13/2499054/ria-novosti-spored-oleg-lyashko-petro-poroshenko-i-mayk-pompeo-sa-se-sreshtnali-tayno-v-ukrayna-minalata-sedmitsa.html", "text": "Лидерът на украинската „Радикалната партия“ Олег Ляшко заяви, че президентът на страната Петро Порошенко се е срещал тайно с новия държавен секретар на САЩ и бивш директор на ЦРУ Майк Помпео миналата седмица, в хода на неговата визита в Украйна, предава РИА Новости.\r\nПо-рано във вторник президентът на САЩ Доналд Тръмп обяви, че назначава Помпео на поста държавен секретар на мястото на Рекс Тилърсън.\r\n„Според моята информация, миналата седмица директорът на ЦРУ Помпео е бил на посещение в Украйна и се е срещнал тайно с президента Порошенко“, заяви Ляшко във вторник в хода на обръщение пред журналистите, излъчено от ТВ канала „112 Украина“.\r\nОсвен това политикът изрази надежда, че освен „корупционните схеми на действащата власт“, страните са обсъдили и въпроси от сферата на националната сигурност“.\r\nПревод и редакция:", "date": "2018.03.13", "title": "РИА Новости: Според Олег Ляшко, Петро Порошенко и Майк Помпео са се срещнали тайно в Украйна миналата седмица"}
{"url": "http://www.focus-news.net/news/2018/03/13/2499065/afp-angela-merkel-zayavi-che-se-otnasya-izklyuchitelno-seriozno-kam-tvardeniyata-za-ruska-vrazka-v-otravyaneto-na-sergey-skripal.html", "text": "Германският канцлер Ангела Меркел заяви във вторник, че се отнася към твърденията на британското правителство за участие на Русия в отравянето на бившия полковник от ГРУ Сергей Скрипал „изключително сериозно“ и призова Москва да даде „бързи отговори“, предава AFP.\r\n„Зависи от Русия да даде бързи отговори на обоснованите въпроси на британското правителство“, заяви Меркел чрез съобщение след телефонен разговор с премиера на Великобритания Тереза Мей.\r\nПревод и редакция:", "date": "2018.03.13", "title": "AFP: Ангела Меркел заяви, че се отнася „изключително сериозно“ към твърденията за руска връзка в отравянето на Сергей Скрипал"}
{"url": "http://www.focus-news.net/news/2018/03/13/2499097/pazardzhik-v-su-georgi-bregov-shte-se-provede-8-iyat-konkurs-v-razdel-muzika-i-izobrazitelno-izkustvo.html", "text": "В СУ „Георги Брегов“ в Пазарджик ще се проведе 8-ият Конкурс в раздел „Музика“ и „Изобразително изкуство“. Това съобщи за Радио „Фокус“ – Пазарджик Мария Илиева от учебното заведение. Конкурсът ще се проведе на 17 март от 9.00 часа в Зала „Движение“ в училището. Специалната награда е изработена от учениците от профил „Изобразително изкуство“. За раздел „Изобразително изкуство“ тя е посветена на Илия Толев - основател на паралелките с профил „Изобразително изкуство“ в СУ „Георги Брегов“. „Конкурсът има за цел да открива и насърчава талантливи деца и младежи, като предоставя сцена за изявата им в областта на изкуството, да утвърждава у младите хора вкус към най-добрите образци на българската и световна култура и да стимулира творческото общуване между тях“, уточни Илиева. Той включва индивидуални изпълнения и камерни училищни състави и хорове, като категориите са народно пеене, народни инструменти и класически инструменти. Конкурсът се провежда в две възрастови групи: Първа група – І до ІV клас и Втора група – V до VІІІ клас.\r\nАлбена ЖИЛЕКОВА", "date": "2018.03.13", "title": "Пазарджик: В СУ „Георги Брегов“ ще се проведе 8-ият Конкурс в раздел „Музика“ и „Изобразително изкуство“"}
{"url": "http://www.focus-news.net/news/2018/03/13/2499099/plovdiv-blizo-400-restoranti-i-drugi-obshtestveni-zavedeniya-ot-grada-se-vklyuchiha-v-pilotniya-proekt-na-obshtinata-za-razdelno-sabirane-na-hranitelni-otpadatsi.html", "text": "Близо 400 ресторанти, закусвални, детски градини, ясли, кухни и други обществени заведения в 6-те района на Пловдив се включиха в пилотния проект на Общината за събиране и извозване на хранителни отпадъци. Това съобщи за Радио „Фокус” - Пловдив директорът на ОП „Чистота“ Иван Стоянов. Проектът стартира в края на миналата година и първоначално се включиха 180 заведения в централната градска част. Добрите резултати позволиха от 1 февруари 2018-а обхватът му да се разшири във всички райони. „Специализирани автомобили събират биоразградимите хранителни отпадъци по уточнен маршрут и часови график, съобразен с работното време на заведенията. Раздали сме специални контейнери. Всички обекти, които също искат да се включат в проекта, могат за заявят това на телефон 032/ 675817, за да им предоставим необходимите съдове и да ги включим в графика“, заяви Иван Стоянов. Според него интересът от успешното осъществяване на проекта е двустранен. Целта на Община Пловдив е да се намали общото количество смесен битов отпадък, тъй като разделно събраните отпадъци подлежат на оползотворяване. Интересът на заведенията е, че могат безплатно да се възползват от предоставената нова общинска услуга. „Забранено е изхвърлянето на хранителни отпадъци от заведения в контейнерите за смесен битов отпадък, предназначени за гражданите. Няма да извършваме специализираното обслужване, ако храните са смесени с кашони и друг вид отпадъци от дейността на обектите“, каза още Иван Стоянов.", "date": "2018.03.13", "title": "Пловдив: Близо 400 ресторанти и други обществени заведения от града се включиха в пилотния проект на Общината за разделно събиране на хранителни отпадъци"}
{"url": "http://www.focus-news.net/news/2018/03/13/2499061/fox-news-koya-e-dzhina-haspel-noviyat-direktor-na-tsru.html", "text": "Изборът на президента на САЩ за нов директор на Централното разузнавателно управление (ЦРУ) е ветеран в разузнаването, избягвал светлината на прожекторите през цялата си 32-годишна кариера в службите, по време на която е изпълнявала задачи в чуждестранни „черни места“, където са измъчвани опасни терористи, коментира американският новинарски канал Fox News.\r\nДжина Хаспел, на 61 години, трябва да бъде одобрена от Сената преди да поеме управлението на разузнавателната агенция от Майк Помпео, който беше назначен от Тръмп за държавен секретар на мястото на отстранения Рекс Тилърсън.\r\nFox News пише, че тя вече получи приветствия от множество американски политици, включително директорът на Националната сигурност на Барак Обама Джеймс Клапър и бившия директор на ЦРУ Майкъл Хейдън. Единственият спорен въпрос около нея, както пише в материала, е връзката й с места, където са прилагани мъчения над терористи.\r\nХаспел до сега беше заместник на Помпео, а ако встъпи в длъжността ще стане първата жена заемала този пост в историята.\r\nВ материала се привеждат 5 неща, които определят новият директор на ЦРУ:Работи в ЦРУ от 30 години\r\nХаспел се присъединява към ЦРУ през 1985 година и Fox я определя като шпионин от кариерата с голям опит в работата зад граница.Управлява първия задграничен затвор на ЦРУ\r\nСпоред публикация на The New York Times от февруари 2017 година, Хаспел ръководи първия задграничен затвор на ЦРУ в Тайланд, където лишените от свобода терористи са били подлагани на различни мъчения.\r\nFox припомня, че подобно на Помпео, Тръмп смята, че мъченията вършат работа и че той ще подкрепи дейността на управляваните от ЦРУ „черни мести“ извън САЩ.Тя се радва на уважението на бившите сътрудници на ЦРУ\r\nВетераните от разузнаването приветстваха решението на Тръмп да обяви Хаспел за заместник-директор на разузнавателната агенция през февруари 2017 година, като сред тях беше и бившият директор на Националното разузнаване на САЩ Джеймс Клапър.Заемала е няколко ключови позиции във Вашингтон\r\nВъв Вашингтон, Хаспел е заемала няколко водещи ръководни постове, включително заместник-директор на Националната служба по отбраната и заместник-директор на Националната служба за чуждестранни разузнавателни служби и тайни дейности.Печели редица престижни награди\r\nПо време на кариерата си, Хаспел получава няколко престижни награди, включително Наградата Джордж Буш – старши за отличие в контратероризма, Наградата Донован, Медал за забележителна кариера в разузнаването и други.\r\nПревод и редакция:", "date": "2018.03.13", "title": "Fox News: Коя е Джина Хаспел – новият директор на ЦРУ"}
{"url": "http://www.focus-news.net/news/2018/03/13/2499100/pazardzhik-obshtina-panagyurishte-e-sred-parvite-osem-obshtini-v-stranata-po-izpalnenie-na-proekti-po-operativna-programa-regioni-v-rastezh-2014-2020.html", "text": "Община Панагюрище е сред първите осем общини в страната по изпълнение на проекти по Оперативна програма „Региони в растеж“ 2014-2020. Това съобщи за Радио „Фокус“ – Пазарджик Радка Костуркова от Общината. Тя обясни, че Панагюрище се нарежда до общините Бургас, Хасково, Казанлък, Кюстендил, Димитровград, Свищов и Габрово. „Фактите изнесе министърът на регионалното развитие и благоустройството Николай Нанков при участието си в дискусионен форум, организиран от Националното сдружение на общините в Република България. Общините, постигнали заложените междинни индикатори по оперативната програма, ще получат допълнителни средства, които ще бъдат преразпределени от общините, които не успеят да изпълнят заложените цели до края на месец септември 2018 година. Към момента са договорени 72% от общия бюджет на оперативната програма“, добави Костуркова. Тя каза още, че общата стойност на одобрената инвестиционната програма на Община Панагюрище и стойността на безвъзмездната финансова помощ по Оперативна програма „Региони в растеж“ 2014-2020 е 14 963 364.92 лева.\r\nВаня НИКОЛОВА", "date": "2018.03.13", "title": "Пазарджик: Община Панагюрище е сред първите осем общини в страната по изпълнение на проекти по Оперативна програма „Региони в растеж“ 2014-2020"}
{"url": "http://www.focus-news.net/news/2018/03/13/2499098/veliko-tarnovo-veche-shest-godini-kuklen-teatar-vesel-realizira-proekt-za-sabotni-spektakli-za-semeyna-publika.html", "text": "Вече шест години Куклен театър „Весел“ реализира проект за съботни спектакли за семейна публика с подкрепата на Община Велико Търново. Това съобщи за Радио „Фокус“ – Велико Търново създателят на театъра Веселин Василев. Той добави, че през месец април се навършват шест години от стартирането на спектаклите на сцената на читалище „Искра“. Василев отбеляза, че освен великотърновска публика, представленията събират и зрители от Горна Оряховица, Павликени, Дряново и дори от Свищов. Той подчерта, че проектът продължава. На 24 март ще бъде представен спектакълът „Принцесата и граховото зърно“ от репертоара на Куклен театър „Весел“, а в навечерието на Деня на хумора и шегата зрителите ще могат да гледат „Хитър Петър“. През месец април предстоят гостувания на Държавен куклен театър – Габрово със спектакъла „Принцесите и Змеят“ и на Драматично куклен театър „Васил Друмев“ – Шумен със спектакъл по Даналд Бисет. „Също така предстоят гостувания и на Държавен куклен театър – Русе, Пловдивския театър, Бургаския театър – наши редовни гости, с които си сътрудничим прекрасно“, каза още Веселин Василев. Проектът за съботните спектакли за семейна публика на Куклен театър „Весел“ се реализира с любезната подкрепа на Община Велико Търново.\r\nНадежда КРЪСТЕВА", "date": "2018.03.13", "title": "Велико Търново: Вече шест години Куклен театър „Весел“ реализира проект за съботни спектакли за семейна публика"}
{"url": "http://www.focus-news.net/news/2018/03/13/2499104/sport-simona-halep-prodalzhava-kam-osminafinalite-na-turnira-v-indian-uels.html", "text": "Поставената под номер едно в световната ранглиста румънка Симона Халеп победи с 2:0 сета китайската Киан Уан и продължава към следващата фаза на турнира, където ще играе срещу хърватката Петра Мартич, която по-рано победи чехкинята Маркета Вондрусова също с 2:0 сета.", "date": "2018.03.13", "title": "Спорт: Симона Халеп продължава към осминафиналите на турнира в Индиан Уелс"}
{"url": "http://www.focus-news.net/news/2018/03/13/2499079/reks-tilarsan-nadhvarlihme-ochakvaniyata-ot-natiska-nad-phenyan-tryabva-da-otgovorim-na-povedenieto-i-deystviyata-na-ruskoto-pravitelstvo.html", "text": "Рекс Тилърсън говори за първи път след уволнението си от поста държавен секретар на САЩ. По-рано във вторник президентът на страната Доналд Тръмп обяви, че освобождава Тилърсън от позицията му и назначава на негово място директора на ЦРУ Майк Помпео, предава американската новинарска телевизия CNN.\r\nТилърсън обяви, че официално последният му работен ден ще е 31 март, а още от днес той ще предаде функциите си на заместник държавния секретар Джон Съливан.\r\n„Днес получих обаждане от президента на Съединените американски щати малко след обяд и говорих с началника на канцеларията на Белия Дом Джон Кели“, разкри бившият държавен секретар. \r\nТилърсън посочи няколко свои постижения за годината през, която изпълняваше длъжността държавен секретар, които смята за ключови.\r\nНа първо място той постави усилията си да доведе Северна Корея на масата за преговори, чрез „кампания на максимален натиск“. На второ, според думите на дипломата, е прогреса в Афганистан и глобалната кампания срещу „Ислямска държава“ в Сирия. \r\nТилърсън отдели специално внимание на Русия. Той предупреди, че „остава много работа, за да се отговори на притеснителното поведение и действия на руското правителство“. \r\n„Русия трябва да си помисли внимателно, дали нейните действия са в интерес на руския народ и на света, като цяло. Ако продължат да се движат по сегашната си траектория, те може да се окажат в по-голяма изолация, ситуация, която не би била от полза за никой. \r\nПревод и редакция:", "date": "2018.03.13", "title": "Рекс Тилърсън: Надхвърлихме очакванията от натиска над Пхенян, трябва да отговорим на поведението и действията на руското правителство"}
{"url": "http://www.focus-news.net/news/2018/03/13/2499072/afp-donald-tramp-poiska-otgovori-ot-rusiya-za-opita-za-otravyane-na-sergey-skripal.html", "text": "Президентът на САЩ Доналд Тръмп призова Москва да даде ясни отговори за опита за отравяне на бившия полковник от ГРУ Сергей Скрипал във Великобритания и заяви, че САЩ са солидарни с Лондон, предава AFP, като се позовава на съобщение от Белия Дом след телефонния разговор между американския държавен глава и премиера на Великобритания Тереза Мей.\r\n“Президентът Тръмп е съгласен с премиера Мей, че правителството на Русия трябва да даде недвусмислени отговори как това разработено в Русия химическо оръжие бе използвано в Обединеното кралство“, се казва в съобщението.\r\n„Двамата лидери са се съгласили, че трябва да има последствия за тези, които са използвали това отвратително оръжие в скандално нарушение на международните норми“, се добавя още там. \r\nПревод и редакция:", "date": "2018.03.13", "title": "AFP: Доналд Тръмп поиска „отговори“ от Русия за опита за отравяне на Сергей Скрипал"}
{"url": "http://www.focus-news.net/news/2018/03/13/2499106/bloomberg-kakvo-kazva-noviyat-darzhaven-sekretar-na-sasht-za-iran-rusiya-i-shpioniraneto-na-sayuznitsi.html", "text": "Майк Помпео, външнополитическият ястреб, който бе посочен от президента на САЩ Доналд Тръмп за наследник на уволнения държавен секретар Рекс Тилърсън, може да отмести американската дипломация още по-надясно. Ето какво е казвал директорът на ЦРУ и бивш конгресмен от Канзас за горещите теми от глобалния дневен ред, пише американската агенция Bloomberg.Иранската ядрена сделка\r\n„Очаквам с нетърпение момента, когато ще отменим тази катастрофална сделка с най-големия спонсор на тероризма в света“ – 17 ноември 2016 година в своя „Туитър“, който е деактивиран, когато Помпео става директор на ЦРУ.Русия и намесата в изборите на САЩ\r\n„Руснаците се опитаха да се намесят в изборите президентските избори в САЩ през 2016 година. Те са го правили и преди това. Има дълга история на опити на Русия да окаже влияние на САЩ...“, заяви Помпео на 11 март пред Fox News.\r\n„Не съм забелязал забележимо намаляване на тяхната активност. Очаквам, че ще се опитат да го направят отново“, в интервю пред BBC на 30 януари 2018 година.\r\nПо време на изслушването си на 12 януари, преди да поеме поста директор на ЦРУ, Помпео заяви, че Русия е голяма заплаха за САЩ и се е „върнала на световната сцена агресивно, нахлувайки и окупирайки Украйна, заплашвайки Европа и отказвайки да помогне за разгромяването на „Ислямска държава“.Северна Корея\r\n“Президентът не прави театър“, заяви Помпео за планираната среща между Доналд Тръмп и лидера на Северна Корея Ким Чен-ун. „Той ще реши проблема“ – 11 март пред Fox News Sunday.\r\n“Администрацията ще държи очите си широко отворени. И през цялото време, докато се провеждат преговорите, натискът върху Северна Корея ще продължи да се покачва“ – 11 март пред Face the Nation.Китай\r\n„В случая Си Дзинпин се сдоби с огромна лична власт. Той събра много от лостовете на властта в себе си... Но от гледна точка на САЩ, администрацията беше пределно ясна, че ще се противопостави на китайската заплаха“ – 11 март пред Fox News Sunday.\r\n“Администрацията е подготвена и вече работи, за да се противопостави на китайските заплахи, така че да може да имаме добри отношения с Китай, по начин, от който светът отчаяно се нуждае“ – отново 11 март пред Fox News Sunday.Сирия\r\nПомпео обвинява и Русия, и Иран, че заплашват интересите на САЩ, преследвайки дългосрочните си интереси в Сирия, пише Bloomberg.\r\n„Президентът ме пита почти всеки ден какво знае разузнаването за употребата на химически оръжия от сирийския режим и кой друг, руснаците или иранците, може да е отговорен за тях“ – 11 март пред Face the Nation.Афганистан\r\nСАЩ „правят всичко по силите си, за да доведат талибаните на масата за преговори в Афганистан. Талибаните нямат никакви надежди да спечелят войната на бойното поле, а за да го направят няма да им е достатъчно да имат убежище в Пакистан“ – 20 октомври 2017 година пред Associated Press.Венецуела\r\n„Кубинците са там; руснаците са там, иранците и Хизбулла са там“, заяви Помпео относно заплахите за САЩ, които поставя южноамериканската страна ако икономическата криза продължи да дестабилизира страната. „Това е нещо, което заплашва да се превърне в много, много голям проблем, така че Америка трябва да се отнесе много сериозно“ – 13 август 2017 година пред Fox News.Шпионирането на съюзници\r\n„Защо бихме шпионирали Германия? Излиза, че това е мястото, където се разхожда „Ал Кайда“. Защо бихме шпионирали приятелите си? Защото това е място, където могат да се намерят хора, които се опитват да нанесат огромни вреди на Америка“ – 4 ноември 2013 година в реч пред студентите от университета в Уичита.\r\nПревод и редакция:", "date": "2018.03.13", "title": "Bloomberg: Какво казва новият държавен секретар на САЩ за Иран, Русия и шпионирането на съюзници"}
{"url": "http://www.focus-news.net/news/2018/03/13/2499107/region-onlayn-rusiya-spored-leonid-reshetnikov-propastta-mezhdu-rusiya-i-balgariya-shte-se-ugolemyava.html", "text": "Директорът на Руския институт за стратегически изследвания и експерт що се отнася до Балканите Леонид Решетников изрази мнението, че интересите на Москва и София са се раздалечили толкова много, че няма нужда от подобряване на отношенията между двете държави, съобщава руската медия “Регион онлайн“. В съобщение в социалната мрежа „Фейсбук“, Решетников заяви, че „ние продължаваме да влошаваме отношенията си с българите, и не само с водещия елит, но и с голяма част от народа. Изглежда, че говорим различни езици“, смята руският анализатор. „С голямо съжаление съм длъжен да констатирам, че Русия и България силно разрушиха и възможността за положително изменение на ситуацията“. Решетников прави извода си на базата на факта, че „България е член на НАТО, враждебна за нас организация, член на ЕС, от където упражняват антируски санкции и са верен съюзник на САЩ, които считат нас за свой главен враг“. \r\n„Това са фактите. Как се стигна до това състояние може да се спори, но това ще е като да размахваме юмруци след бой“, подчерта Решетников.\r\n„За много хора Русия е с образа си от преди 30-40 години, ние още сме „другари“. За мен и милиони руснаци е недопустимо да се спори, когато се поставят цветя на гроба на мъртви герои, без значение кой поставя цветето. Може да се спори по партийни събрания, на футболни мачове, но не и на възпоменателно събитие. Виждам, че в България за много хора, не за всички, но за много, Православие и Вяра са само думи. По този начин те се държат като езичници. Ние не виждаме голяма разлика между ГЕРБ и БСП. Социалистите обичат да обещават, докато ГЕРБ не правят нищо за развиване на руско-българските отношения.“\r\nАнализаторът добави още, че „на всеки парад в Москва, когато се пусне маршът „Прощаването на славянката“, коментаторът обяснява, че той е писан по повод Балканската война. Но колкото повече българските власти и историци фалшифицират историята, толкова повече руснаците ще забравят България, и толкова по-трудно ще бъде за нас, които помним и уважаваме българите и тяхното геройско минало, да работим за нормализирането на отношенията между двете страни“.  : Цанко Цолов", "date": "2018.03.13", "title": "„Регион онлайн“ (Русия): Според Леонид Решетников, пропастта между Русия и България ще се уголемява"}
{"url": "http://www.focus-news.net/news/2018/03/13/2499108/the-japan-times-spored-neofitsialna-informatsiya-yaponiya-smyata-da-razgleda-vazmozhnostta-za-sreshta-mezhdu-shindzo-abe-i-kim-chen-un.html", "text": "Според неофициална информация, правителството в Токио смята да разгледа възможността за среща между японския премиер Шиндзо Абе и лидера на Северна Корея Ким Чен-ун, пише местното издание The Japan Times. Причината е вероятно преразглеждане на японската политика към Пхенян. \r\nИдеята се е родила след като Абе и други официални лица се срещнаха със Со Хун, един от хората, включени в южнокорейската делегация, която се срещна с лидера на Северна Корея по-рано през март. \r\nСпоред високопоставен дипломат, най-вероятната тема, която ще бъде обсъдена, е случая с отвличанията на японци от Северна Корея през 70-те и 80-те години на миналия век. \r\nПоследната среща на високопоставени официални лица от двете държави бе в Пхенян през 2004 г., когато тогавашния премиер Джуничиро Коизуми проведе разговори с Ким Чен Ир. \r\nСпоред източниците на изданието, Япония ще се стреми не само да спре ядрената и ракетна програма на Северна Корея, но и да нормализира отношенията си с изолираната държава. : Цанко Цолов", "date": "2018.03.13", "title": "The Japan Times: Според неофициална информация, Япония смята да разгледа възможността за среща между Шиндзо Абе и Ким Чен-ун"}
{"url": "http://www.focus-news.net/news/2018/03/13/2499105/mariya-zaharova-nikoy-ne-mozhe-da-dava-24-chasovi-ultimatumi-na-rusiya.html", "text": "Никой не може да дава на Русия 24-часови ултиматуми, това заяви във вторник говорителят на руското външно министерство Мария Захарова в рамките на свое интервю по един от руските телевизионния канали, предава ТАСС. По-рано британският премиер Тереза Мей даде на Москва време до края на 13 март да разкрие информация относно нервно-паралитичния газ „Новичок“, с какъвто стана ясно, че е отровен руският двоен агент Сергей Скрипал и който е разработен в Руската федерация.  \r\nПо думите на Захарова, „след това, което президентът Владимир Путин каза (в обръщението си към Федералното събрание), никой не може да влезе в парламента на своята страна и каже „давам на Русия 24 часа (ултиматум)“. Говорителят уточни, че „става въпрос за Лондон, която се явява столица на ядрена държава“. „Не е нужно да плашат“ Русия, добави още Захарова.: Цанко Цолов", "date": "2018.03.13", "title": "Мария Захарова: Никой не може да дава 24-часови ултиматуми на Русия"}
{"url": "http://www.focus-news.net/news/2018/03/13/2499103/makfaks-makedoniya-vmro-dpmne-shte-uchastva-v-sesiyata-na-sabranieto-koyato-shte-razgleda-zakona-za-ezitsite.html", "text": "Представителите на опозицията ще участват в насрочената за сряда сесия на Събранието, посветена на Закона за езиците, това потвърди лидерът на ВМРО-ДПМНЕ Християн Мицковски във вторник, предава македонската агенция Макфакс. Мицковски не разкри каква позиция ще заеме водената от него формация, но призова за по-бързо разглеждане на предложените изменения в противоречивия проект, който предвижда въвеждането на албанския език като втори официален в страната. \r\nПо-рано проектозаконът бе приеман два пъти, но връщан за преразглеждане от държавния глава Георги Иванов, като последния път от ВМРО-ДПМНЕ предложиха рекорден брой от почти 36 хил. изменения, като според опозиционната партия законът е противоконституционен. : Цанко Цолов", "date": "2018.03.13", "title": "Макфакс (Македония): ВМРО-ДПМНЕ ще участва в сесията на Събранието, която ще разгледа Закона за езиците"}
{"url": "http://www.focus-news.net/news/2018/03/13/2499101/hurryiet-turski-i-amerikanski-voenni-chasti-shte-nadziravat-izteglyaneto-na-otryadite-za-narodna-samootbrana-ot-manbidzh.html", "text": "Турция и САЩ ще надзирават изтеглянето на сирийските кюрдски „Отряди за народна самоотбрана“ (ОНС) от района на град Манбидж в северна Сирия, като военни контингенти от двете страни ще осигуряват безопасността в региона, заяви министърът на външните работи на Турция Мевлют Чавушоглу на 13 март, пише турското издание Hurryiet.\r\nВ изказване пред журналистите по време на полета си до Москва, Чавушоглу заяви, че Турция и САЩ трябва да приемат план за обезопасяването на Манбидж на 19 март във Вашингтон. Според неговите думи, работна група изучава проект на плана и външните министри на Турция и САЩ трябва да го одобрят, когато се срещнат в столицата на САЩ.\r\nЧавушоглу предупреди, че ако кюрдските формирования не се оттеглят, „ще се проведе военна операция не само в Манбидж, но и на изток от река Ефрат“.\r\nТой хвърли светлина върху резултатите от проведената миналата седмица във Вашингтон среща на работна група, съставена от турски и американски представители.\r\nСпоред думите на турския дипломат, ОНС няма да участва в местната администрация на Манбидж, която ще оперира с кадри от местното население. Чавушоглу съобщи, че този район трябва да послужи като модел на управление за другите градове, овладени от сирийските кюрди в резултат от офанзивата им срещу терористите от „Ислямска държава“.\r\n„Ще изпробваме този модел първо в Манбидж, а по-късно и на други места. Източен Ефрат, Рака и други места, които са под контрола на ОНС също са включени в този план“, заяви той.\r\n„Така че цялата зона от района на Източен Ефрат до Дейр-ез-Зор и регионите, контролирани от сирийския режим ще служат като убежище“, заяви министърът, като добави, че след политическото разрешаване на конфликта в Сирия, всички тези региони ще бъдат върнати на правителството в Дамаск, под контрола на сирийските сили за сигурност.\r\nЧавушоглу уточни, че Турция не е отправяла искания към сирийското правителство във връзка с Манбидж и добави, че Анкара ще „проследи“ за връщането на оръжията, дадени ОНС от САЩ.\r\nПревод и редакция:", "date": "2018.03.13", "title": "Hurryiet: Турски и американски военни части ще надзирават изтеглянето на „Отрядите за народна самоотбрана“ от Манбидж"}
{"url": "http://www.focus-news.net/news/2018/03/13/2499110/donald-tramp-uvolni-reks-tilarsan-obzor.html", "text": "Президентът на САЩ Доналд Тръмп освободи държавния секретар Рекс Тилърсън от поста му във вторник и посочи за негов заместник директора на Централното разузнавателно управление (ЦРУ) Майк Помпео. Това се случи след месеци на спекулации по въпроса и редица публични противоречия между президента и държавния секретар за политиката на Вашингтон спрямо Северна Корея, Русия и Иран. \r\nОсвен това Тръмп вече е избрал и кандидат за поста директор на ЦРУ и това е Джина Хаспел, която ще стане първата жена на този пост ако бъде одобрена от Сената, който трябва да санкционира новите назначения, което ще се случи най-вероятно в началото на април, както посочи председателят на Комисията на американския Сенат по външните работи Боб Коркър.\r\nТова са най-сериозните промени в кабинета на Тръмп след инаугурацията му през януари 2017 година. Смяната на първия дипломат на САЩ е кулминация на търканията между държавния глава и Тилърсън, като напрежението стигна своя връх миналата есен, когато в медиите изтече информация, че държавният секретар е нарекъл Тръмп „идиот“ и обмисля оставка, като Тилърсън така и не отрече това да се е случило.\r\nТръмп анонсира промените първоначално в „Туитър“, а след това даде повече подробности около решението си в интервю пред медиите.\r\n„Майк Помпео, директорът на ЦРУ ще е нашият нов държавен секретар. Той ще свърши фантастична работа!“, написа Тръмп в „Туитър“, като добави:„Благодаря на Рекс Тилърсън за неговата служба!“.\r\n„Всъщност, ние се разбирахме доста добре, но имахме разногласия по някои въпроси“, заяви американският президент пред журналистите. „Ако погледнем сделката с Иран, аз мисля, че тя е ужасна... Така че ние не мислим еднакво“, добави още той.\r\nЩо се отнася до Помпео, американският президент похвали новия държавен секретар за неговата „огромна енергия и огромен интелект“. Според думите на американския президент, двамата винаги имат близки позиции и винаги са имали добри отношения, и това е станало причина за назначението.\r\nВ изказването си по случай раздялата с поста, бившият изпълнителен директор на Exxon Mobil заяви, че официално последният му работен ден ще е 31 март, а още от днес той ще предаде функциите си на заместник държавния секретар Джон Съливан. Тилърсън посочи няколко свои постижения за годината, през която изпълняваше длъжността, които смята за ключови.\r\nНа първо място той постави усилията си да доведе Северна Корея на масата за преговори, чрез „кампания на максимален натиск“. На второ, според думите на дипломата, е прогресът в Афганистан и глобалната кампания срещу „Ислямска държава“ в Сирия. \r\nТилърсън отдели специално внимание на Русия. Той предупреди, че „остава много работа, за да се отговори на притеснителното поведение и действия на руското правителство“. \r\n„Русия трябва да си помисли внимателно дали нейните действия са в интерес на руския народ и на света като цяло. Ако продължи да се движи по сегашната си траектория, тя може да се окаже в по-голяма изолация, ситуация, която не би била от полза за никой\". \r\nОсвен Тилърсън, с поста си се раздели и говорителят на Държавния департамент на САЩ Стив Голдщайн, един от главните съветници на държавния секретар. По-малко от един час, след като президентът на САЩ Доналд Тръмп обяви решението си, Голдщайн заяви пред репортерите: „Секретарят имаше намерение да остане заради ключовия прогрес, който постигна в националната сигурност. На него ще му липсват колегите от Държавния департамент и външните министри, с които работеше по целия свят“. Освен това той добави, че Тилърсън „не е говорил с президента и не е наясно с причините“ за освобождаването си. „Но той е благодарен, че получи възможността да служи и продължава да вярва твърдо, че обществената служба е благородна кауза“, допълни Голдщайн.\r\nВ реакция на поредната рокада в администрацията, лидерът на демократите в Сената Чък Шумър заяви, че уволнението на Тилърсън е показател, че „нестабилността на администрацията практически във всяка област отслабва Америка“.\r\n„Ако то (назначението на Помпео) се потвърди, то ние се надяваме, че Помпео ще започне всичко отначало и ще започне да втвърдява нашия политически курс по отношение на Русия и Путин“, заяви той.\r\nИзборът на президента на САЩ за нов директор на Централното разузнавателно управление (ЦРУ) е ветеран в разузнаването, избягвал светлината на прожекторите през цялата си 32-годишна кариера в службите, по време на която е изпълнявал задачи в чуждестранни „черни места“, където са измъчвани опасни терористи. Хаспел досега беше заместник на Помпео, а ако встъпи в длъжността ще стане първата жена в историята, заемала този пост.\r\nРедакция:", "date": "2018.03.13", "title": "Доналд Тръмп уволни Рекс Тилърсън (ОБЗОР)"}
{"url": "http://www.focus-news.net/news/2018/03/13/2499102/mrrb-ot-saobrazheniya-za-sigurnost-e-izklyucheno-zahranvaneto-na-pompena-stantsiya-bregovo-3-voda-za-nuzhdite-na-grada-shte-se-podava-ot-stantsiya-bregovo-1.html", "text": "Във връзка с покачването на водите на р. Тимок, \"Водоснабдяване и канализация\" ЕООД – Видин, уведомява населението на гр. Брегово, че питейната вода в града е годна за пиене и отговоря на стандартите за питейна вода, съобщават от пресцентъра на МРРБ. Направените физико-химични анализи на водата от РЗИ-Видин и „ВиК“ ЕООД – Видин, показват, че няма отклонение от нормите.\r\nПоради технически съображения, с оглед предотвратяване на късо съединение и възможно причиняване на човешки и материални щети е изключено ел. захранването на помпена станция „Брегово 3“. Вода за гр. Брегово се подава от помпена станция „Брегово 1“, която е в състояние напълно да задоволи нуждите на града с питейна вода.", "date": "2018.03.13", "title": "МРРБ: От съображения за сигурност е изключено захранването на помпена станция \"Брегово 3\", вода за нуждите на града ще се подава от станция \"Брегово 1\""}
{"url": "http://www.focus-news.net/news/2018/03/13/2499109/tanjug-sasht-gledat-na-sarbiya-kato-na-osnova-za-mira-na-balkanite-zayavi-pomoshtnik-darzhavniyat-sekretar-na-sasht-ues-michal.html", "text": "САЩ гледат на Сърбия като на основа за мира на Балканите, това заяви късно във вторник американският помощник държавен секретар за Европа и Евразия Уес Мичъл, съобщава сръбската информационна агенция Tanjug. \r\nАмериканският дипломат е направил изказването си по време на късна среща с вицепремиера и външен министър на Сърбия Ивица Дачич, в рамките на която Мичъл е дал на своя колега фотокопие от изказване на американския президент Удроу Уилсън, отнасящо за Косово, макар агенцията да не предлага повече яснота по въпроса. \r\nДипломатът на САЩ е на посещение на няколко държави от Балканите, като по-рано посети Косово и Македония. : Цанко Цолов", "date": "2018.03.13", "title": "Tanjug: САЩ гледат на Сърбия като на основа за мира на Балканите, заяви помощник-държавният секретар на САЩ Уес Мичъл"}
