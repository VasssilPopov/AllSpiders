{"url": "http://www.focus-news.net/news/2018/03/10/2498069/plovdiv-blizo-31-000-lv-ot-nalozheni-sanktsii-sa-postapili-v-regionalnata-inspektsiya-po-okolnata-sreda-i-vodite-ot-nachaloto-na-godinata.html", "text": "Близо 31 000 лв. от наложени санкции са постъпили в Регионалната инспекция по околната среда и водите в Пловдив от началото на годината. Това съобщиха за Радио „Фокус“ –Пловдив от институцията. Над 24 000 лв. от постъпилите суми за нарушаване на Закона за опазване на околната среда и водите са разпределени и преведени на съответните общини, на чиято територия се намират санкционираните субекти. Над 33 000 лв. е постъпилата сума от издадени наказателни постановления на юридически лица и еднолични търговци през първите два месеца на 2018 година.\r\nОбектите, които подлежат на контрол от Регионалната инспекция по околната среда и водите са общо 2333, като през 2018 година са планирани за контрол 882 от тях. 60 от обектите подлежат на контрол по два и повече компоненти на околната среда и фактори, които им въздействат. Комплексни проверки ще бъдат извършени на 60 обекта.\r\nТони МИХАЙЛОВ", "date": "2018.03.10", "title": "Пловдив: Близо 31 000 лв. от наложени санкции са постъпили в Регионалната инспекция по околната среда и водите от началото на годината"}
{"url": "http://www.focus-news.net/news/2018/03/10/2498068/blagoevgrad-kmetat-d-r-atanas-kambitov-shte-dade-preskonferentsiya-na-12-mart.html", "text": "На 12 март (понеделник) кметът  д-р Атанас Камбитов ще даде пресконференция в кабинета  си, съобщиха от пресцентъра на ОбщинаБлагоевград. Пресконференцията започва в 12:00 часа, като на нея ще бъдат поставени теми, свързани с развитието на Благоевград.", "date": "2018.03.10", "title": "Благоевград: Кметът д-р Атанас Камбитов ще даде пресконференция на 12 март"}
{"url": "http://www.focus-news.net/news/2018/03/10/2498096/reuters-stotitsi-migranti-sa-spaseni-mezhdu-libiya-i-italiya.html", "text": ".Кораби на либийската брегова охрана и на международни благотворителни организации са спасили стотици мигарнти във водите между Либия и Италия,  предава  Reuters .\r\nЛибийската брегова охрана е пресрещнала потъваща надуваема лодка с 125 души в нея, а друга със 112 човека на борда е върната  към Либия. Друга лодка с повече от 100 мигранти е пресрещната от спасителния кораб “Аквариус“ на благотворителна организация  и закарал мигрантите до Италия. Юлиян Марков", "date": "2018.03.10", "title": "Reuters: Стотици мигранти са спасени между Либия и Италия"}
{"url": "http://www.focus-news.net/news/2018/03/10/2498065/veneta-ifandieva-pchelar-ochakvame-dobra-rekolta-ot-med-tazi-godina-za-razlika-ot-minalata-kogato-imahme-pochti-nuleva.html", "text": "Очакваме добра реколта от мед тази година, за разлика от миналата, когато имахме почти нулева. Това каза в интервю за Радио „Фокус“ – Пирин Венета Ифандиева, координатор за Югозападна България по пчеларство и член на Управителния съвет на асоциацията „Обединени пчелари“. По думите ѝ по-добрата реколта тази година ще се дължи на сравнително доброто време през зимата. „Самите пчелни семейства се развиват много добре. В момента пчеларите сме фокусирали усилията си върху пролетното подхранване на пчелите. Очакваме времето трайно да се стабилизира, за да може да извършим преглед на пчелните семейства“, каза още Ифандиева. Тя добави, че миналата година реколтата от мед в област Благоевград е била почти нулева заради лошото време. „Предполагам си спомняте, че имахме 2 месеца, в които температурите бяха много ниски и пчелите не можеха да излязат, а вследствие на това заболяха и от болестта – нозематоза“, заяви Ифандиева. \r\n„Миналата година имаше опасност да бъде ликвидирано пчеларството в област Благоевград заради нулевата реколта, но с много усилия успяхме да го спасим“, посочи също Венета Ифандиева. По думите ѝ 2017 година е била изключително лоша за пчелите в региона. „Най-много до 5-10 кг мед успяхме да добием от някои семейства. Чрез тези количества успяхме да се спасим и да не ликвидираме пчеларството в региона. За тази година надеждите ми са, че ще имаме по-добра реколта“, каза още Ифандиева. Тя отбеляза, че отглежда 50 пчелни семейства и в момента наблюденията ѝ показват, че пчелите вече са започнали да събират прашец. „За по-добрата реколта тази година помага и самото време, което не е нито много студено, нито много топло“, коментира Ифандиева.\r\nЛивия НИНОВА", "date": "2018.03.10", "title": "Венета Ифандиева, пчелар: Очакваме добра реколта от мед тази година, за разлика от миналата, когато имахме почти нулева"}
{"url": "http://www.focus-news.net/news/2018/03/10/2498067/nimh-utre-shte-bade-predimno-slanchevo-s-maksimalni-temperaturi-mezhdu-17-i-22.html", "text": "През нощта над страната ще има разкъсана средна и висока облачност, по-значителна над Северна България. Ще бъде почти тихо с минимални температури между 1° и 6°, в София 2°-3°. Утре ще бъде предимно слънчево и почти тихо. Затоплянето ще продължи и максималните температури ще бъдат между 17° и 22°, по морския бряг между 13° и 18°, в София около 18°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане ще бъде малко по-ниско от средното за март и през деня слабо ще се понижи.\r\nНад Черноморието ще бъде предимно слънчево, преди обяд с разкъсана средна и висока облачност, по-значителна по северното крайбрежие. В следобедните часове ще духа слаб изток-югоизточен вятър. Максимални температури между 13° и 18°. Температурата на морската вода е 6-7°. Вълнението на морето ще бъде 1-2 бала.\r\nНад планините ще бъде слънчево. Ще духа слаб, по високите и открити части умерен западен вятър. Ще се затопли още и максималната температура на височина 1200 метра ще бъде 13-14°, на 2000 метра – около 6°.             \r\nВ понеделник облачността над страната ще се увеличава и вплътнява. В Източна България все още ще духа умерен югозападен вятър и температурите ще са високи, дневните в повечето райони ще са около и над 20°. Към обяд от запад ще започнат превалявания от дъжд, които през нощта срещу вторник ще обхванат по-голямата част от страната. Във вторник на повече места и повече като количество ще са валежите в източната половина от страната, в отделни райони и ще прегърми. Вятърът ще се ориентира от запад-северозапад и дневните температури ще се понижат. В сряда ще има променлива облачност, по-често значителна, на места ще има и краткотрайни превалявания. Вятърът ще се запази. Температурите ще се понижат още малко и ще бъдат близки до обичайните.", "date": "2018.03.10", "title": "НИМХ: Утре ще бъде предимно слънчево, с максимални температури между 17° и 22°"}
{"url": "http://www.focus-news.net/news/2018/03/10/2498073/veliko-tarnovo-sedem-sa-sluzhitelite-na-shtat-v-otdela-na-darzhavniya-arhiv-v-grada.html", "text": "Седем са служителите на щат в Държавен архив – Велико Търново. Това каза за Радио „Фокус“ – Велико Търново Боряна Маринова, началник на Отдела. Тя посочи, че в момента има едно незаето място, а предстои и пенсиониране на още един от колегите й в края на месец май. Боряна Маринова припомни, че в състава на Отдела влиза и регионалната дирекция. „Често се налага да оказваме административна и техническа помощ към тази структура. Там работят двама служители – директор и счетоводител. Не всички от колегите могат да бъдат отдадени само и единствено на работата в самия отдел. Численият състав е на минимума, но въпреки всичко хората работят и професионализмът им помага да се справят с предизвикателствата пред тях“, посочи Боряна Маринова.\r\nТя припомни, че документите, които се съхраняват в отдела са достъпни за всички граждани. „Те са надживели времето и превратностите на съдбата на народа си и са едни от най-автентичните свидетелства за историята на великотърновския край. Те са една надеждна основа за научно-изследователска и краеведска дейност. Последните години по безспорен начин се доказват тяхната непреходност и огромната роля на държавните архиви в обслужването на обществото с документалната информация“, посочи Боряна Маринова.\r\nНадежда КРЪСТЕВА", "date": "2018.03.10", "title": "Велико Търново: Седем са служителите на щат в отдела на Държавния архив в града"}
{"url": "http://www.focus-news.net/news/2018/03/10/2498074/ana-kehayova-nch-todor-kableshkov-1874-g-s-golyamo-belovo-bibliotekata-v-chitalishteto-razpolaga-s-bogat-fond.html", "text": "Народно читалище „Тодор Каблешков - 1874 г.“ в село Голямо Белово разполага с много богата библиотека, която поддържа, каза за Радио „Фокус“ – Пазарджик Ана Кехайова, председател на читалището. Тя обясни, че се пази стара литература и църковна такава. „Освен това имаме съвременни автори, енциклопедии. Стараем се да попълваме библиотечния фонд  като купуваме нови книги. Получаваме и много дарения“, каза също Кехайова. Председателят на читалището допълни, че децата от селото използват учебната литература, а също и художествената. „Освен това са им полезни енциклопедичните справочници, с които разполагаме. Част от тях получихме като дарение от едно от големите издателства“, уточни Кехайова. Според нея библиотеката е в много добро състояние, а също и самата сграда на читалището, която е санирана и обновена със средства по проект. Това дава възможност то да запази ролята си като важна културна институция в село Голямо Белово.\r\nВаня НИКОЛОВА", "date": "2018.03.10", "title": "Ана Кехайова, НЧ „Тодор Каблешков - 1874 г.“ - с. Голямо Белово: Библиотеката в читалището разполага с богат фонд"}
{"url": "http://www.focus-news.net/news/2018/03/10/2498077/blagoevgrad-za-poredna-godina-dramatichen-teatar-nikola-vaptsarov-shte-e-domakin-na-teatralniya-festival-tara-ra-bumbiya.html", "text": "И тази година благоевградският театър ще е домакин на театралния фестивал „Тара-ра-бумбия“. Това каза за Радио „Фокус“ – Пирин Симона Спасова, експерт „Връзки с обществеността“ към Драматичен театър „Никола Вапцаров“ – Благоевград. По думите й ежегодно, вече пет години, Община Благоевград организира своя театрален фестивал, и тази година културната институция го очаква с нетърпение. Спасова добави, че това е уникално театрално събитие и се надява и тази година да се увенчае с голям успех, както и през изминалите години.\r\nКристина МИТКОВА", "date": "2018.03.10", "title": "Благоевград: За поредна година Драматичен театър „Никола Вапцаров“ ще е домакин на театралния фестивал „Тара-ра-бумбия“"}
{"url": "http://www.focus-news.net/news/2018/03/10/2498078/haaretz-vtori-palestinets-e-ubit-pri-sblasatsi-s-izraelskata-armiya-v-ramkite-na-24-chasa.html", "text": "22-годишен палестинец е убит при сблъсъци с израелската армия на Западния бряг, заявиха от палестинския Червен полумесец, пише вестник Haaretz. Той е идентифициран като Амир Омар Шахада, като е станало ясно, че той е бил прострелян в гърдите, а с него е имало и 16-годишно момче, което е било простреляно в крака, разкриха още от Палестинската автономия. 22-годишният мъж е откаран в болница в критично състояние, където по-късно е загинал от раните си. Според говорител на Червения полумесец, инцидентът е започнал при конфронтация между израелски заселници и жители на палестинско село, като официални лица от Автономията заявиха, че сблъсъкът започнат от заселниците. Според изданието малко след това е пристигнала армията, която най-вероятно е стреляла в тяхна защита. Вестникът обаче припомня, че това е втори загинал палестинец в рамките на 24 часа, след като в петък бе застрелян 24-годишен жител на Хеброн, също починал от раните си в болница. : Цанко Цолов", "date": "2018.03.10", "title": "Haaretz: Втори палестинец е убит при сблъсъци с израелската армия в рамките на 24 часа"}
{"url": "http://www.focus-news.net/news/2018/03/10/2498079/veliko-tarnovo-s-255-leva-po-niska-e-srednata-mesechna-rabotna-zaplata-v-oblastta-ot-srednata-za-stranata-prez-chetvartoto-trimesechie-na-2017-godina.html", "text": "840 лева е средната месечна работна заплата в областта през четвъртото тримесечие на 2017 година. Тя е с 24 лева по-висока спрямо предходното тримесечие, но с 255 лева по-ниска от средната за страната, която е 1095 лева. Това съобщиха за Радио „Фокус“ – Велико Търново от Териториално статистическо бюро – Север,  Отдел „Статистически изследвания – Велико Търново“. В сравнение с останалите области в страната по равнище на работна заплата област Велико Търново се нарежда на 16-то място. Най-голямо увеличение на средната месечна работна заплата през четвъртото тримесечие на 2017 година спрямо предходното трето тримесечие – с 10.8%, е регистрирано в икономическа дейност „Образование”, а най-голямо намаление се наблюдава в икономическа дейност „Финансови и застрахователни дейности” – с 5.8%. През четвъртото тримесечие на 2017 година средната месечна работна заплата в област Велико Търново нараства с 8.4% спрямо четвъртото тримесечие на 2016 година, като най-голямо e увеличението в икономическите дейности „Административни и спомагателни дейности” – с 33% и „Добивна промишленост” – с 26.5%. Най-високо средно месечно трудово възнаграждение през четвъртото тримесечие на 2017 година са получили наетите лица по трудово и служебно правоотношение в икономическите дейности „Производство и разпределение на електрическа и топлинна енергия и на газообразни горива” – 1 246 лева, и „Финансови и застрахователни дейности” – 1 159 лева. И през това тримесечие най-ниско платени са били наетите лица в икономическите дейности „Хотелиерство и ресторантьорство” – 511 лева, и „Професионални дейности и научни изследвания” – 552 лева.\r\nСпрямо същия период на предходната година средната месечна работна заплата през четвъртото тримесечие на 2017 година в обществения сектор нараства с 11.4%, а в частния сектор – с 6.6%.\r\nНадежда КРЪСТЕВА", "date": "2018.03.10", "title": "Велико Търново: С 255 лева по-ниска е средната месечна работна заплата в областта от средната за страната през четвъртото тримесечие на 2017 година"}
{"url": "http://www.focus-news.net/news/2018/03/10/2498075/premierat-boyko-borisov-istinski-se-gordeya-che-sam-balgarin-potomak-na-narod-koyto-e-zastanal-s-moral-smelost-i-tvardost-da-zashtiti-evreite.html", "text": "Истински се гордея, че съм българин - потомък на народ, който е застанал с морал, смелост и твърдост да защити евреите. Това каза премиерът Бойко Борисов по време на възпоменателна церемония в Централната софийска синагога по повод 75-годишнината от спасението на българските евреи по време на Втората световна война, предаде репортер на Агенция \"Фокус\". Борисов отбеляза, че във времена, когато в много държави самите граждани са се отнасяли с евреите не по-добре от нацистите, българският народ е направил действително подвиг. Спасили сме над 48 000, останали са 11 000 неспасени. Съжаляваме, скърбим за тях, съжаляваме, но подвигът на българския народ не трябва да се омаловажава заради това. Факт е, че друг не го е направил - направили са го българите. Дълбок поклон към нашия народ от всички нас към тези поколения, които тогава са удържали, каза още Борисов.\r\n\"В днешно време това е още един много силен исторически момент, който съвременните политици да си спомняме - какво е мирът, какво е благоденствието, както е това щастие, в което живеем сега ние, съвременните поколения. Да, някъде в Сирия, на други места го нямат, ние го имаме. Колко силни, колко отговорни трябва да сме а не допуснем пак война, защото във войната гинат хора\", заяви премиерът.\r\n\"Дружбата между България и Израел са я подпечатали и тя ще е за векове. Бил съм много пъти в Израел и истински съм бил трогнат, когато малки деца, които не знаят български, но са потомци - вече второ, трето четвърто поколение, на спасени в България евреи, на които майките, бабите и дядовците им са разказали какво е било времето и как българите са ги спасили\", каза още Бойко Борисов.\r\nМинистър председателят получи най-високото отличие на Организацията на българските евреи \"Шалом\" - \"Шофар\". \"Приемам наградата просто защото и аз съм една мъничка частица от българския народ, действително знаейки колко е трудно, как са се справили и как са застанали твърдо. Това трябва да е пример за нашето поколение\", заяви Борисов, приемайки отличието. \"Ако имаше начин на това място целият български народ да застане и да получи наградата, щеше да е най-правилно. Защото сега е лесно от дистанцията на времето - 75 години откакто сме спасили българските евреи. Но ако само за миг се опитаме да се върнем в тези мракобесни времена, срещу действително тази нацистка машина смърт и то чудовищна машина. Много от нас са били в Бухенвалд, в Дахау, в Аушвиц дори и един извратен мозък трудно може да си представи така да се отнасяш с живи същества, камо ли хора - каквито и да са те, с какъвто и цвят, език или религия. Просто да ги изхвърляш и да ги изгаряш. Било е страшно време и именно за това е подвигът на българския народ, на българската църква, на всеки, който е имал и мъничка заслуга\", каза още Бойко Борисов.\r\nОтличието получи \"Шофар\" и кметът на София Йорданка Фандъкова.\r\nИван ЛАЗАРОВ", "date": "2018.03.10", "title": "Премиерът Бойко Борисов: Истински се гордея, че съм българин - потомък на народ, който е застанал с морал, смелост и твърдост да защити евреите"}
{"url": "http://www.focus-news.net/news/2018/03/10/2498070/kaloyan-pargov-bsp-sofiya-spasyavaneto-na-evreite-v-balgariya-e-povod-za-natsionalna-gordost.html", "text": "Спасяването на евреите в България е повод за гордост, защото в един труден период, черен период не само от българската, но и от европейската и световната история, българският народ има куража да каже „не“ на депортацията на своите сънародници и приятели от еврейски произход. Това каза за Агенция „Фокус“ лидерът на БСП-София Калоян Паргов по повод отбелязването на 75 години от спасяването на българските евреи. „Не само интелектуалци, но и свещеници, учители, всички са се противопоставили на подписването на указа за тяхната депортация. Във времето, в което живеем, все повече нарастват проявите на антисемитизъм, профашистки прояви. Луковмарш мина съвсем наскоро за пореден път, София непрекъснато осъмва с пречупени кръстове, които едва ли днешната младеж и хората, които ги правят, си дават сметка какво символизират те преди повече от 70 години“, коментира Паргов и подчерта, че затова днешната церемония в Синагогата и самото отбелязване на 75-ата годишнина от спасяването на българските евреи е време да си спомним историческата истина за онези времена с оглед недопускането на подобни прояви днес. „Имало е доста сигнали, които са предшествали тези събития и на които европейските лидери тогава едва ли са отделяли такова внимание. Така е и днес – като че ли сме заспали пред тези прояви, с които е осеяна Европа, пред този краен национализъм, който завладява включително и България. Днес това е повод първо на национална гордост за куража, който е имал целия народ и второ, за да напомни, че такива прояви не бива да се толерират“, допълни той. \r\nПо думите му тук споменът е за това, че в България е имало фашизъм, а не както се тиражира масово, че е нямало фашизъм и затова не е имало антифашистка съпротива. „Напротив, за да е имало антифашистка съпротива, то е имало фашистки режим, който е целял угоднически със своя съюзник тогавашната нацистка Германия да изпълни заповедта за даване на евреите в концлагери и да ги изпрати на сигурна смърт. Почитаме и паметта на всички онези, които не успяхме да спасим извън българските територии, които заминаха за концлагерите и намериха своята смърт“, обясни той. \r\nСпоред Паргов съвременният прочит на тези събития е, че Европа, и в частност България, не трябва да спи и да подминава всеки акт на подобна проява, който и днес виждаме в нашето съвремие. „Дали ще бъдат свастики по различни фасади, дали прояви като Луковмарш, дали ще бъдат събирания на млади хора, които ще маршируват или ще бъдат облечени с дрехи, напомнящи онзи режим, че всичко това не е завършило добре за Европа. Спасяването на евреите в България показва само едно – че официалното правителство е съюзник с нацистка Германия, но народът се противопоставя категорично на следване на тази профашистка, антихуманна, антисемитска, античовешка и расистка политика“, каза още Калоян Паргов.", "date": "2018.03.10", "title": "Калоян Паргов, БСП-София: Спасяването на евреите в България е повод за национална гордост"}
{"url": "http://www.focus-news.net/news/2018/03/10/2497865/pregled-na-osnovnite-temi-v-svetovniya-pechat-agentsiya-fokus.html", "text": "Съюзниците на САЩ, които искат да избегнат вносните мита върху алуминия и стоманата, одобрени от президента Доналд Тръмп ще трябва да увеличат средствата, които отделят за отбраната си в рамките на поетите ангажименти в НАТО, пише  The Washington Times.\r\nМинистърът на финансите на САЩ Стивън Мнучин заяви, че президентът ще обмисли изключения от планираните тарифи и отбеляза, че Тръмп иска НАТО да получава повече средства от своите европейски съюзници. Тръмп по-рано разкритикува част от тези страни, че бюджетът им за отбрана е твърде нисък и че не допринасят достатъчно за Алианса.\r\n*** Прессекретарят на китайското МВнР Жен Шуан съобщи, че правителството на страната приветства положителните новини относно прекия диалог между САЩ и Северна Корея, пише  „Женмин Жибао“.\r\nЖен Шуан заяви, че възможната среща между президента на САЩ Доналд Тръмп и севернокорейския лидер Ким Чен-ун е стъпка в правилната посока за ядреното разоръжаване на Корейския полуостров. Той допълни, че Китай напълно подкрепя усилията двете страни да разрешат споровете помежду си с диалог и консултации.\r\n„За да се осъществи връщането на полуострова към мир и стабилност чрез диалог, е необходимо първите крачки да бъдат последвани от концентрирани усилия от всички замесени страни“, допълни говорителят на министерството. \r\n***  Държавният секретар на САЩ Рекс Тилърсън заяви, че предстоящите контакти между Вашингтон и Пхенян няма да са „преговори“. Той заяви, че готовността на президента на САЩ Доналд Тръмп да говори с лидера на Северна Корея Ким Чен-ун не трябва да се смятат за нищо повече от разговори, предаде  New York Times.\r\n„Според президента времето за разговор е настъпило“, заяви Тилърсън. Той заяви, че има разлика между „разговори“ и „преговори“ но не уточни каква е точно тя. Най-вероятно ще става дума за предварителни срещи, за да се види дали има достатъчно общи позиции, за да се пристъпи към официални преговори.\r\nСпоред Тилърсън САЩ са станали свидетели на изместване на позициите на Северна Корея. Според него „Ким Чен-ун не просто е готов да води разговори, а има силно желание за тях“.  „Честно казано позицията му се промени драматично. Това дори ни изненада леко“, уточни държавният секретар\r\n*** Демократическата партия на САЩ е принудена да реагира внимателно  на обявените от президента Доналд Тръмп вносни мита върху стоманата и алуминия. Редица нейни сенатори в миналото са призовавали за по-сериозни мерки срещу дъмпинга на металите, но не искат да подкрепят президента, който е от Републиканската партия, коментира американското издание  The Hill.\r\n„Предложените мита са правилни, но те са насочени срещу тясна секция от икономиката и поставят нашите съюзници в една група с държави като Китай, които постоянно мамят в политиката“, смята сенатор Елизабет Уорън (Демократ, Масачузетс). \r\nНезависимият сенатор от Върмонт Бърни Сандърс е на подобно мнение, обвинявайки Тръмп, че не е посочил Китай като единствен виновник. По време на президентските избори от 2016 г. той получи подкрепа, обявявайки се против свободната търговия с тихоокеанските държави. \r\nСъщевременно сенаторите от Демократическата партия Джо Манчин (Вирджиния) и Шеръд Браун (Охайо) приветстваха решението на президента. „Днешното решение отправя ясно послание към нашите търговски партньори, че няма да позволим американските работни места и позиции в световните пазари да бъдат застрашени с измама“, заяви Браун. На свой ред Манчин заяви, че „е крайно време“ президентът да защити интересите на страната си. \r\nСпоред сенатор Дик Дърбин (Илинойс) „налагането на тарифи е като взривяване на бомба срещу муха“. „Започването на търговска война ще отчужди нашите съюзници и няма да реши проблема с дъмпинга на стоманата“, убеден е той. \r\n***", "date": "2018.03.10", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/10/2497866/predstoyashti-sabitiya-v-stranata-za-10-mart-agentsiya-fokus.html", "text": "***\r\nОт 09.00 часа в Конферентната зала на хотел „Силвър“, бул. „Симеоновско шосе“ 6, Българско дружество по ендокринология и Медицински факултет на Софийския университет „Св. Климент Охридски“ организират практическа конференция на тема „Йоден дефицит в България. Бременност и хипотиреоидизъм“.\r\n***\r\nОт 10.00 часа стартира първото у нас състезание за технологии в спорта – Спортни Хакатони България. Домакин на събитието е Национална Спортна Академия „Васил Левски“. Програмата  започва в Зала 1 със  Sports Tech конференция, на която ще бъдат представени най-добрите практики и иновации в спорта и технологиите, подпомагащи прогреса на спортистите и управлението. Стартът на самото състезание е от 10.30 часа в Зала 2 на Спортната академия. \r\n***\r\nОт 11.00 часа в аулата на Международното висше бизнес училище (ул. „Винсент ван Гог“ №7)  ще се проведе събитие под надслов „Възможност за всяко дете да разгърне пълния си потенциал”.\r\n***\r\nОт 11.00 часа в семеен център „Малки чудеса“ (бул. Патриарх Евтимий 66, вх. В) ще се проведе среща с д-р Анна Богданова, акушер-гинеколог и специалист по фетална медицина на тема „Ултразвукови изследвания по време на бременност“. Срещата е част от информационна кампания на Фондация „Нашите недоносени деца“, която е насочена към осигуряването на адекватна информация за бъдещи и настоящи родители. \r\n***\r\nОт 11.30 часа в Дом на киното ще се проведе разговор с участието на Роман Балаян, Юрий Мечитов, Завен Саркисян и Харутюн Хачатрян. \r\n***\r\nОт 13.00 часа Синдикатът на служителите в затворите в България организира протестен митинг шествие, което ще премине от Министерството на правосъдието, през Министерство на финансите до Министерския съвет. Протестът е под надслов „Европа и за нас“.\r\n***\r\nОт 13.00 часа във фоайето на Дома на киното ще бъде открита изложба на Сергей Параджанов. \r\n***\r\nОт 16.00 часа в парк хотел „Витоша” ще се проведе тематична среща „Психологическа подкрепа и кинезитерапия при хората с множествена склероза”, организирана от Фондация „МС общество - България”.\r\n***\r\nОт 16.30 часа в Гранд хотел София ще се проведе пресконференция на Вим Вендерс, специален гост на 22-рия София Филм Фест.\r\n***\r\nВ Sofia Event Center Спортен клуб „Бегач“ организира Еднодневният форум \"Физкултура“.\r\n***\r\nОт 19.00 часа лидерът на БСП - София Калоян Паргов, заедно с народни представители и общински съветници от групата на социалистите, ще присъства на тържествена служба в Централната софийска синагога и официално представяне на книгата „Българските евреи: жива история“. Събитието е по повод 75 години от спасяването на българските евреи и почитането паметта на 11 343 евреи, депортирани от Беломорска Тракия, Вардарска Македония и гр. Пирот - територии, администрирани през 1943 година от българските власти.\r\n***\r\nОт 09.00 часа в учителската стая на Първа езикова гимназия под патронажа на евродепутата Емил Радев ще се проведе първата по рода си симулация на работата на Европейския съвет.\r\n*** \r\nОт 10.00 часа от квартал „Асенов“ и от ВТУ „Св. св. Кирил и Методий“ ще започне традиционния поход, посветен на празника Осми март, който ТД „Трапезица“ организира.\r\n*** \r\nОт 11.00 часа в салона на НЧ „Искра“ Театър „Весел“ ще представи детски куклен спектакъл „Цветна приказка“.\r\n***\r\nЗаместник-министърът на образованието и науката Таня Михайлова  ще открие националното състезание „Най-добър техник в машиностроенето“, което ще се проведе в  ПТГ „Васил Левски“.\r\nРезултатите от съревнованието между отборите от  професионални гимназии от цялата страна ще бъдат обявени след 14.00 часа. След това зам.-министър Михайлова ще отговаря на журналистически въпроси.\r\n*** \r\nОт 10.00 часа в Спортна зала „Никола Петров“ ще се проведе Турнир по хандбал „Б” ХРГ жени, под домакинството на ХК „Раховец 2008“ - град Горна Оряховица. \r\n*** \r\nОт 12.00 часа в НЧ „Звезда 1905“ в село Правда ще се състои поздравителен концерт и изложба на плетива по повод Международния ден на жената. \r\n*** \r\nОт 15.30 часа на Стадион „Локомотив“ ще се проведе среща от Втора лига - мъже между ОФК „Локомотив” - град Горна Оряховица и ФК „Созопол” - град Созопол. \r\n***\r\nОт 16.00 часа ще започне 17-тият Международен турнир по борба свободен стил за момчета „Злати Динев Ройдев”.\r\n***\r\nОт 11.00 часа Съветът за младежка политика в Пещера организира конференция-семинар на тема „Презентационни и комуникационни умения“, която ще се проведе в галерия „проф. Веселин Стайков”. \r\n***\r\nОт 09.00 часа в Голяма зала и зала „Европа“ на Доходно здание и малка зала на ДТ „Сава Огнянов“ ще се проведе конкурсната програма на  XI Национален фолклорен конкурс за изпълнители на народна музика за деца и младежи – певци и инструменталисти „Дунавски славеи“. От 18.00 часа в Голяма зала на Доходно здание ще се състои награждаването и гала концерт на отличените с участието на Елица Тодорова.\r\n***\r\nОт 10.00 часа в спортен комплекс „Дунав“ започва седмото издание на Националния фестивал на школи и клубове за любители, изучаващи български народни танци „Русчуклийска среща“.\r\n***\r\nОт 11.00 часа в Драматичен театър „Гео Милев“ ученици от Националното училище за фолклорни изкуства „Филип Кутев“ в  Котел ще изнесат благотворителен концерт.\r\n***\r\nОт 16.30 часа в покрития общински басейн в Стара Загора ще започне Националният плувен турнир „Русалка“.\r\n***\r\nОт 10.00 часа в тутраканското село Варненци ще се проведе Национален събор „Добруджански кукери“ .  \r\n*** \r\nШумен ще бъде домакин на Третия национален конкурс „Децата на България пеят, танцуват, рисуват“. Над 700 деца и младежи от цялата страна ще се състезават в три основни раздела: Музика, Изобразително изкуство и Хореография.", "date": "2018.03.10", "title": "Предстоящи събития в страната за 10 март (Агенция „Фокус“)"}
{"url": "http://www.focus-news.net/news/2018/03/10/2497868/afp-kanadski-vitseadmiral-e-obvinen-v-razkrivane-na-sekretna-informatsiya-svarzana-s-planovete-za-stroezh-na-korabi.html", "text": "Канадски вицеадмирал е обвинен в изтичане тайни, свързани с плановете за строеж на кораби, предава AFP.\r\nВицеадмирал Марк Норман, на 54 години, е бил освободен от служба през януари 2017 година, когато срещу него е започнало разследване. Той е бил втори по ранг в канадската армия. \r\nОт полицията съобщават, че вицеадмиралът е обвинен в нарушаване на конфиденциалността, което е криминално престъпление.\r\n„Норман е обвинен в незаконното разкриване на правителствена информация на неоторизирани лица“, се казва в изявлението.\r\nНеговият адвокат заявява, че обвиненията срещу него са политически мотивирани и ще се изяснят в съда, добавяйки, че Норман „е действал винаги в интересите на тази страна“ и той трябва да бъде „поздравяван, а не обвиняван“.\r\n„Той никога не се е повлиявал от политически или личностни пристрастия. Любовта му към родината и гарантирането на военната й мощ са били единствените му водещи принципи.\r\nТой трябва да се яви в съда на 10 април. Юлиян Марков", "date": "2018.03.10", "title": "AFP: Канадски вицеадмирал е обвинен в разкриване на секретна информация, свързана с плановете за строеж на кораби"}
{"url": "http://www.focus-news.net/news/2018/03/10/2497869/cheshkata-chez-shte-prouchi-vazmozhnostite-za-balgarsko-darzhavno-uchastie-v-sdelkata-obzor.html", "text": "В петък приключиха преговорите между ЧЕЗ и „Инерком“ относно изпълняването на условията по договора за продажба на бизнеса на компанията в България. Основната цел на срещата е подготовката на документите за българската Комисия за защита на конкуренцията. По време на преговорите представителите на „Инерком“ са представили официално проучване, дали при настоящата ситуация има възможност българската държава да участва в сделката. От ЧЕЗ съобщиха, че въпреки че българското правителство не е изразило интерес във влизането в процеса на продажбата, протекъл миналата година, ЧЕЗ ще проучи искането, представено от бизнес-партньора си и ще проучи възможността. \r\nЧЕЗ и „Инерком“решиха, че ще подготвят задълбочен анализ на всички възможности и възможни резултати от потенциалното влизане на България в процеса, като след няколко седмици преговорите ще продължат.\r\nМеждувременно финансовият министър Владислав Горанов и вицепремиерът Томислав Дончев опровергаха твърдението, че преди време ЧЕЗ е предлагала сделка на българската държава. \"Няма официална следа за подобно нещо\", заяви финансовият министър Власислав Горанов. По думите му в случая не става въпрос за продажба на лека кола, за да става по телефона. „Ако са имали някакви сериозни намерения, вероятно има писмена кореспонденция. Това, което знам от министър Петкова, е, че тя не е веждала подобна кореспонденция в министерството на енергетиката“, отбеляза той. Вицепремиерът Томислав Дончев отбеляза, че е проверил и в архива на Министерски съвет не е постъпвало подобно писмо. Според Горанов държавата има достатъчно инструменти да контролира ЕРП-та и истерията, която се създаде в обществото е прекомерна и ненужна. По думите му обаче, ако държавата вземе участие в сделката, най-спорният момент остава какъв ще е изходът от Арбитражното дело между \"ЧЕЗ Груп\" и България.", "date": "2018.03.10", "title": "Чешката ЧЕЗ ще проучи възможностите за българско държавно участие в сделката (ОБЗОР)"}
{"url": "http://www.focus-news.net/news/2018/03/10/2498066/the-korea-herald-sasht-iskat-konkretni-deystviya-predi-sreshtata-sas-severna-koreya.html", "text": "САЩ заявиха, че Северна Корея трябва да предприеме „конкретни действия“ за да демонстрира своята готовност за денуклеаризация, преди да бъде насрочена дата за срещата между Доналд Тръмп и Кем Чен-ун, пише The Korea Herald. Изявлението е направено от говорителя на Белия дом Сара Сандърс.\r\n„Нека не забравяме, че Северна Корея обеща нещо. Те обещаха денуклеаризация, общаха да спрат ядрените и ракетни опити и признаха, че няма проблем ние да продължим своите военни учения“ с Южна Корея, заяви говорителят, като поясни, че това е постигнато с „нула отстъпки“ от страна на САЩ. „И въпреки това тази среща няма да се състои без конкретни действия, които да докажат обещанията, направени от Северна Корея“, подчерта Сандърс. \r\nВ четвъртък следобед (ранните часове на петък българско време – бел. пр.), бе съобщено, че посетилият Пхенян южнокорейски дипломат Чън Ей-йън носи съобщение за американския президент, в което севернокорейският лидер е поискал среща с Тръмп и е изразил готовност да преустанови ракетните и ядрени тестове на страната, като в същото време е показал разбирането си, че САЩ и Южна Корея ще продължат по план с предстоящите двустранни военни учения. От Белия дом разкриха, че президентът е приел поканата, но в същото време е подчертал, че политиката на „максимален натиск“ срещу Пхенян няма да бъде спирана, поне за момента. : Цанко Цолов", "date": "2018.03.10", "title": "The Korea Herald: САЩ искат „конкретни действия“ преди срещата със Северна Корея"}
{"url": "http://www.focus-news.net/news/2018/03/10/2497867/afp-strelets-e-vzel-trima-zalozhnitsi-v-dom-za-veterani-v-kaliforniya.html", "text": "Стрелец е взел трима заложници в дом за ветерани в Калифорния, предава AFP.\r\nЗаложническата ситуация е потвърдена от говорител на щатската служба за ветераните. Стрелец е проникнал в дом за ветерани в Янтвил, Окръг Напа в щата Калифорния.\r\n„Безопасността на нашите обитатели, служители, както и на населението е наш основен приоритет. Ние сме активирали протокола за извънредни ситуации и сътрудничим с правоохранителните органи\" е заявил говорителят.\r\nДомът за ветерани в Янтвил е най-големият в САЩ по данни на сайта на дома. Юлиян Марков", "date": "2018.03.10", "title": "AFP: Стрелец е взел трима заложници в дом за ветерани в Калифорния"}
{"url": "http://www.focus-news.net/news/2018/03/10/2498071/the-new-york-times-zapochna-planiraneto-na-pregovori-koito-spored-nyakoi-mozhe-i-da-ne-se-sastoyat.html", "text": "След като американския президент Доналд Тръмп прие поканата за среща със севернокорейския лидер Ким Чен-ун, Белият дом започна планиране на събитието, което е толкова високорисково и неочаквано, че според някои то няма да се проведе, коментира The New York Times. Американската администрация вече разглежда възможносите, като според високопоставени лица, най-вероятното място за среща е Домът на мира, намираща се в Демилитаризираната зона сграда, построена със специалната цел за провеждане на срещу между официални лица от двете Кореи. Според някои обаче, севернокорейският лидер може и да промени решението си или наруши дадените обещания за спиране на ядрените и ракетни тестове. Изданието коментира, че досегашната политика на Вашингтон спрямо Северна Корея е била агресивна и разчитаща най-вече на санкции, но Белия дом ще трябва да научи и дипломатичния език за срещата. \r\nСпоред Даниел Ръсел, съветник за Азия на бившия президент Барак Обама, решението на Тръмп да приеме толкова бързо срещата е било може би грешно, тъй като предложенията на Пхенян никога не идват без „дребен шрифт“ и „подводни камъни“, които трябва да бъдат проучени. „Да се надяваме, че кампанията на натиск е дала ефект, но не трябва да празнуваме предварително“, смята Даниел. \r\nНякои от съюзниците на президента обаче бяха хванати изненадани от скоростното решение на Тръмп, отбелязва изданието. Така например държавният секретар Рекс Тилърсън се намира на обиколка в Африна, когато бе направено разкритието за срещата.: Цанко Цолов", "date": "2018.03.10", "title": "The New York Times: Започна планирането на преговори, които според някои може и да не се състоят"}
{"url": "http://www.focus-news.net/news/2018/03/10/2497871/reuters-lavinoobrazno-se-uvelichava-tarseneto-na-kanadska-stomana-sled-vavedenite-ot-sasht-mita.html", "text": "Лавинообразно се увеличава търсенето на канадска стомана след въвеждането на митата от страна на САЩ, предава  Reuters.\r\nАмерикански купувачи са затрупали със заявки производителите на стомана от Канада, защото се опасяват от повишаване на цените на стоманата в резултат от въвеждането на митата. Канада и Мексико  получиха 30-дневна отсрочка в налагането на вносните мита, която би могла да бъде удължена при успешно протичане на преговорите за Северноамериканското споразумение за свободна търговия (НАФТА), но фирмите се опасяват, че ако преговорите се провалят митата ще бъдат наложени след изтичане на отсрочката. Многото заявки доведоха до нарушения в снабдяването с канадска стомана. Юлиян Марков", "date": "2018.03.10", "title": "Reuters: Лавинообразно се увеличава търсенето на канадска стомана след въведените от САЩ  мита"}
{"url": "http://www.focus-news.net/news/2018/03/10/2497874/the-guardian-raste-nedovolstvoto-ot-dogovorite-mezhdu-velikobritaniya-i-sauditska-arabiya.html", "text": "Расте недоволството от договорите между Великобритания и Саудитска Арабия, пише британският вестник The Guardian.\r\nПротиворечивата сделка между Обединеното кралство и Саудитска Арабия за осигуряване на 100 милиона паунда помощ за бедните страни е наречена от някои „национален срам“.\r\nСтава дума за осигуряване на средства за съвместни проекти между двете монархии. Договорът е подписан по време на визитата на саудитския престолонаследник Мохамед бин Салман. Недоволството на опозицията е предизвикано от ролята на Саудитска Арабия в гражданската война в Йемен. Правителството на премиера Тереза Мей определя договора като „ново дълготрайно партньорство“, което ще подобри условията на живот в накои от най-бедните страни в света.\r\nМинистърът в сянка от опозицията, отговарящ за международното развитие Кейт Осамор определи споразумението като „подигравка“ с репутацията на Великобритания като световен лидер в предоставянето на хуманитарна помощ .\r\n„Живота на повече от 22 милиона души в Йемен зависи от непрекъснатия и пълен достъп до помощи, храна и гориво. Вместо това Мей, без да получи съгласие (за прекратяването на бомбардировки на цивилни – бел. ред.), просто предостави на тепсия на Саудитска Арабия ново хуманитарно партньорство и финансиране от 100 милиона паунда. Това ще изчисти репутацията на Саудитска Арабия за ролята й във войната (в Йемен – бел.ред.)и е национален срам“, заяви Осамор.\r\nМинистърът на международното развитие в кабинета на Тереза Мей заяви за договора: „Саудитският фонд има дълга история на инвестиране в успешни проекти по света. Ние споделяме най-доброто от британския опит и съвместните ни усилия ще помогнат да се създадат работни места и да получат подкрепа най-бедните хора да могат да стъпят на краката си“. Юлиян Марков", "date": "2018.03.10", "title": "The Guardian: Расте недоволството от договорите между Великобритания и Саудитска Арабия"}
{"url": "http://www.focus-news.net/news/2018/03/10/2497876/daily-express-velikobritaniya-zaplashva-vladimir-putin-s-kibervoyna-ako-ruskite-hakeri-prodalzhat-s-atakite-si.html", "text": "Великобритания заплашва Владимир Путин с кибервойна, ако руските хакери продължат с атаките си, пише британският вестник Daily Express.\r\nАко продължи кибератаките по болници, по електропреносната мрежа или по отбранителните системи Владимир Путин ще се изправи пред глобална кибервойна са заявили министрите, като повече няма да се толерират организираните от Кремъл кибератаки.\r\nИзползвайки тактика като по време на Студената война, Русия може да бъде поразена от унищожителни контра кибератаки от западните страни.\r\nПредупреждението идва в отговор на съмненията, че Кремъл използва така наречената „тъмна мрежа“ за да наема хакери, които да работят за него.\r\nПо думите на експерт „е напълно възможно Кремъл да използва най-дълбоките, най-тъмните части от интернет, за да наема хакери, които да увреждат нашите организации“.\r\nТази седмица генерал Крис Девърел, ръководител на Общото военно командване казва: „Това, което те искат е да крадат, внедряват, манипулират, деформират и унищожават нашата информация“. Юлиян Марков", "date": "2018.03.10", "title": "Daily Express: Великобритания заплашва Владимир Путин с кибервойна, ако руските хакери продължат с атаките си"}
{"url": "http://www.focus-news.net/news/2018/03/10/2498076/the-hill-hora-ot-razlichni-obshtnosti-no-s-rusko-grazhdanstvo-mozhe-da-sa-otgovorni-za-eventualnata-namesa-na-prezidentskite-izbori-v-sasht-smyata-vladimir-putin.html", "text": "Руският президент Владимир Путин предположи в рамките на ново интервю, че хора от различна етническа принадлежност, но с руско гражданство, може да са стоящите зад евентуалната  намеса на президентските избори в САЩ от 2016 г., пише The Hill. \r\nПред телевизия NBC, държавният глава заяви, че САЩ отказват да работят в сектора на киберсигурността с Русия и вместо това „хвърлят 13 руснаци на медиите“. \r\n„Може би не са дори руснаци, а украинци, татари или евреи, но с руско гражданство, това трябва да бъде проверено“, посъветва Путин. „Може би има двойно гражданство или зелена карта, може американци да са им платили за това“, смята още президентът. \r\nИзказването му предизвика реакция, като израелският народен представител Ксения Светлова призова Израел да осъди „острия“ коментар на Путин. „Ако Израел не защити еврейски народ, никой няма да го направи“, подчерта тя. \r\nИ все пак, отбелязва изданието, руският президент заяви, че „не ме интересува“ дали руснаци са повлияли на изборите от 2016 г. „И какво ако са руснаци? Има 146 милиона руснаци, какво от това? Не ме интересува“, подчерта Путин. \r\nИзданието припомня, че през февруари водещият делото за евентуална руска намеса на американските президентски избори от 2016 г. Робър Мюлер повдигна обвинения срещу 13 руснаци във връзка с разследването. : Цанко Цолов", "date": "2018.03.10", "title": "The Hill: Хора от различни общности, но с руско гражданство може да са отговорни за евентуалната намеса на президентските избори в САЩ, смята Владимир Путин"}
{"url": "http://www.focus-news.net/news/2018/03/10/2497872/reuters-sasht-dopusnaha-izklyuchvane-i-na-drugi-darzhavi-ot-vavedenite-vnosni-mita.html", "text": "След като американският президент Доналд Тръмп въведе 30-дневна отсрочка при въвеждането на вносните мита върху стоманата и алуминия за Канада и Мексико, той допусна изключване и на други държави от действието на този закон. Тази вратичка накара основни търговски партньори на САЩ да поискат да бъдат изключени от закона, предава  Reuters.\r\nКитай заплаши с ответни мерки като въвеждане на вносни мита върху американските въглища. Възстановяването на въгледобивния отрасъл бе едно от основните обещания в кандидат-президентската кампания на Тръмп.\r\nЕвропейския съюз заяви, че „ние сме партньори, а не заплаха за националната сигурност на САЩ. Бразилия, която е вторият след Канада вносител на стомана в САЩ иска също да бъде изключена от закона, подобна заявка направи и Аржентина.\r\nЯпония, която е основен търговски и военен  съюзник в Азия изрази същите претенции. Южна Корея, която е стратегически съюзник на САЩ и трета по обема на вноса на стомана в САЩ призова за спокойствие. „Ние трябва да избегнем търговска война и свръх протекционизъм, които ще навредят на целия свят“, заявяват те. Юлиян Марков", "date": "2018.03.10", "title": "Reuters: САЩ  допуснаха изключване и на други държави от въведените вносни мита"}
{"url": "http://www.focus-news.net/news/2018/03/10/2497878/balgariya-e-dobar-primer-v-usvoyavaneto-na-evropeyski-sredstva-v-zemedelieto-sochi-posledniyat-doklad-na-evropeyskata-smetna-palata-obzor.html", "text": "В Сметната палата беше представен последният доклад на Европейската сметна палата (ЕСП) за изпълнението на европейския бюджет за 2016 година. Докладът показва устойчив напредък в управлението на европейските финанси. Има траен спад в процента грешки при плащанията, като около половината от проверените разходи за 2016 година са с нива на грешки под 2% праг на същественост. Председателят на ЕСП Клаус-Хайнер Лене посочи, че кохезионната политика на ЕС вече се използва, не само за подпомагане на държавите, а и за постигане на целите в програмата до 2020 година. Според него новата европейска финансова рамка трябва да гарантира по-добра достъпност, а финансирането да стане по-прозрачно. „Трябва да се фокусираме върху изпълнението, не е достатъчно да се задоволим с изхарчването на средствата“, коментира Клаус-Хайнер Лене. По думите му на европейския бюджет му липсва гъвкавост, която е необходима, за да се решават проблемите от самия бюджет, а не да се търсят други източници. Председателят на ЕСП обясни, че 11 са случаите на съмнение за корупция или измама в европейските държави за 2016 година, но уточни, че не може да каже дали сред тях има български. Илиана Иванова, която е член на ЕСП, изтъкна, че България следва общата европейска тенденция за подобряване на финансовото управление на европейските средства. Страната ни е добър пример в усвояването на европейски средства в земеделието, като не са открити никакви грешки във всички проверени транзакции. „Друг важен елемент, в който можем да откроим България като добър пример, е усвояването на средствата, свързани с финансовите инструменти“, посочи тя. Тези средства за България са 96%, при 75% средно за ЕС. Председателят на Сметната палата Цветан Цветков изтъкна, че българската институция ефективно си сътрудничи с ЕСП чрез съвместни одити и дискусии по актуални теми от национално и европейско значение. Българската сметна палата заедно с ЕСП и Върховните одитни институции на още 17 европейски държави извършват одит за чистотата на въздуха. През май предстои пресконференция на одитните институции на страните от ЕС и от Западните Балкани.\r\nБиляна ИВАНОВА", "date": "2018.03.10", "title": "България е добър пример в усвояването на европейски средства в земеделието, сочи последният доклад на Европейската сметна палата (ОБЗОР)"}
{"url": "http://www.focus-news.net/news/2018/03/10/2497873/reuters-natsionalnata-asotsiatsiya-na-pritezhatelite-na-ognestrelni-orazhiya-v-sasht-podava-isk-sreshtu-prietiya-vav-florida-zakon.html", "text": "Националната асоциация на притежателите на огнестрелни оръжия в САЩ подава иск срещу приетия във Флорида закон, предава  Reuters.\r\nАсоциацията е подала федерален иск срещу приетия от щата Флорида закон, увеличаващ минималната възраст за закупуване на оръжие от 18 на 21 години и въвеждащ тридневен  срок на изчакване и обстойна проверка на психическата годност на желаещите да закупят огнестрелно оръжие. От Асоциацията твърдят, че този закон нарушава американската конституция. Юлиян Марков", "date": "2018.03.10", "title": "Reuters: Националната асоциация на притежателите на огнестрелни оръжия в САЩ подава иск срещу приетия във Флорида закон"}
{"url": "http://www.focus-news.net/news/2018/03/10/2497870/reuters-gubernatorat-na-florida-podpisa-promenite-v-zakona-za-pritezhavane-na-orazhie.html", "text": "Губернаторът на Флорида подписа  промените в закона за притежаване на оръжие, предава  Reuters.\r\nГубернаторът Рик Скот, който е твърд поддръжник на Националната асоциация на притежателите на огнестрелно оръжие, е подписал закона, който увеличава от 18 на 21 години минималната възраст за закупуване на огнестрелно оръжие и налага строги проверки на психическата годност на желаещите да закупят оръжие.\r\nСъщият закон въвежда и възможност за обучване и въоръжаване на преподаватели, които  да могат в краен случай да предотвратят или да спрат стрелба в училище.\r\nЗаконът бе приет от доминираното от републиканци Щатско събрание,  в отговор на започналата кампания против лекия режим за придобиване и притежаване на огнестрелни оръжия, въпреки лобирането на Националната асоциация на притежателите на огнестрелно оръжие.  Юлиян Марков", "date": "2018.03.10", "title": "Reuters: Губернаторът на Флорида подписа  промените в закона за притежаване на оръжие"}
{"url": "http://www.focus-news.net/news/2018/03/10/2497882/obedineni-patrioti-ostavat-stabilna-koalitsiya-vapreki-otkaza-na-vitsepremiera-valeri-simeonov-da-se-izvini-na-ruskiya-patriarh-kiril-obzor.html", "text": "Вицепремиерът и лидер на НФСБ Валери Симеонов участва във възпоменателната церемония на Гара Буново, където преди 33 години при терористичен атентат загиват 7 души, а 9 са тежко ранени. Там Валери Симеонов заяви, че няма да се извини за изказванията си по адрес на руския патриарх Кирил. По-рано тази седмица вицепремиерът посочи: „Този човек не е слязъл от небесата, от Рая, не е пратеник на Бог. Известен е като цигареният митрополит на Русия. Този хитрец е внесъл безакцизни цигари за 14 млрд. долара, за 4 млрд. долара вино за нуждите на църквата, има частен самолет, часовникът му е 30 хил. И този същият да има наглостта да раздава правосъдие пред българския президент\". Валери Симеонов каза още, че руският патриарх Кирил е „агент Михайлов, от съветското КГБ“ и „второразрядно съветско ченге“. Коментарът на Симеонов идва след посещението на руския патриарх Кирил по повод националния празник 3 март и отбелязването на 140 години от Освобождението на България от турско робство. Руските медии отделиха огромно внимание на посещението на руския патриарх в България. Те акцентираха върху разочарованието на патриарха от начина, по който се интерпретира ролята на страната в освобождението на българския народ. Патриархът присъства на честванията на връх Шипка, срещна се с държавния глава Румен Радев и премиера Бойко Борисов. Заедно с българския патриарх Неофит той отслужи и съвместна литургия в катедралния храм „Св. Александър Невски“. На срещата с премиера патриарх Кирил подчерта, че в Руско-турската освободителна война Русия е била водена от разбирането, че българите са братски, православен народ, а не от политически цели. А на „Дондуков“ 2 той призова паметта за героичната борба на руси и българи за освобождението на православна България да се съхранява, независимо от политическата конюнктура. На Гара Буново вицепремиерът Симеонов изтъкна, че когато човек казва истината, няма за какво да се извинява. „Думите ми са били изключително точни, премерени. Даже съм спестил доста факти около личността на Владимир Гундяев, както е името на патриарх Кирил“, заяви той. По думите на Симеонов управляваща коалиция може да има и без него, защото незаменими хора няма. \r\nВъпросът дали Валери Симеонов ще се извини на руския патриарх Кирил беше основен в кулоарите на Народното събрание. След като стана ясно, че вицепремиерът няма да се извини, лидерът на „Атака“ и председател на ПГ на „Обединени патриоти“ Волен Сидеров коментира: „Отказът му да се извини за нападките си срещу патриарх Кирил си е негов грях“. Той посочи, че коалицията може без всеки, не само без Валери Симеонов. Вицепремиерът и лидер на ВМРО Красимир Каракачанов изтъкна, че коалицията не е в риск след отказа на Симеонов да се извини на руския патриарх, а това дали да го направи или не е лично негово решение. Той поясни, че не приема външни фактори да квалифицират институциите ни, но в случая едно е да ги защитиш, а друго да нападаш руския патриарх.\r\nБиляна ИВАНОВА", "date": "2018.03.10", "title": "„Обединени патриоти“ остават стабилна коалиция въпреки отказа на вицепремиера Валери Симеонов да се извини на руския патриарх Кирил (ОБЗОР)"}
{"url": "http://www.focus-news.net/news/2018/03/10/2497875/the-independent-dokato-svetat-gleda-kam-iztochna-guta-v-afrin-izbivat-tsivilni.html", "text": "Докато светът гледа към Източна Гута, в Африн избиват цивилни, пише британският вестник The Independent.\r\nИма многобройни снимки и видеоматериали от Африн, направени от кюрдите и показващи как турските сили бомбардират къщи и обезобразените тела на деца, убити от експлозиите.\r\nАко тези снимки идваха от Източна Гута, щяха да попаднат в новините и по първите страници на вестниците, посланикът на САЩ в ООН щеше да държи тези снимки в ръцете си, но защото тези снимки идват от Африн – в същата държава само на 200 мили от столицата, те са почти игнорирани от водещите медии и чуждестранните политици, пише вестникът.\r\nАфрин е в началото на трагедия като тази в Източна Гута или по-лоша от нея или от тази Алепо през 2016 година. През последната седмица обсадата на най-гъсто населените райони на Африн се затегна и броят на убитите  нарасна на 220 души, а ранените достигат 600 души. Никой не знае колко души се намират в Африн. Според ООН са 323 хиляди, а кюрдските лидери говорят за един милион. Районът на Африн е три пъти по-голям от Източна Гута.\r\nКюрдите се опасяват, че могат да станат жертва на етническо прочистване. Макар Африн да е бил традиционно кюрдски район, президентът на Турция Реджеп Таийп Ердоган след като започва инвазията заявява, че 55 процента Африн е арабски и 35 процента кюрдски, като добавя, че целта на операцията е „да върне Африн на законните му притежатели“. Юлиян Марков", "date": "2018.03.10", "title": "The Independent:  Докато светът гледа към Източна Гута, в Африн избиват цивилни"}
{"url": "http://www.focus-news.net/news/2018/03/10/2497883/afp-vladimir-putin-ne-bi-mogal-da-se-trevozhi-po-malko-za-namesata-v-amerikanskite-izbori-prez-2016-godina.html", "text": "Президентът на Руската федерация Владимир Путин „не би могъл да се тревожи по-малко“ за намесата в американските избори през 2016 година. Това той е заявил в интевю, публикувано в петък.\r\n„Защо сте решили, че руските власти, включително аз, сме разрешавали на някого да върши подобно нещо?“, заявява Путин пред американския телевизионен канал  NBC, цитиран от AFP.\r\n„Какво като са руснаци?“, пита руският президент и продължава; „Има 146 милиона руснаци, какво от това? Не бих могъл да се тревожа по-малко…Те не представляват интересите на руската държава“\r\nАгенцията напомня, че специалният прокурор Робърт Мюлер посочи 13 руски граждани и три руски компании за подкрепа в полза на кампанията на Доналд Тръмп. \r\nРуският президент заявява, че не вижда доказателства тази намеса да нарушава законите на САЩ.  Юлиян Марков", "date": "2018.03.10", "title": "AFP: Владимир Путин „не би могъл да се тревожи по-малко“ за намесата в американските избори през 2016 година"}
{"url": "http://www.focus-news.net/news/2018/03/10/2497884/pregled-na-osnovnite-temi-v-britanskiya-pechat-agentsiya-fokus.html", "text": "Расте недоволството от договорите между Великобритания и Саудитска Арабия, пише британският вестник The Guardian.\r\nПротиворечивата сделка между Обединеното кралство и Саудитска Арабия за осигуряване на 100 милиона паунда помощ за бедните страни е наречена от някои „национален срам“.\r\nСтава дума за осигуряване на средства за съвместни проекти между двете монархии. Договорът е подписан по време на визитата на саудитския престолонаследник Мохамед бин Салман. Недоволството на опозицията е предизвикано от ролята на Саудитска Арабия в гражданската война в Йемен. Правителството на премиера Тереза Мей определя договора като „ново дълготрайно партньорство“, което ще подобри условита на живот в накои от най-бедните страни в света.\r\nМинистърът в сянка от опозицията, отговарящ за международното развитие Кейт Осамор определи споразумението като „подигравка“ с репутацията на Великобритания като световен лидер в предоставянето на хуманитарна помощ .\r\n„Живота на повече от 22милона души в Йемен зависи от непрекъснатия и пълен достъп до помощи, храна и гориво. Вместо това тя (Тереза Мей – бел.ред.), без да получи съгласие (за прекратяването на бомбардировки на цивилни – бел. ред.), просто предостави на тепсия на Саудитска Арабия ново хуманитарно партньорство и финансиране от 100 милиона паунда. Това ще изчисти репутацията на Саудитска Арабия за ролята й във войната (в Йемен – бел.ред.)и е национален срам“, заявява Осамор.\r\nМинистърът на международното развитие в кабинета на Тереза Мей казва за договора: „Саудитският фонд има дълга история на инвестиране  в успешни проекти по света. Ние споделяме най-доброто от британския опит и съвместните ни усилия ще помогнат да се създадат работни места и да получат подкрепа най-бедните хора да могат да стъпят на краката си“.\r\n***Докато светът гледа към Източна Гута, в Африн избиват цивилни, пише британският вестник The Independent.\r\nИма многобройни снимки и видеоматериали от Африн, направени от кюрдите и показващи как турските сили бомбардират къщи и обезобразените тела на деца, убити от експлозиите.\r\nАко тези снимки идваха от Източна Гута, щяха да попаднат в новините и по първите страници на вестниците, посланикът на САЩ в ООН щеше да държи тези снимки в ръцете си, но защото тези снимки идват от Африн – в същата държава само на 200 мили от столицата, те са почти игнорирани от водещите медии и чуждестранните политици, пише вестникът.\r\nАфрин е в началото на трагедия като тази в Източна Гута или по-лоша от нея или от тази Алепо през 2016 година. През последната седмица обсадата на най-гъсто населените райони на Африн се затегна и броят на убитите  нарасна на 220 души, а ранените достигат 600 души. Никой не знае колко души се намират в Африн. Според ООН са 323 хиляди, а кюрдските лидери говорят за един милион. Районът на Африн е три пъти по-голям от Източна Гута.\r\nКюрдите се опасяват, че могат да станат жертва на етническо прочистване. Макар Африн да е бил традиционно кюрдски район, президентът на Турция Реджеп Таийп Ердоган след като започва инвазията заявява, че 55 процента Африн е арабски и 35 процента кюрдски, като добавя, че целта на операцията е „да върне Африн на законните му притежатели“.\r\n***Великобритания заплашва Владимир Путин с кибервойна, ако руските хакери продължат с атаките си, пише британският вестник Daily Express.\r\nАко продължи кибератаките по болници, по електропреносната мрежа или по отбранителните системи Владимир Путин ще се изправи пред глобална кибервойна са заявили министрите, като повече няма да се толерират организираните от Кремъл кибератаки.\r\nИзползвайки тактика като по време на Студената война, Русия може да бъде поразена от унищожителни контра кибератаки от западните страни.\r\nПредупреждението идва в отговор на съмненията, че Кремъл използва така наречената „тъмна мрежа“ за да наема хакери, които да работят за него.\r\nПо думите на експерт „е напълно възможно Кремъл да използва най-дълбоките, най-тъмните части от интернет, за да наема хакери, които да увреждат нашите организации“.\r\nТази седмица генерал Крис Девърел, ръководител на Общото военно командване казва: „Това, което те искат е да крадат, внедряват, манипулират, деформират и унищожават нашата информация“.\r\n***Наложените от Доналд Тръмп мита могат да бъдат много лоша новина за британската икономика  Huffington post.\r\nЕфектът от наложените от САЩ мита може да разрушителен за британската стоманена индустрия и да се насложи върху възможните негативни ефекти от Брекзит. Мярката, с която Доналд Тръмп цели защита на националната сигурност на САЩ и осигуряване на работни места за американците може отключи пълномащабна търговска война с Европейския съюз.\r\nТова може да има значителен ефект върху Великобритания, която се готви да сключи „взаимоизгодно“ търговско споразумение с ЕС.\r\nВ петък премиерът Тереза Мей обяви, че заедно с Европейския съюз ще работят за да изключване на европейските страни от действието на митата, защото  ЕС е съюзник на САЩ.\r\nМинистърът на международната търговия Лиъм Фокс напомня, че британска стомана е използвана за направа на американско военно оборудване.", "date": "2018.03.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/10/2497885/enp-i-gerb-se-obediniha-okolo-borbata-s-populizma-obzor.html", "text": "Европейската народна партия (ЕНП) и ГЕРБ се обединиха около борбата с популизма, който определиха като предизвикателство. Това стана ясно по време на форум, организиран от ЕНП в София под мотото „Европа започва във вашето село/град/регион“ с който ЕНП стартира подготовката за евроизборите. ЕНП оцени високо работата на правителството на премиера Бойко Борисов и парламентарното мнозинство около ГЕРБ в Народното събрание. Двете формации се обединиха около извода, че кохезионната политика е от изключителна важност както за региона, така и за целия ЕС. \r\nПредседателят на ЕНП Жозеф Дол подчерта, че Бойко Борисов се справя прекрасно с председателството на Съвета на ЕС. Според него е нужно ЕНП да изпълняват обещаното на гражданите, за да спечелят европейските избори през 2019 г. „Да им предложим нещо, което ги защитава. Популистите насърчавоат омразата. Трябва да помогнем на хората да преодолеят страховете си и да предлагаме решения, които са реалистични и справедливи. Имаме дълга да бъдем основната политическа партия, начело на водещите европейски институции. Имаме голяма мощ, но тя предполага и големи отговорности. Успяхме да преминем през финансовата криза чрез чувство за солидарност и отговорност“, допълни той и подчерта, че трябва да говорят ясно и да казват на хората, че е нужно да гласуват, за да има повече шансове за ЕНП, а не да бъдат подлъгвани от посланията на популистите. Според него голяма част от гражданите вече имат повече доверие в европейските, отколкото в националните институции. Той бе категоричен, че не бива да оставят Европейския парламент в ръцете на популистите, а да се защитят от всичко, което заплашва ценностите им. По думите му предизвикателствата са свързани и с бежанците. \r\nОт своя страна българският премиер Бойко Борисов заяви, че е много е трудно да говори след шефа (бел. ред. Жозеф Дол), но подчерта, че няма спор за никой в Европа, включително и за тези, които най-силно „хейтят“ Европа, че това е най-доброто място за живот. Според него не е случайно, че миграционният поток е към Европа, защото това е най-доброто място за живеене, с най-добрата инфраструктура, иновация, екология, дори абсурдни социални системи. По думите му всичко най-добро е направено в Европа и няма никакъв спор за това. „Аз съм живял и по времето на Съветския съюз, каква радост беше, когато отидем на запад да видим свят. Това беше нещо нечувано. Аз покрай спорта имах възможност да видя. Разликите бяха колосални. Сега отиваш в Братислава, Прага, Будапеща и между Виена няма разлика – само за 10-15 години“, коментира Бойко Борисов. Той призова за внимание към това повече националисти и популисти „да не излязат отстрани“ и уточни, че социалистите са системна партия и с тях може да се говори. Във връзка с миграцията, премиерът подчерта, че хората ще се успокоят само тогава, когато се минава през КПП-та и се проверява всеки един, който идва в Европа. По думите му България на 100% е решила проблема с мигрантите, но на страната ни проблемът ѝ е откъм Шенген. За кохезионната политика и многогодишната финансова рамка след „Брекзит“ Борисов коментира, че България ще предложи да се повиши вноската на всички членки на ЕС \"по квотата каквато е в момента на база брутен вътрешен продукт\". Според него изграждането на транспортните коридори през Балканите трябва да стане политическо решение на ЕС, защото в противен случай регионът се обрича на обезлюдяване. По думите му без европейска перспектива, Балканите могат да станат и \"черна дупка\", която да генерира несигурност, нестабилност и тероризъм. \r\nПредседателят на групата на ЕНП в Комитета на регионите Михаел Шнайдер подчерта, че е важно да бъде обновен начинът на правене на политика, като се постави акцент върху новите дигитални инструменти. Той бе категоричен, че е важно да се върне доверието на хората върху европейския проект, особено преди предстоящите европейски избори през 2019 г. \r\nЗам.-председателят на ГЕРБ и председател на парламентарната група на партията Цветан Цветанов подчерта, че ЕНП е доказала, че може да решава проблемите на Европа и да бъде близко до хората.\r\nMинистърът на българското председателство на Съвета на ЕС 2018 Лиляна Павлова подчерта, че бъдещето на Европа минава през стабилността и мира на Западните Балкани. Според нея решението за излизането на Великобритания от ЕС може би е разтресло ЕС в началото, но в това трябва да се намери и нещо ценно. „Осъзнахме какво значение има Европа за всички нас. Това ще ни обедини и сплоти повече от всякога“, добави тя. \r\nБългарският еврокомисар с ресор дигитализация Мария Габриел заяви, че започва инициатива от тази година, чиято цел е да бъде осигурен безплатен безжичен интернет, покриващ около 6000-8000 общини в ЕС. По думите ѝ цифровизацията е част от всекидневието ни и затова Европа заедно с регионите прави така, че част от процесите да се ускорят. \r\nКметът на София и зам.-председател на ГЕРБ Йорданка Фандъкова подчерта, че предизборната кампания не започва и не приключва, тъй като са в кампания всеки ден от момента, когато хората им дадат доверие. Според нея столицата ни е един от най-добрите примери как се използват средствата на ЕК и как те стигат до всеки един човек. \r\nЗам.-председателят на ЕНП Рафал Чарковски подчерта, че популизмът е отрова, която трови Европа на всички равнища. Според него ЕС се сблъсква с проблеми и има кризи, но една от най-важните е тази, свързана с популизма. \r\nПредседателят на Национално-либералната партия на Румъния – Людвик Орбан посочи, че завижда на България, че председателстват ЕС точно в момента, но я поздравява за добрата организация. Според него заплахата от популизма за тях не е нещо значително. „У нас няма мощни популистки партии, има лозунги, които се възприемат от социалистите, които са водещи. Има среди, където се отправят токсични послания, които се възприемат от обществото. Издигат се различни лозунги за суверенитет, които са в разрез с ценностите на ЕС“, допълни той. \r\nПредседателят на ЕНП – жени и президент на института „Робърт Шуман“ Дорис Пак изказа възмущението си, че в България социалистите са гласували против Истанбулската конвенция и попита как е възможно това. „Представяте ли си опозицията е съставена от социалисти, но те са против Истанбулската конвенция. Вчера се срещнах с един социалист, бивш премиер, и го попитах как е възможно и той каза, че такова е настроението в страната и искат да свалят правителството на Борисов“, коментира Пак. По думите ѝ без жени няма държава. \r\nПреди началото на форума президентът на Европейската народна партия (ЕНП) Жозеф Дол се срещна с кметовете и председателите на Общински съвети от цялата страна, избрани с листата на ГЕРБ. Дол бе категоричен, че България трябва да е горда с председателството на Съвета на ЕС. „От вчера съм в България и усетих, че социалистите са много завистливи за всичко, което ГЕРБ прави тук. Според мен българските социалисти не съществуват откакто България пое Председателството, защото Бойко е най-успешният шеф в Европа. Единственият начин да се покажат е да говорят за Бойко и какво прави Бойко”, коментира Дол. \r\nТова негово изказване накара лидерът на БСП Корнелия Нинова да реагира през социалната мрежа „Фейсбук“ като му отговори, че то е абсолютно неприемливо, защото разделя обществото и показва незачитане на близо един милион българи, подкрепили \"БСП за България\" на последните парламентарни избори. Тя бе категорична, че не завиждат на ГЕРБ, че страната ни е най-бедната и най-корумпираната в Европа, под вещото ръководство, вече осем години, на приятеля на Дол – Бойко Борисов. „Тревожим се от тези факти. И искаме тази оценка, дадена от ваши авторитетни източници, да се промени, както и да се промени стандартът на живот на нашите сънародници. Приемаме като тъжна шега думите Ви, че българските села се развиват непрекъснато. Отдаваме ги на това, че Вие не сте виждали българско село. Радваме се, че българският министър-председател е \"най-успешният шеф в Европа\" и вече е задминал г-жа Меркел и Г-н Макрон, но се питаме защо лидери от Вашето политическо семейство не го оценяват подобаващо и не ни желаят в Шенген и Еврозоната заради корупцията в управлението на този \"успешен\" премиер“, заяви Нинова и добави, че от БСП не са чули и оценката на Дол за това, че ГЕРБ са оттеглили Истанбулската конвенция, на която толкова държи. Нинова попита дали това не е станало и под натиска на българските социалисти, които според него не съществуват, заедно със 70% от българите. „Мълчите и за грандиозния международен скандал, в който ни забърка Вашият приятел Бойко с криминалната продажба на ЧЕЗ, навръх председателството. Не се ли притеснявате и че парите на европейските данъкоплатци потънаха в преградното съоръжение на външната граница на Европа, което се разследва от българската прокуратура“, пише още Нинова. \r\nЛюба АЛЕКСИЕВА", "date": "2018.03.10", "title": "ЕНП и ГЕРБ се обединиха около борбата с популизма (ОБЗОР)"}
{"url": "http://www.focus-news.net/news/2018/03/10/2497886/pregled-na-mezhdunarodnite-novini-do-6-chasa-agentsiya-fokus.html", "text": "Великобритания ангажира военните в разследването на атаката срещу Сергей Скрипал и дъщеря му.\r\nОт отбранителното министерство заявяват, че 180 военни са изпратени в иначе тихия град Салисбъри, където стана инцидента с бившия руски шпионин и дъщеря му. От тях се очаква първоначално да преместят „определен брой автомобили и предмети“ от местопрестъплението.\r\n„Обществеността да бъде спокойна…Военното присъствие ще остане докато е необходимо по време на разследването“, съобщават от полицията.\r\nСтава ясно, че ще бъдат изследвани тленните останки на покойните син и съпруга на Скрипал. Припомня се, че синът му почина миналата година от чернодробни проблеми по тогавашна информация, съпругата му умира от рак през 2012 година.\r\n***Кипърските турци заявяват, че и те ще започнат собствени проучвания за газ, ако гръцката страна не се оттегли.\r\nВъншният министър на кипърските турци Кудрет Озерсай заявява това в отговор на започналите гръцки проучвания за газ в териториалните води. Според Озерсай „или тези проучвания ще се извършват съвместно с турската страна, или гърците (официалното правителство на Кипър) ще спрат, или и ние ще правим същото нещо – ще изследваме и ще пробиваме“.\r\nМиналия месец италианската компания „Ени“ се отказа от проучване след присъствието в района на турски военни кораби.  По-късно тази година се очаква проучвания да започне компанията „Ексон Мобайл“.\r\nТурската страна се опитва да попречи на едностранните проучвания от страна на кипърските гърци, но кипърското правителство няма намерение да се отказва, а от Брюксел предупреждават Турция да избягва заплахите и да се въздържа от действия, които могат да навредят на отношенията и с Европейския съюз.\r\n***Американският президент ще пътува до Перу за срещата на Северна и Южна Америка.\r\nРешението на Белия дом, което е официално потвърдено за агенцията слага край на спекулациите дали Доналд Тръмп ще присъства на тази среща, която ще се проведе в Лима на 13 и 14 април тази година.\r\nСлед проведен телефонен разговор между Тръмп и аржентинския президент Маурисио Макри, президентът на САЩ е „подчертал необходимостта страните от района да възстановят демокрацията за великия народ на Венецуела“.\r\nОбещанието на Тръмп да построи стена между САЩ и Мексико, както и въведените импортни мита на стоманата и алуминия, които могат да засегнат сериозно Аржентина и Бразилия, се очаква да предизвикат по-хладно посрещане на американския президент, както и улични протести.\r\n***Стрелец е взел трима заложници в дом за ветерани в Калифорния.\r\nЗаложническата ситуация е потвърдена от говорител на щатската служба за ветераните. Стрелец е проникнал в дом за ветерани в Янтвил, Окръг Напа в щата Калифорния.\r\n„Безопасността на нашите обитатели, служители, както и на населението е наш основен приоритет. Ние сме активирали протокола за извънредни ситуации и сътрудничим с правоохранителните органи\" е заявил говорителят.\r\nДомът за ветерани в Янтвил е най-големият в САЩ по данни на сайта на дома.\r\n***Канадски вицеадмирал е обвинен в изтичане тайни, свързани с плановете за строеж на кораби.\r\nВицеадмирал Марк Норман, на 54 години, е бил освободен от служба през януари 2017 година, когато срещу него е започнало разследване. Той е бил втори по ранг в канадската армия. \r\nОт полицията съобщават, че вицеадмиралът е обвинен в нарушаване на конфиденциалността, което е криминално престъпление.\r\n„Норман е обвинен в незаконното разкриване на правителствена информация на неоторизирани лица“ , се казва в изявлението.\r\nНеговата адвокатка заявява, че обвиненията срещу него са политически мотивирани и ще се изяснят в съда, добавяйки, че Норман „е  действал винаги в интересите на тази страна“ и той трябва да бъде „поздравяван, а не обвиняван“.\r\n„Той никога не се е повлиявал от политически или личностни пристрастия. Любовта му към родината и гарантирането на военната й мощ са били единствените му водещи принципи.\r\nТой трябва да се яви в съда на 10 април.\r\n***Губернаторът на Флорида подписа  промените в закона за притежаване на оръжие.\r\nГубернаторът Рик Скот, който е твърд поддръжник на Националната асоциация на притежателите на огнестрелно оръжие, е подписал закона, който увеличава от 18 на 21 години минималната възраст за закупуване на огнестрелно оръжие и налага строги проверки на психическата годност на желаещите да закупят оръжие.\r\nСъщият закон въвежда и възможност за обучване и въоръжаване на преподаватели, които  да могат в краен случай да предотвратят или да спрат стрелба в училище.\r\nЗаконът бе приет от доминираното от републиканци Щатско събрание,  в отговор на започналата кампания против лекия режим за придобиване и притежаване на огнестрелни оръжия, въпреки лобирането на Националната асоциация на притежателите на огнестрелно оръжие. \r\n***Националната асоциация на притежателите на огнестрелни оръжия в САЩ подава иск срещу приетия във Флорида закон.\r\nАсоциацията е подала федерален иск срещу приетия от щата Флорида закон, увеличаващ минималната възраст за закупуване на оръжие от 18 на 21 години и въвеждащ тридневен  срок на изчакване и обстойна проверка на психическата годност на желаещите да закупят огнестрелно оръжие. От Асоциацията твърдят, че този закон нарушава американската конституция.\r\n***Докато светът гледа към Източна Гута, в Африн избиват цивилни.\r\nИма многобройни снимки и видеоматериали от Африн, направени от кюрдите и показващи как турските сили бомбардират къщи и обезобразените тела на деца, убити от експлозиите.\r\nАко тези снимки идваха от Източна Гута, щяха да попаднат в новините и по първите страници на вестниците, посланикът на САЩ в ООН щеше да държи тези снимки в ръцете си, но защото тези снимки идват от Африн – в същата държава само на 200 мили от столицата, те са почти игнорирани от водещите медии и чуждестранните политици, пише вестникът.\r\nАфрин е в началото на трагедия като тази в Източна Гута или по-лоша от нея или от тази Алепо през 2016 година. През последната седмица обсадата на най-гъсто населените райони на Африн се затегна и броят на убитите  нарасна на 220 души, а ранените достигат 600 души. Никой не знае колко души се намират в Африн. Според ООН са 323 хиляди, а кюрдските лидери говорят за един милион. Районът на Африн е три пъти по-голям от Източна Гута.\r\nКюрдите се опасяват, че могат да станат жертва на етническо прочистване. Макар Африн да е бил традиционно кюрдски район, президентът на Турция Реджеп Таийп Ердоган след като започва инвазията заявява, че 55 процента Африн е арабски и 35 процента кюрдски, като добавя, че целта на операцията е „да върне Африн на законните му притежатели“.\r\n***Има нова версия за отравянето на бившия руски шпионин Сергей Скрипал и дъщеря му според британския вестник The Telegraph.\r\nСпоред британското издание двамата са изложени на отровното вещество в дома им. Сержант Ник Бейли  е пострадал след като е посетил дома на разузнаавча. Според вестника той е бил там няколко часа след като Скрипал и дъщеря му са били намерени на пейка пред търговски център.\r\n***Първата група от 13 бунтовници напускат Източна Гута невъоръжени, предава руската агенция РИА Новости.\r\nТе са се възползвали от хуманитарния коридор, осигурен след дълги преговори с офицери от Центъра за умиротворяване на враждуващите страни. За това е съобщава началника на Центъра към руското Министерство на отбраната генерал-майор Юрий Евтушенко.\r\n„Преговорния процес с участието на сирийското правителство за извеждане на други бунтовници продължава“, казва генерал-майорът.", "date": "2018.03.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/10/2497877/huffington-post-nalozhenite-ot-donald-tramp-mita-mogat-da-badat-mnogo-loshi-novini-za-britanskata-ikonomika.html", "text": "Наложените от държавния глава на САЩ Доналд Тръмп мита може да бъдат много лоша новина за британската икономика, пише Huffington post.\r\nЕфектът от наложените от САЩ мита може да разрушителен за британската стоманена индустрия и да се насложи върху възможните негативни ефекти от Брекзит. Мярката, с която Доналд Тръмп цели защита на националната сигурност на САЩ и осигуряване на работни места за американците може отключи пълномащабна търговска война с Европейския съюз.\r\nТова може да има значителен ефект върху Великобритания, която се готви да сключи „взаимоизгодно“ търговско споразумение с ЕС.\r\nВ петък премиерът Тереза Мей обяви, че заедно с Европейския съюз ще работят за да изключване на европейските страни от действието на митата, защото ЕС е съюзник на САЩ.\r\nМинистърът на международната търговия Лиъм Фокс напомни, че британска стомана е използвана за направа на американско военно оборудване. Юлиян Марков", "date": "2018.03.10", "title": "Huffington post: Наложените от Доналд Тръмп мита могат да бъдат много лоши новини за британската икономика"}
{"url": "http://www.focus-news.net/news/2018/03/10/2497888/ndtv-v-indiya-razreshavat-pasivnata-evtanaziya.html", "text": "Върховният съд на Индия решава, че хората имат право да умрат с достойнство в историческо решение, предава индийският телевизионен канал NDTV.\r\n С решението се разрешава да се изключат животоподържащите системи на терминално болни или на такива, изпаднали в нелечима кома. Върховният съд също така разрешава на хората приживе да решат да не могат да бъдат изключвани животоподържащите системи, ако те са терминално болни или не могат да изявят волята си. Пациентите, които са терминално болни имат право да откажат медицинско лечение, за да избегнат „удължаване на страданията  им“. Юлиян Марков", "date": "2018.03.10", "title": "NDTV:  В Индия разрешават пасивната евтаназия"}
{"url": "http://www.focus-news.net/news/2018/03/10/2497887/tass-spored-vladimir-putin-rusiya-ne-razpolaga-s-vazmozhnostite-na-sasht-za-ataki-v-kiberprostranstvoto.html", "text": "Според президента на Руската федерация Владимир Путин Русия не разполага с възможностите на САЩ за атаки в киберпространството, предава ТАСС\r\nВ интервю за американския канал NBC , цитирано от ТАСС, руският президент заявява:\r\n„Ние не разполагаме с такива средства, с каквито разполагате вие (американците – бел.ред.), ние нямаме глобални средства за масова информация, с които разполагате вие, ние имаме само Russia Today.\r\nВ същото време Путин говори за постоянното вмешателство във вътрешните работи на Руската федерация от страна на САЩ. „Ние им казваме на много високо ниво:“Вие постоянно се месите в нашия вътрешнополитически живот“. Вие може ли да си представите това? А те даже не отричат“, продължава руският президент.\r\n„Русия не се меси в работите на САЩ“, продължава Путин. „И нямаме такива намерения. Това е невъзможно да се направи. Преди всичко ние имаме собствени принципи, които не допускат намеса в нашите вътрешни работи, а ние не се месим в работите на другите. Това са нашите принципи“. Юлиян Марков", "date": "2018.03.10", "title": "ТАСС: Според Владимир Путин Русия не разполага с възможностите на САЩ за атаки в киберпространството"}
{"url": "http://www.focus-news.net/news/2018/03/10/2497889/reuters-trimata-zalozhnitsi-i-prestapnikat-koyto-predizvika-zalozhnicheskata-situatsiya-v-kaliforniya-sa-martvi.html", "text": "Тримата заложници и престъпникът, който предизвика заложническата ситуация в Калифорния са мъртви, предава Reuters.\r\nТри жени и въоръженият, който ги държеше като заложници в дома за ветерани в Янтвил, окръг Напа, щата Калифорния са мъртви.\r\nЩатският сенатор Бил Дод заявява пред репортери по-рано, че въоръженият мъж е член на „Път към вкъщи“ – програма за ветерани, страдащи от посттравматично стресово разстройство, а заложничките са били служителки в дома. Юлиян Марков", "date": "2018.03.10", "title": "Reuters: Тримата заложници и престъпникът, който предизвика заложническата ситуация в Калифорния са мъртви"}
{"url": "http://www.focus-news.net/news/2018/03/10/2497890/aktualna-patna-obstanovka.html", "text": "Температурите са в интервала от -3° до 8°. Времето над страната е ясно. Слаб вятър има в областите Видин, Пазарджик и Смолян. Пътните настилки са предимно сухи, а по усойните и планински райони – мокри, на места частично заледени и обработени. Това съобщиха от пресцентъра на Агенция „Пътна инфраструктура“. Намалена видимост поради мъгла: \r\n- до 50 м има в района на Телиш и Любеново /обл. Плевен/;\r\n- до 100 м има в района на Българене /обл. Плевен/;\r\n- до 150 м има в района на гр. Плевен.\r\nІІ. Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 04.04.2018 г. движението по АМ „Люлин“ в посока София е ограничено за всички автомобили поради изтичане на кална маса и опасност от срутване на скална. Ограничението е от втори тунел „Люлин“ до първи тунел „Мало Бучино“ където движението на всички автомобили се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nІІI. Въведени ограничения по основните пътни направления:\r\n1. Проходи:\r\n- „Върбишки“ - целогодишно е затворен за всички МПС; \r\n- „Златишки“ - целогодишно е затворен за всички МПС;\r\n- „Троянски“ - забранен за всички МПС;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - целогодишно е забранен за МПС над 10 т;\r\n- „Дюлински“ - целогодишно е забранен МПС над 3,5 т;\r\n- „Пампорово“ - целогодишно е забранен за МПС над 3,5 т; \r\n- „Петрохан“ - забранен за МПС над 12 т; \r\n- „Твърдишки“ - целогодишно е забранен за МПС над 10 т;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. \r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно до 30.09.2018 г.; до 16.03.2018  г. в участъка София – Ботевград при Бебреш се осъществява с повишено внимание поради свлачище на км 202+650 в посока Ботевград. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\nДвижение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 13.03.2018 г.\r\nОбласт Бургас: Движението е в една лента в участъка Карнобат – Айтос поради ремонтни дейности на асфалтовата настилка до 10.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІ-15: Движението по път ІІ-15 Мизия – Оряхово от км 62+700 до км 75+200 до 12.03.2018 г. се осъществява с повишено внимание поради активизирало се свлачища. Участъкьт е сигнализиран с пътни знаци. Срок \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: до 12.03.2018 г. движението по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500 се осъществява в едната лента, поради срутване на земни маси. \r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Фатово – Рудозем – Средногорци и обратно до 10.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 17:00 ч на 10.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.10", "title": "Актуална пътна обстановка"}
{"url": "http://www.focus-news.net/news/2018/03/10/2497881/afp-sasht-obmislyat-da-izklyuchat-i-avstraliya-ot-nalaganeto-na-vnosni-mita-varhu-stomanata-i-aluminiya.html", "text": "САЩ обмислят да изключат и Австралия от налагането на вносни мита върху стоманата и алуминия, предава AFP.\r\nСлед проведен телефонен разговор между президента на САЩ Доналд Тръмп и австралийския премиер Малкълм Търнбул, президентът е заявил, че „австралийският лидер е решен на честни и реципрочни военни и търговски отношения“.\r\n„Работим много бързо по споразумение за сигурността, така че няма да е необходимо да се налагат мита върху стоманата или алуминия на нашия съюзник, великата австралийска нация“, добавя Тръмп.\r\nАвстралийският премиер също е казал пред журналисти, че мита няма да се налагат и сега предстои да се изготвят съответните документи. Вносът от Австралия на алуминий и стомана е много малка част от общия внос на тези продукти в САЩ. Юлиян Марков", "date": "2018.03.10", "title": "AFP: САЩ обмислят да изключат и Австралия от налагането на вносни мита върху стоманата и алуминия"}
{"url": "http://www.focus-news.net/news/2018/03/10/2497891/predstoyashti-sabitiya-v-stranata-za-10-mart-agentsiya-fokus.html", "text": "***\r\nОт 9.00 часа в Министерски съвет ще се проведе извънредно заседание, свикано от министър-председателя Бойко Борисов. Ще бъдат обсъдени мерки за гарантиране на сигурността на населението във връзка с рисковете, създадени от препълването на язовири. \r\n***\r\nОт 09.00 часа в Конферентната зала на хотел „Силвър“, бул. „Симеоновско шосе“ 6, Българско дружество по ендокринология и Медицински факултет на Софийския университет „Св. Климент Охридски“ организират практическа конференция на тема „Йоден дефицит в България. Бременност и хипотиреоидизъм“.\r\n***\r\nОт 10.00 часа стартира първото у нас състезание за технологии в спорта – Спортни Хакатони България. Домакин на събитието е Национална Спортна Академия „Васил Левски“. Програмата  започва в Зала 1 със  Sports Tech конференция, на която ще бъдат представени най-добрите практики и иновации в спорта и технологиите, подпомагащи прогреса на спортистите и управлението. Стартът на самото състезание е от 10.30 часа в Зала 2 на Спортната академия. \r\n***\r\nОт 11.00 часа в аулата на Международното висше бизнес училище (ул. „Винсент ван Гог“ №7)  ще се проведе събитие под надслов „Възможност за всяко дете да разгърне пълния си потенциал”.\r\n***\r\nОт 11.00 часа в семеен център „Малки чудеса“ (бул. Патриарх Евтимий 66, вх. В) ще се проведе среща с д-р Анна Богданова, акушер-гинеколог и специалист по фетална медицина на тема „Ултразвукови изследвания по време на бременност“. Срещата е част от информационна кампания на Фондация „Нашите недоносени деца“, която е насочена към осигуряването на адекватна информация за бъдещи и настоящи родители. \r\n***\r\nОт 11.30 часа в Дом на киното ще се проведе разговор с участието на Роман Балаян, Юрий Мечитов, Завен Саркисян и Харутюн Хачатрян. \r\n***\r\nОт 13.00 часа Синдикатът на служителите в затворите в България организира протестен митинг шествие, което ще премине от Министерството на правосъдието, през Министерство на финансите до Министерския съвет. Протестът е под надслов „Европа и за нас“.\r\n***\r\nОт 13.00 часа във фоайето на Дома на киното ще бъде открита изложба на Сергей Параджанов. \r\n***\r\nОт 16.00 часа в парк хотел „Витоша” ще се проведе тематична среща „Психологическа подкрепа и кинезитерапия при хората с множествена склероза”, организирана от Фондация „МС общество - България”.\r\n***\r\nОт 16.30 часа в Гранд хотел София ще се проведе пресконференция на Вим Вендерс, специален гост на 22-рия София Филм Фест.\r\n***\r\nВ Sofia Event Center Спортен клуб „Бегач“ организира Еднодневният форум \"Физкултура“.\r\n***\r\nОт 19.00 часа лидерът на БСП - София Калоян Паргов, заедно с народни представители и общински съветници от групата на социалистите, ще присъства на тържествена служба в Централната софийска синагога и официално представяне на книгата „Българските евреи: жива история“. Събитието е по повод 75 години от спасяването на българските евреи и почитането паметта на 11 343 евреи, депортирани от Беломорска Тракия, Вардарска Македония и гр. Пирот - територии, администрирани през 1943 година от българските власти.\r\n***\r\nОт 09.00 часа в учителската стая на Първа езикова гимназия под патронажа на евродепутата Емил Радев ще се проведе първата по рода си симулация на работата на Европейския съвет.\r\n*** \r\nОт 10.00 часа от квартал „Асенов“ и от ВТУ „Св. св. Кирил и Методий“ ще започне традиционния поход, посветен на празника Осми март, който ТД „Трапезица“ организира.\r\n*** \r\nОт 11.00 часа в салона на НЧ „Искра“ Театър „Весел“ ще представи детски куклен спектакъл „Цветна приказка“.\r\n***\r\nЗаместник-министърът на образованието и науката Таня Михайлова  ще открие националното състезание „Най-добър техник в машиностроенето“, което ще се проведе в  ПТГ „Васил Левски“.\r\nРезултатите от съревнованието между отборите от  професионални гимназии от цялата страна ще бъдат обявени след 14.00 часа. След това зам.-министър Михайлова ще отговаря на журналистически въпроси.\r\n*** \r\nОт 10.00 часа в Спортна зала „Никола Петров“ ще се проведе Турнир по хандбал „Б” ХРГ жени, под домакинството на ХК „Раховец 2008“ - град Горна Оряховица. \r\n*** \r\nОт 12.00 часа в НЧ „Звезда 1905“ в село Правда ще се състои поздравителен концерт и изложба на плетива по повод Международния ден на жената. \r\n*** \r\nОт 15.30 часа на Стадион „Локомотив“ ще се проведе среща от Втора лига - мъже между ОФК „Локомотив” - град Горна Оряховица и ФК „Созопол” - град Созопол. \r\n***\r\nОт 16.00 часа ще започне 17-тият Международен турнир по борба свободен стил за момчета „Злати Динев Ройдев”.\r\n***\r\nОт 11.00 часа Съветът за младежка политика в Пещера организира конференция-семинар на тема „Презентационни и комуникационни умения“, която ще се проведе в галерия „проф. Веселин Стайков”. \r\n***\r\nОт 09.00 часа в Голяма зала и зала „Европа“ на Доходно здание и малка зала на ДТ „Сава Огнянов“ ще се проведе конкурсната програма на  XI Национален фолклорен конкурс за изпълнители на народна музика за деца и младежи – певци и инструменталисти „Дунавски славеи“. От 18.00 часа в Голяма зала на Доходно здание ще се състои награждаването и гала концерт на отличените с участието на Елица Тодорова.\r\n***\r\nОт 10.00 часа в спортен комплекс „Дунав“ започва седмото издание на Националния фестивал на школи и клубове за любители, изучаващи български народни танци „Русчуклийска среща“.\r\n***\r\nОт 11.00 часа в Драматичен театър „Гео Милев“ ученици от Националното училище за фолклорни изкуства „Филип Кутев“ в  Котел ще изнесат благотворителен концерт.\r\n***\r\nОт 16.30 часа в покрития общински басейн в Стара Загора ще започне Националният плувен турнир „Русалка“.\r\n***\r\nОт 10.00 часа в тутраканското село Варненци ще се проведе Национален събор „Добруджански кукери“ .  \r\n*** \r\nШумен ще бъде домакин на Третия национален конкурс „Децата на България пеят, танцуват, рисуват“. Над 700 деца и младежи от цялата страна ще се състезават в три основни раздела: Музика, Изобразително изкуство и Хореография.", "date": "2018.03.10", "title": "Предстоящи събития в страната за 10 март (Агенция „Фокус“)"}
{"url": "http://www.focus-news.net/news/2018/03/10/2497893/nimh-vremeto-shte-e-predimno-slanchevo-s-maksimalni-temperaturi-mezhdu-15-i-20.html", "text": "Днес ще е предимно слънчево, с разкъсана висока облачност. Ще духа слаб югозападен вятър. Температурите ще се повишат и максималните ще бъдат между 15° и 20°. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология към БАН. Над Черноморието ще бъде предимно слънчево. Ще духа слаб югозападен вятър. Максималните температури ще са между 15° и 18°. Температурата на морската вода е 5-6°. Вълнението на морето ще е 1-2 бала.\r\nНад планините ще е предимно слънчево. Ще духа до умерен, а по билата и силен запад-югозападен вятър. Максималната температура на височина 1200 метра ще е около 10°, на 2000 метра – около 4°.", "date": "2018.03.10", "title": "НИМХ: Времето ще е предимно слънчево, с максимални температури между 15° и 20°"}
{"url": "http://www.focus-news.net/news/2018/03/10/2498072/afp-zhertvite-v-iztochna-guta-ot-18-fevruari-nasam-veche-sa-nad-1000.html", "text": "Повече от 1000 цивилни са загинали при атаките от страна на Дамаск срещу контролирания от бунтовници регион Източна Гута от 18 февруари насам, съобщава AFP, като се позовава на данни от базираната в Лондон Сирийска обсерватория за човешки права (СОЧП). \r\nПравителствените части започнаха интензивни бомбардировки срещу Гута миналия месец, което бе последвано от наземна операция за установяване на контрол върху анклава. \r\nСпоред данни на Дамаск и СОЧП, правителствената армия е успяла да превземе град Месраба и блокира Дума, но говорител на една от опозиционните групировки отрече подобна информация. : Цанко Цолов", "date": "2018.03.10", "title": "AFP: Жертвите в Източна Гута от 18 февруари насам вече са над 1000"}
{"url": "http://www.focus-news.net/news/2018/03/10/2497892/predstoyashti-mezhdunarodni-sabitiya-za-10-martagentsiya-fokus.html", "text": "Унгарското малцинство в Румъния ще проведе демонстрация с искане на териториална автономия.\r\n*** Крайнодясната френска партия \"Национален фронт\" ще проведе конгрес.\r\n*** Президентът на Франция Еманюел Макрон ще посети Индия.\r\n*** Парламентът на Китай ще гласува изменения в правосъдната система.\r\n***", "date": "2018.03.10", "title": "Предстоящи международни събития за 10 март(Агенция „Фокус“)"}
{"url": "http://www.focus-news.net/news/2018/03/10/2497895/gd-granichna-politsiya-intenziven-e-trafikat-na-granichnite-punktove-kapitan-andreevo-lesovo-i-dunav-most-ruse-za-tovarni-avtomobili-na-izhod-ot-stranata.html", "text": "Интензивен е трафикът на граничните пунктове „Капитан Андреево“, „Лесово“ и „Дунав мост Русе“ за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. Трафикът е нормален на всички гранични пунктове със Сърбия, Македония и Гърция.", "date": "2018.03.10", "title": "ГД „Гранична полиция“: Интензивен е трафикът на граничните пунктове „Капитан Андреево“, „Лесово“ и „Дунав мост Русе“ за товарни автомобили на изход от страната"}
{"url": "http://www.focus-news.net/news/2018/03/10/2497896/tass-vladimir-putin-zayavi-che-e-gotov-na-satrudnichestvo-sas-silite-na-opozitsiyata-koito-se-stremyat-da-ukrepyat-rusiya.html", "text": "Руският президент Владимир Путин заяви, че е готов да си сътрудничи с тези сили на опозицията, които се стремят да    укрепят страната, предава ТАСС.\r\nНа въпрос  на журналист дали е склонен да „помилва“ Алексей Навални, за да може той да е конкурент на президентските избори на 18 март, Путин отговори, че е би желал „да си сътрудничи с тези хора и е готов на това“. „Опитваме се да направим Русия по-силна, конкурентоспособна и по-ефективна страна, която се опира на свои сили. Има такива хора“.\r\n„АКо човек е достоен за това, мога да го помилвам“, допълни Путин.   Виктор Турмаков", "date": "2018.03.10", "title": "ТАСС: Владимир Путин заяви, че е готов на сътрудничество със силите на опозицията, които се стремят да укрепят Русия"}
{"url": "http://www.focus-news.net/news/2018/03/10/2497879/interfaks-ima-nova-versiya-za-otravyaneto-na-sergey-skripal.html", "text": "Има нова версия за отравянето на бившия руски шпионин Сергей Скрипал и дъщеря му според британския вестник The Telegraph, цитиран от руската агенция Интерфакс.\r\nСпоред британското издание двамата са изложени на отровното вещество в дома им. Сержант Ник Бейли  е пострадал след като е посетил дома на разузнаавча. Според вестника той е бил там няколко часа след като Скрипал и дъщеря му са били намерени на пейка пред търговски център. Юлиян Марков", "date": "2018.03.10", "title": "Интерфакс: Има нова версия за отравянето на Сергей Скрипал"}
{"url": "http://www.focus-news.net/news/2018/03/10/2497897/denyat-10-mart-v-balgarskata-istoriya.html", "text": "2016 г. \r\nИзвършена е първата у нас едновременна трансплантация на черен дроб и бъбрек.2009 г. \r\nПрезидентът на Република България Георги Първанов присъжда Орден „Стара планина” първа степен на Фам Куок Бао, извънреден и пълномощен посланик на Социалистическа република Виетнам в Република България.2002 г. \r\nПриключва XIII национална конференция на СДС за председател е избрана Надежда Михайлова. Новият лидер получава подкрепата на 2374 делегата от общо 3571 гласували. Тя събира повече от 1000 гласа преднина в сравнение с другата кандидатка за поста - Екатерина Михайлова, която заема тази длъжност в месеците след оттеглянето на Иван Костов. За главен секретар на СДС, по предложение на Надежда Михайлова, е избран Иван Г. Иванов. Бившият министър-председател Иван Костов нарушава мълчанието си и защитава позициите си. Конференцията приема нов устав.1989 г. \r\nПровежда се Четвъртият конгрес на Съюза на преводачите в България. Председателят Леда Милева (на снимката) обосновава необходимостта от промени - за самостоятелност, гласност и повишаване статуса на преводачите. В изказванията се критикуват ограниченията в осъществяването на международните творчески връзки. Съюзът е създаден на 5 юни 1974 г. в София. Той участва в Националния комплекс “Художествено творчество, културна дейност и средства за масова информация”, членува в Интернационалната федерация на преводачите (ФИТ) под егидата на ЮНЕСКО.1961 г. \r\nПоставено е началото на Първият международен музикален фестивал \"Мартенски музикални дни\" в Русе. Фестивалът е основан като инициатива в рамките на българо-немското културно сътрудничество. В реализацията на фестивала от неговото създаване до днес винаги са ангажирани голям кръг от национални и международни институции като Министерството на културата, Съюза на българските композитори, БНР, БНТ, а в по-ново време и партньори като Британски съвет, Гьоте институт, Фондация Гаудеамус - Холандия, Про Хелвеция, Унгарски културен институт, Посолството на Австрия в България, Френски институт - София и др. От 2005 г. Международният фестивал “Мартенски музикални дни” е член на Европейската асоциация на фестивалите (ЕАФ).1947 г. \r\nС постановление на Министерския съвет от 7 март 1946 г. започва да се провежда парична реформа (обмяна) в НР България.1946 г. \r\nСкопският окръжен съд осъжда 9 будни българи. На смърт чрез разстрел Трайко Попов от село Ращак, Скопско. На различни срокове затвор до 20 години – Борислав и Радко Градишки , Никола Попов, Ефтим Гашев, Милка Цветанова, Бранислава Цветанова, Слободка Дилева и Ана Костова.1943 г. \r\nДен на Холокоста в Република България. Започва депортиране на 7144 евреи от Вардарска Македония. На 12 март са депортирани 161 евреи от Пиротско през Лом за Виена, а на 13 март 1943 г. започва депортиране на евреите от София. На 24 декември 1940 г. правителственото мнозинство в XXV ОНС гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт на 1 март 1941 г., тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 души в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали от членове и съмишленици на Съюза на българските национални легиони, на Всебългарския съюз \"Отец Паисий\" и др. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци като Я. Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на проф. Б. Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още 8560 евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Д. Пешев, подпредседател на Народното събрание, и др. На 17 март 1943 г. заместник-председателят на 25-ото Народно събрание Димитър Пешев пише писмо против депортирането на българските евреи, подкрепено от 42 депутати. С намесата и на обществеността българските евреи са спасени. През 2002 г. на среща на министрите на образованието на страните - членки на Съвета на Европа е взето решение от 2003 г. Международният ден в памет на Холокоста, който до 2002 г. се чества на 27 януари, да се отбелязва във всяка държава, съобразено с нейната национална история. В България е отбелязан за първи път на 10 март 2003 г. Обявен е с решение на Министерски съвет от 13 февруари 2003 г. като \"Ден на Холокоста и на пострадалите от престъпления срещу човечеството\". На този ден през 1943 г. пловдивският митрополит Кирил, по-късно български патриарх, и софийският екзарх Стефан предотвратяват депортирането към нацистките концлагери на стотици евреи от Пловдив.1928 г. \r\nФинансовият комитет на ОН разрешава на България да сключи външен заем за стабилизиране на икономиката.1924 г. \r\nЦК на ВМРО връчва официален протест на премиера проф. Александър Цанков във връзка с арестите на около 500 дейци на Илинденската организация и на македонските братства. Решението за арестите е взето от правителството на 3 март. Година по-рано, на 7 май 1923 г. МВР издава специална наредба за разпускане на всички легални македонски организации. Спрени са печатните издания и са арестувани повече от 100 души. Два дни по-късно е свалено правителството на Александър Стамболийски. ВМРО не взема пряко участие в държавния преврат на 9 юни, но отделни четници участват в залавянето и убийството на министър-председателя Ал. Стамболийски. Организацията подкрепя сговористкото правителство при потушаването на Септемврийското въстание 1923 г., но поради запазване на Нишката спогодба със Сърбохърватско-Словенското кралство и подписването на нови споразумения, отношенията между ВМРО и сговористкото правителство в края на 1923 г. се изострят. Това от своя стана води до арестите на много македонски дейци. През април 1924 г. във Виена ЦК на ВМРО се среща със съветски представители. Коминтернът поставя неприемливи условия за сътрудничество. В отсъствието на Т. Александров, обаче се стига до подписване на Майския манифест на 6 май 1924 г. Независимо, че след публикуването на манифеста Т. Александров и ген. Ал. Протогеров дават опровержение от името на ВМРО , Организацията губи доверието на българското правителство.1913 г. \r\nВ хода на Балканската война (1912-1913 г.) главното командване издава директива № 21, с която на Втора армия се заповядва да атакува Одринската крепост. На 13 март българската армия, подсилена от две сръбски дивизии, овладява крепостта. Шукри паша се предава с целия си щаб. Пленени са около 80 000 турски войници и 524 оръдия. В ръцете на балканските съюзници падат и крепостите Янина и Шкодра. При това положение османското правителство е принудено да поиска примирие. Преговорите започват в Лондон и приключват на 17 май 1913 г. с подписването на мирен договор. С този акт е сложен официално край на войната. Турция отстъпва на съюзниците всички земи на запад от линия Мидия - Енос и Егейските острови.1909 г. \r\nПриет е Закон за насърчение на местната промишленост. Привилегиите се разпростират и върху земеделските производителни кооперации. С него се покровителстват 390 предприятия с 95 000 000 лв. капитал.1908 г. \r\nВ Асеновград е основано Лозарско дружество \"Станимака\".1906 г. \r\nВестник \"Мир\" разкрива корупция при доставката на патрони за българската армия от страна на Рачо Петров (на снимката) и ген. Михаил Савов. Главен редактор на вестника е Михаил Маджаров. Той разплита аферата \"Шарл- Жан\", като изобличава министър-председателя генерал Рачо Петров (\"Шарл\"), министъра на войната генерал Михаил Савов (\"Жан\") и други високопоставени личности. Злоупотребите свързани с военните доставки са за милиони. Управляващите дават под съд за клевета вестник \"Мир\". Няколко месеца по-късно, през ноември, правителството пада от власт.1906 г. \r\nЕкзарх Йосиф I изпраща Такрир (обръщение) до Портата за възстановяване на Светия синод и на Екзархийския смесен съвет. Екзарх Йосиф I завършва френския католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. е ръкоположен за епископ и избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Стефан Стамболов и Константин Стоилов екзарх Йосиф I успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война 1912–1913 г. екзарх Йосиф I премества седалището на Българската екзархия в българската столица.1905 г. \r\nПриключва Обща стачка на печатарските работници в София, започнала на 17 януари с.г. и завършила с частичен успех.1897 г. \r\nПриет е първият Правилник за учебниците на Министерството на народното просвещение.1872 г. \r\n“Млада България” е създадена през 1969 г. като наследник на Тайния централен български комитет и на Българското общество. Възглавена е от Ив. Касабов, К. Цанков и др. Ратува за дуалистично решаване на българския въпрос по примера на Австро-Унгария. Заедно с това подпомага и някои акции на българската революционна емиграция, сред които е и втората обиколка на В. Левски из българските земи.1870 г. \r\nВ канцеларията на Великия везир е изготвен султанският ферман за възстановяване на самостоятелната българска църква.1842 г. \r\nГеорги Раковски е разпитан от специална следствена комисия в Букурещ.\r\nНа 6 февруари 1842 г. руският вицеконсул в Галац Карнеев запознава руския генерален консул в Букурещ (Я. Дашков) с тайните намерения на българите в Браила да предизвикат въстание на юг от р. Дунав. На 10 февруари 1842 г. полицията в Браила узнава, че в дома на Георги Раковски има значително количество оръжие и прави опит да го арестува. Избухва престрелка, след която намиращите се при Георги Раковски заговорници се опитват да избягат. Властите успяват да арестуват 15 души. Георги Раковски се укрива при свои приятели в Браила. На 3 март той отива доброволно при руския вицеконсул в Галац Карнеев. На следващия ден руският вицеконсул го предава на румънските власти. Първият разпит на Г. Раковски е воден лично от влашкия министър на вътрешните работи Михаил Гика. Късно вечерта Раковски е изпратен под конвой към Букурещ. На 12 юни 1842 г. Георги Раковски и още 6 души са осъдени на смърт. На следващия ден поради това, че има гръцко гражданство подава молба до гръцкото генерално консулство в Букурещ да бъде предаден на Гърция. Поради гръцкото си поданство е необходимо да бъде изпратен в Атина, където да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция – Марсилия, където той престоява година и половина. Поради липсата на средства и невъзможността да замине да учи в Париж, през 1844 г. се връща в Котел под името Георги Раковски.На тази дата са родени:1970 г. \r\nРоден е Иван Ласкин - български актьор. През 1994 г. той завършва НАТФИЗ \"Кръстьо Сарафов\", специалност \"Актьорско майсторство\" в класа на проф. Н. Люцканов. През 1995 г. е номиниран за “Аскеер” за ролята Джими Портър в \"Обърни се с гняв назад\" .Участва във филмите: “Васко да Гама от село Рупча”, \"Буре барут\" (1998 г.), \"Магьосници\" (1999 г.), \"Дунав мост\" (1999 г.), \"Хайка за вълци\" (2000 г.), \"Най-важните неща\" (2001 г.), \"Колобър\" (2001 г., тв), \"Вълци\" (2001 г., тв), \"Отвъд чертата\" (2003 г.).1964 г. \r\nРоден е Иван Минчев Габеров - български издател и историк. Автор е на: \"Въпроси\" (1990 г. , 2001 г.), \"Шезлонг за самотници\" (1992 г.), \"Хронологична енциклопедия на света\" (1994 г., съавторство), \"Съвременен тълковен речник на българския език\" (1996 г.), \"Речник на чуждите думи в български\" (1997 г.), \"Светът след Иисус\" (1999 г.), \"Български енциклопедичен речник\" (1999 г., 2001 г.), \"Учебен тълковен речник\" (2000 г.), \"Речник на чуждите думи\" (2001 г., в съавторство с Диана Стефанова). Габеров е собственик на издателствата: \"Елпис\", \"Е\" и \"GABEROFF\", специализирани в издаването на речници, енциклопедии и научна литература.1960 г. \r\nРодена е Венета Рангелова - българска естрадна изпълнителка. През 1981 г. тя завършва Естрадния отдел на БДК в класа на Г. Кордов. Работи като солистка на Естрадния оркестър към Профсъюзния дом на културата в Пловдив. В периода 1980-1984 г. е във вокалната група \"Стил\". Записва първата си песен през 1984 г. - \"Обещай ми светло минало\" (муз. Ю. Ступел). Първата си малка грамофонна плоча издава в \"Балкантон\" през 1985 г.1950 г. \r\nРодена е Федя Райкова Филкова - българска поетеса. Завършва немска филология в СУ “Св. Климент Охридски” (1972 г.). Работи като преводач в немската редакция на “София-прес”, преподавател е в Катедрата по немска филология на СУ и редактор в литературния отдел на в. “АБВ”, редактор и завеждащ отдел “Поезия и драматургия” в издателство “Народна култура” (1982-1991 г.). От 1992 г. е културен аташе в Австрия. Превежда творби от Й. Бахман, Новалис, Кр. Волф, Х. Кант и др. Редактор е на преводни книги от немски език. Съчинения: “Цветя с очите на жени” (1982 г.), “Нежен въздух” (1988 г.), “Рисунки в мрака” (1990 г.).1934 г. \r\nРоден е Атанас Косев - български композитор. През 1964 г. той завършва Теоретичния факултет на БДК. Работи като главен редактор на редакция “Музика” при БНТ (1978-1984 г.), а от 1986 г. завежда редакция в направление “Забавна музика” при БНР. Косев композира забавна музика от 60-те години. Автор е на детски песни, камерна, симфонична и филмова музика.1879 г. \r\nРоден генерал-майор Георги Вълков, инспектор на инженерните войски (1928 –1930 г.).1874 г. \r\nРоден е генерал-майор Иван Рачев Шкойнов. През 1895 г. той завършва Военното училище в София, след което постъпва в Николаевската академия на Генералния щаб в Санкт Петербург. За периода 1909-1912 г. Шкойнов служи в артилерията и преподава тактика във Военното училище. През Балканската война е началник на разузнавателна секция в щаба на Втора армия и участва в боевете за Одрин. По време на Междусъюзническата война (1913 г.) е началник щаб на 11 пехотна дивизия, а по-късно е началник на секция в щаба на армията (1913-1914 г.). По време на Първата световна война е началник щаб на 4 пехотна дивизия (1915-1916 г.), командир на 26-ти пехотен полк (1916 г.) и началник на оперативен отдел в щаба на Първа армия (1917 г.). Помощник е на директора на прехраната в Дирекцията за стопански грижи и обществена предвидливост. Шкойнов преминава в запаса в края на 1919 г. Той е председател на Съюза на запасните офицери.1869 г. \r\nВ Струга е роден Христо Матов. Христо Апостолов Матов е един от първите възпитаници на Солунска българска мъжка гимназия, а по-късно и преподавател в нея (1898-1901). Учителствува в Сяр, Скопие, София и Стара Загора. училищен инспектор в Скопската епархия (1895-1898). Деец на македоно-одринското революционно движение - член на ЦК на ВМОРО (1896-1901) и член на Задграничното представителство(1902), окръжен ръководител на революционната организация в Скопие, заточен в Подрум кале, Мала Азия(1901-1902. Доброволец е в Балканската война(1912). През Първата световна война служи в щаба на българската войска и е главен редактор на излизащия в Скопие вестник \"Родина\". Изследовател фолклорист, филолог и публицист. Родственик на Царевна Миладинова.Родителите му Апостол Матов и съпругата му Петра имали 11 деца, но до пълнолетие достигнали шестима: Димитър, Христо, Милан, Мария, Агния и Царева. Христо Матов е особено близък с брат си Милан , който е шест години по-млад от него, също виден революционен деец в Македония. През 1896 година, като директор на Солунска българска мъжка гимназия, посвещава 15 годишния тогава Тодор Александров във ВМОРО.Тезисите на Матов представляват гръбнака на македонската революционна система. Той е главен теоретик на ВМОРО и автор на общия план на Илинденско-Преображенското въстание, изработен по време на заточението му в Подрум кале. След Междусъюзническата война Христо Матов формулира и исканията на ВМРО, с които македонска делегация обикаля Европа.През 1917 година Матов издава студия, в която се казва в дванадесет отделни пункта, че възприетата от българската дипломация позиция не само по македонския въпрос, но и по българския национален въпрос като цяло е объркана и вредна за каузата на освободителното движение.Христо и Милан Матови са приятели с Пейо Яворов. Знае се, че Яворов е тършувал в квартирата на Матови за револвер, с който да се самоубие, след като братята веднъж отказват да му предоставят оръжие.Михаил Герджиков казвал за Христо Матов: \"Пише като стена - не можеш да изхвърлиш нито дума.\" Умира в София през 1922 г.1858 г. \r\nРоден е генерал-майор Георги Иванов. През 1877 г. завършва Военнопехотното училище в Одеса и по време на Руско-турската война (1877-1878 г.) е в състава на Българското опълчение като командир на Трета рота от Седма дружина. След Освобождението служи в инженерните войски. През 1884 г. завършва Военноинженерната академия в Санкт Петербург. До 1909 г. Иванов служи във Военното министерство на различни длъжности: началник е на инженерно отделение, член е на Комитета за държавна отбрана, началник е на инженерното отделение в Щаба на армията, началник е на Военноинженерната инспекция , на военностроителната част и военните съобщения. След 1909 г. излиза в запаса. По време на Сръбско-българската война (1885 г.) той участва в избора на мястото и ръководи укрепяването на Сливнишката позиция. През Балканската война (1912-1913 г.) е заместник-инспектор на инженерните войски в Министерство на войната. Дълги години преподава фортификация във Военното училище и щаб офицерски курсове.1850 г. \r\nРоден е Иван Димитров - български художник, един от най-значителните български портретисти след Освобождението. Син и ученик е на иконописеца от Тревненската художествена школа Димитър Кънчев. През 1865 г. Димитров заминава за Румъния. Там работи при зографа Георги Стоянеску. През периода 1870 - 1875 г. учи в Художественото училище в Букурещ при Т. Аман и Дж. Татареску. През 1881 г. постъпва в Академията за изящни изкуства в Париж като ученик на Ал. Кабанел. Завръща се в България през 1884 г. и работи като учител по рисуване в Габрово (1884-1886 г.) и в София (1886-1921 г.). Сред известните му портрети са: \"Автопортрет\" (1884 г.), \"Детски портрет\" (1884 г.), \"Портрет на жена\" (1885 г.), \"Портрет на млада жена\" (1885 г.), \"Портрет на Ст. Стамболов\" (1886 г.), \"Портрет на Мария Стоилова\" (1888 г.). Рисува и икони за църкви в София, Созопол и др. Създава и битови композиции - \"Тревненка\" (1885 г.), \"Калайджии\" (около 1890 г.). През 1885 г. в София той организира първата в България индивидуална художествена изложба. Награден е със златен медал за участието си в Пловдивското изложение през 1892 г.На тази дата умират:1960 г. \r\nУмира Матей Спасов Икономов - български драматург, театрален деец. През 1887 г. той постъпва като любител в столичната драматична трупа \"Основа\". В периода 1892-1896 г. играе в трупата \"Сълза и смях\" и в създадената от него в Русе трупа \"Живот\". През 1899 г. излиза първата му драма \"Последната молба\". През 1900 г. Икономов специализира в Италия. След уволняването му от \"Сълза и смях\" създава пътуваща трупа \"Съвременен театър\" (1902-1920 г.). Пръв популяризатор е на драмите на Горки в България. Икономов е автор на 14 драми със сюжети от историческото минало. Оттегля се от театралното поприще през 1923 г.1944 г. \r\nУмира Карел Вацлав Шкорпил - български археолог от чешки произход. Той е един от основоположниците на българската археологическа наука. От 1881 г. учителства в редица градове на България, а през 1894 г. се установява във Варна. Работи в областта на географията, праисторията, античната и средновековната археология на България. През 1901 г. основава и е пръв председател на Варненското археологическо дружество, а от 1906 г. е директор на създадения от него Варненски археологически музей. Развива голяма дейност за откриване, изследване, съхраняване и популяризиране на античните и средновековните паметници. През 1899-1900 г. съвместно с Ф. И. Успенски Шкорпил ръководи, започнатите по негова инициатива, разкопки на първата българска столица Плиска. Автор е на трудовете “Могили” (1898 г., в съавторство с брат си Х. Шкорпил ), “Материали за българските старини. Абоба - Плиска” (1905 г.), “Опис на старините по течението на река Русенски Лом” (1914 г.), “Паметници на столицата Преслав” (1930 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.10", "title": "Денят 10 март в българската история"}
{"url": "http://www.focus-news.net/news/2018/03/10/2497899/varna-pod-patronazha-na-evrodeputata-emil-radev-shte-se-provede-uchenicheski-evropeyski-savet.html", "text": "Под патронажа на евродепутата Емил Радев във Варна ще се проведе първата по рода си симулация на работата на Европейския съвет. Това съобщиха от пресцентъра на ГЕРБ. В инициативата ще вземат участие 28 варненски ученици, избрани след конкурс за есе, посветен на Бялата книга за бъдещето на Европа. Тя ще бъде и във фокуса на самата симулация, в рамките на която учениците ще влязат в ролята на държавните и правителствените ръководители на страните – членки на ЕС, като отстояват позиции и вземат стратегически решения. Целта е, пресъздавайки заседанията на органа, който определя цялостната политическа насока и приоритетите на ЕС, младежите да обогатят знанията си за Европа и да развият уменията си за преговори и за екипна работа.  Симулацията „Ученически Европейски съвет 2018” се организира от сдружение \"БЕТА България\" и Model European Union Sofia, в партньорство с Представителството на Европейската Комисия у нас и варненската Първа езикова гимназия, която е домакин на инициативата. Евродепутатът Емил Радев ще открие събитието, което ще състои от 9.00 часа в учителската стая на Първа езикова гимназия. \r\nНад 60 ученици заявиха желание да участват в инициативата, като се включиха в обявения конкурс за есе. От тях в съответствие с модела на работа на Европейския съвет бяха избрани 28 младежи. Всички останали са поканени да наблюдават симулацията, която ще се проведе под напътствията на професионален екип, определен от организаторите.", "date": "2018.03.10", "title": "Варна: Под патронажа на евродепутата Емил Радев ще се проведе Ученически Европейски съвет"}
{"url": "http://www.focus-news.net/news/2018/03/10/2497902/usgs-zemetresenie-s-magnitud-43-e-registrirano-v-kashmir.html", "text": "Земетресение с магнитуд 4,3 по скалата на Рихтер е регистрирано в индийския щат Кашмир, показва справка на интернет страницата на Геологическата служба на САЩ (USGS).\r\nЗеметресението е регистрирано на 54 км. от град Шкарду в 5:21 часа българско време на дълбочина от 10 км.\r\nНяма данни за жертви и разрушения.  Виктор Турмаков", "date": "2018.03.10", "title": "USGS: Земетресение с магнитуд 4,3 е регистрирано в Кашмир"}
{"url": "http://www.focus-news.net/news/2018/03/10/2497901/denyat-10-mart-v-svetovnata-istoriya.html", "text": "2017 г. \r\nСаудитската коалиция нанася въздушен удар в Ал Хъдхаджа, Йемен, убивайки 20 цивилни и шест бойци от Хюти.2017 г. \r\nХеликоптер се разбива в Истанбул, убивайки 7 души.2017 г. \r\nПапата Франсис дарява 100 000 евро за бедните в Алепо.2016 г. \r\nСеверна Корея е изстреляла две балистични ракети с малък обсег в морето край град Вонсан. Двете ракети са прелетели около 500 километра, преди да паднат във водата.2015 г. \r\nВ американския град Фергюсън е уволнен съдия поради предубеждения към тъмнокожите.2014 г. \r\nМинистър-председателят на Нова Зеландия Джон Кей съобщава за провеждане на референдум по въпроса за смяната на държавното знаме, който ще се проведе на 20 септември 2014 г.2013 г. \r\nНа Фолкландските острови се провежда референдум за независимост от Великобритания.2012 г. \r\nВ Абхазия се провеждат парламентарни избори.2012 г. \r\nНа парламентарните избори в Словакия социалдемократическата партия Смер-СД на бившия премиер Роберт Фицо печели абсолютно мнозинство вкарвайки 83 депутати в 150-местния парламент.2012 г. \r\nВ Москва 10 хиляди човека протестират срещу Путин.2012 г. \r\nРейтинговата агенция Moody's обявява Гърция в дефолт по дълга, след осъществената сделка на обща стойност 172 милиарда евро, при която инвеститорите губят 74% от техните притежания.2012 г. \r\nИзраел нанася три авиационни удара по ивицата Газа в резултат, на което загиват над 10 човека.2006 г. \r\nПолша ратифицира договора за присъединяване на България и Румъния към ЕС по време на председателството на италианското правителство.2004 г. \r\nКостас Караманлис става министър-председател на Гърция.1996 г. \r\nКубинецът Франциско Ферерас поставя световен рекорд по дълбочина на гмуркане без специални средства – 130 метра.1989 г. \r\nВ Москва е създаден Фонд на славянската писменост и славянските култури.1976 г. \r\nПолякинята Кристина Хойновска става първата жена отправила се на самостоятелно околосветско плаване.1969 г. \r\nДжеймс Рей, убиецът на Мартин Лутър Кинг, е осъден на 99 години затвор. Кинг е борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. След конкурс той е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те год. През 1964 г. е носител на Нобелова награда за мир. Застрелян е по време на реч на балкона на хотел “Лорейн” в Мемфис. През 1974 г. , по време на църковна служба, до гроба му е убита и майка му – Олбърта Кинг. Посмъртно Кинг е награден с “Медала на свободата” през 1977 г.1960 г. \r\nИндианците в Канада получават избирателни права.1952 г. \r\nГенерал Фулхенсио Батиста застава начело на Куба след извършения от него преврат. Батиста поема властта в Куба след държавен преврат и налага диктаторски режим, който е олицетворение на корупция, упадък и неравенство. Скоро след преврата Фидел Кастро дейно участва в антиправителствени действия, поради което се укрива. На 26 юли 1953 г. Кастро е начело на неуспешното въоръжено нападение срещу казармата Монкада 69 от 111-те души, участващи в атаката се убити, а Фидел Кастро е арестуван. Осъден е на 15 години затвор и пратен в затвора. През 1955 г. поради всеобща амнистия е освободен и емигрира в Мексико, където подготвя нова група революционери за следващия етап от борбата срещу диктаторския режим на Батиста. На 2 декември 1956 г. се връща нелегално в Куба заедно с осемдесет свои последователи, сред които е и Че Гевара. Осемнадесет месеца Кастро води партизанската съпротива от базата в планината Сиера Маестра. През март 1958 г. публикува манифест, с който призовава кубинците на всенародна борба срещу Батиста. Избухналото въстание е толкова успешно, че той триумфално влиза в Хавана на 8 януари 1959 г. и след един месец става министър-председател на Куба.1927 г. \r\nВ Германия официално е отменена забраната за публични изяви на Хитлер. След Първата световна войната той влиза в Националсоциалистическата партия. Активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на 5 години затвор. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение.1919 г. \r\nВ Москва е създаден ІІІ Интернационал. Комунистическият интернационал (известен под съкращението Коминтерн) е обединение на комунистически партии от цял свят, припознаващи марксизма-ленинизма за своя водеща идеология. Съществува от 1919 до 1943 година, базиран в Москва. Обявява се за продължител на Първия интернационал и на марксисткото крило във Втория интернационал. Поставя като свои цели мобилизиране на мнозинството от работническата класа за постигане на целите на комунизма, установяване на диктатура на пролетариата, ликвидиране на капитализма и изграждане на социализъм и комунизъм.1910 г. \r\nВ Китай е забранено робството.1893 г. \r\nКот д'Ивоар става френска колония. Кот д'Ивоар (на френски Côte d'Ivoire - Бряг на слоновата кост) е държава в Западна Африка. Столица от 1983 г. е град Ямусукро. Поради гъстите тропически гори страната в миналото е слабо заселена. Предимно в северната и североизточната част на страната са съществували търговски центрове през XIV век. Първите европейци, които опознават крайбрежието на страната са португалските търговци. Те са изтласкани от французите, които построяват през 1843 г. военноморското укрепление \"Гранд Басам\" и през 1893 г. страната е обявена официално за френска колония под името Кот д'Ивоар. През 1895 г. Кот д'Ивоар става част от Френска Западна Африка. На 7 август 1960 г. страната получава пълната си независимост. В последвалите години страната води прозападна политика. През 1986 г. парламентът приема решение, с което се забранява преводът на името на страната на чужди езици. Оттогава повечето държави изписват Кот д`Ивоар, а не Бряг на слоновата кост, въпреки отделни случаи, в които продължава да се превежда името на африканската република.1880 г. \r\nРуският физик Александър Столетов открива фотоефекта.1876 г. \r\nВ Бостън физикът Александър Бел провежда първия телефонен разговор. Телефонът е изобретен от американския учен и изобретател Александър Греъм Бел. Първите думи, предадени по телефон от Александър Бел, са до съседната стая, където е бил помощникът му, Томас Уотсън: „Господин Уотсън, елате, нужен сте ми“. Първата телефонна връзка в България е проведена в сегашния град Пордим. Това става през 1877 г. по време на Руско-турската война при обсадата на Плевен. Връзка е осъществена между крал Карол I от щаба на румънската армия и княз Николай Николаевич от щаба на руската армия. Днес и двете сгради са музеи.1861 г. \r\nВ САЩ влизат в употреба първите банкноти.1848 г. \r\nВ Париж Карл Маркс е избран за президент на Комунистическата Лига. Карл Маркс е германски философ, икономист, общественик и политик. През 1843 г. в Париж се запознава с представители на социалистически и демократически движения. Маркс смята, че капитализмът и неговите производителни сили са изчерпали своите възможности. На тази основа развива теорията за преход към ново общество и за историческата роля на пролетариата в него. От 1844 г. със сътрудничеството на Ф. Енгелс Маркс разработва основните положения на теорията, обобщени в \"Икономическо-философски ръкописи\", \"Светото семейство\", \"Немската идеология\", \"Тезиси на Фойербах\" и \"Нищета на философията\". През 1847 г. в Брюксел Маркс се присъединява към тайното пропагандистко дружество \"Съюз на справедливите\" (наречено по предложение на Маркс и Енгелс Съюз на комунистите). Заедно с Енгелс написва програмата на съюза - \"Манифест на комунистическата партия\". От 1849 г. живее в Лондон. През 1864 г. създава и ръководи I интернационал. Маркс и Енгелс са основоположници на диалектическия материализъм и историческия материализъм. Теориите на Маркс и Енгелс предизвикват спорове в международното социалистическо движение, но стават идеологическа основа на комунистическото движение в началото на XX в.1535 г. \r\nИспански мореплаватели откриват архипелага Галапагос. Галапагоските острови са архипелаг в Тихият океан, намиращ се на 965 километра на запад от Еквадор. Състои се от 13 основни вулканични острови, 6 средни по големина острови и 107 скали които образуват територията му. Счита се че първият остров е формиран преди 5 - 10 милиона години в резултат на тектонична активност. Най-младите острови са Изабела и Фернандина. Галапагоските острови териториално принадлежат на Еквадор. Населението на архипелага наброява около 12,000 жители (неофициално около 30,000). Разположен е на площ от 7880 км². Архипелага е известен с уникалните местни видове фауна и проведените тук изследвания от Чарлз Дарвин, на основанието на които е написана Теория за еволюцията, за произхода на видовете.На тази дата са родени:1958 г. \r\nРодена е Шарън Стоун - американска актриса. Завършва философия и изящни изкуства в университета в Пенсилвания, след което става един от най-известните топмодели на САЩ. В киното дебютира през 1980, открита е от Уди Алън. Участва в: “Спомени от звезден прах” (1980 г.), “Безкрайна любов” (1981 г.), “Болеро” (1984 г.), “Мините на цар Соломон” (1985 г.), “Полицейска академия IV” (1987 г.), “Акция “Джаксън” (1988 г.), “Над закона” (1988 г.), “Кръв и пясък” (1989 г.), “Зов за завръщане” (1990 г.), “Личен избор” (1991 г.), “Хитмен” (1991 г.), “Спящите кучета” (1992 г.), “Ножици” (1992 г.), “Първичен инстинкт” (1992 г.), “Дневникът на един наемен убиец” (1993 г.), “Последният екшън герой” (1993 г.), “Сливър” (1993 г.), “Пресечка” (1994 г.), “Специалистът” (1994 г.), “Казино” (1995 г.), “Бърз и мъртъв” (1995 г.), “Диаболично” (1996 г.), “Последен танц” (1996 г.), “Сфера” (1998 г.), “Музата” (1999 г.), “Симпатико” (1999 г.), “Могъщият” (1998 г.), “Глория” (1999 г.), “Красавецът Джо” (2000 г.), “Дяволското гърло” (2003 г.).1957 г. \r\nРоден е Осама Бин Ладен - ислямски фундаменталист от Саудитска Арабия, основател на терористичната групировка Ал Кайда. Бин Ладен е в списъка на американските власти за заподозрените за терористичните атаки срещу кулите близнаци и на Пентагона. От 11 септември Бин Ладен е един от 10-те най-издирвани човека от ФБР за предполагаемата му връзка с други атентати срещу интересите на САЩ. Според описанието на ФБР Бин Ладен е слаб и ходи подпирайки се на пръчка или бастун. Класифициран е като “милионера на терора” или като “враг номер едно на САЩ”. Неговият баща Муамар Бин Ладен е с йеменски произход. Осама получава научна степен от Университета Крал Абду Азис в областта на икономиката и религия. Осама Бин Ладен публично обявява, че неговата група разглежда тероризма като инструмент за постигането на няколко цели: налагане на исляма като държавна форма на управление във всички мюсюлмански държави и очистването им от западното влияние и корупция; изгонването на американските въоръжени сили от Арабския полуостров, отстраняване от власт на управляващата саудовска фамилия и \"освобождаването на Палестина\". По данни на разузнавателните служби армията от ветерани на Бин Ладен наброява около 5000 саудитски бойци, 3000 йеменци, 2800 алжирци, 2000 египтяни и приблизително 2000 палестинци, йорданци, ливанци и иранци.1940 г. \r\nРоден е Чък Норис - американски актьор. През 1957 г. той е в Корея, а през 1962 г. е преподавател по карате в армията. През 1964 г. създава собствена школа в Холивуд. От 1968 до 1974 г. защитава титлата си на световен шампион по карате. Партнира на Брус Лий във \"Влиза драконът\" (1973 г.). Дебютира през 1968 г. с \"Разрушителю, разрушителю\". Филмографията му включва: \"Героят и страшилището\", \"Силата на един\" (1979 г.), \"Октагон\" (1980 г.), \"Око за око\" (1981 г.), \"Принудително отмъщение\" (1982 г.), \"Вълкът единак Макуейд\" (1983 г.), \"Безследно изчезналите I, II, III\" (1983 г., 1984 г., 1988 г.), \"Инвазия в САЩ\" (1985 г.), \"Огненият валс\" (1986 г.), \"Законът на мълчанието\" (1986 г.), \"Огненият пешеходец\" (1989 г.), \"Неудържимият\" (1990 г.), \"Възкръснал за възмездие\" (1991 г.), \"Уолкър\" (1993 г.), \"Изчадие на ада\" (1993 г.), \"Суперкуче\" (1995 г.), \"Горският воин\" (1996 г.), \"Войната на Лоугън\" (тв, 1998 г.), \"Президентски човек\" (тв, 2000 г.), \"The Bells of Innocence\" (2002 г.).1920 г. \r\nРоден е Борис Виан - френски писател, драматург, автор и изпълнител на песни. Голямо е влиянието на джаза върху прозата му. Виан е предводител на традицията на А. Жар, на дадаистите и сюрреалистите. Предшественик е на редица процеси и явления в съвременната френска литература. Автор е на романите: \"Ще се изхрача на гробовете ви\" (1946 г.; на български език 1992 г.), \"Пяната на дните\" (1947 г.; на български език 1997 г.), \"Есен в Пекин\" (1947 г.; на български език 1996 г.), \"Червената трева\" (1950 г.; на български език 1984 г.), \"Сърца за изтръгване\" (1953 г.; на български език 1981 г.). Пише пиесите: \"Последна от професиите\" (1950 г.), \"Строители на империята\" (1959 г.), \"Закуската на генералите\" (1962 г.)1845 г. \r\nРоден е Александър III - руски император (от 1 март 1881 г.), от династията Романови. Наричан от народа Миротвореца. Втори син е на Александър II. Става император на Русия след смъртта на по-големия си брат Николай Александрович (1843 – 1865 г.). Жени се (1866 г.) за дъщерята на датския крал Кристиян IХ Луиза София Фредерика Дагмара, приела името Мария Фьодоровна (26 ноември 1847 г. – 13 октомври 1928 г.). Негови учители са известни проф. от Московския и Петербургския университети. Привърженик е на изключително реакционни и консервативни убеждения. Участва в Руско-турската война (1877-1878 г.) като командир на Русенския отряд. За бойни заслуги е награден с ордена \"Свети Георги\" четвърта и трета степен. Заема престола след убийството на баща му от крайните радикали. Александър III живее в Гатчино (затова съвременниците му го наричат \"гатчинския пленник\"). В началото на царуването си се опитва да лавира между либерализма, обхванал руското общество в началото на 80-те години, и консервативните си разбирания за устройството на империята. По-късно с манифест утвърждава самодържавието (29 април 1881 г.). В първата половина на 80-те години въвежда редица реформи (обезателно откупване на земята от селяните, намаляване на откупните вноски и др.). В края на 80-те и началото на 90-те години провежда т. нар. контрареформи (въвежда института на земските началници, ограничава земското и градското самоуправление и др.). Завършва присъединяването на цяла Средна Азия. Започва сближаване с Франция, което завършва със сключването на Френско-руския договор (1891-1893 г.). Умира на 1 ноември 1894 г.1772 г. \r\nРоден е Фридрих Шлегел - германски критик, филолог, философ-идеалист, писател, теоретик на романтизма. Той изучава класическа филология, право и философия в Лайпциг. Започва да публикува от 1791 г. Първите му произведения са написани под влиянието на И. И. Винкелман. Рязко критикува литературата и изкуство на онова време, заради господството на “маниерното, характерното и индивидуалното” смесване на жанровете, непрекъснатия стремеж към “новото, пикантното и поразителното”. Заедно с брат си А. Шлегел създава кръжока на йенските романтици, който изиграва голяма роля в оформянето на романтизма в Германия. Двамата издават списанието “Атенеум” (1798 - 1800 г.), в което са формулирани програмните идеи на кръжока. Шлегел създава няколко повести и романа “Люцинда”. След разпадането на Йенския кръжок на романтиците (1802 г.) той заминава за Париж. Там изучава древноевропейска и източна литератури. За периода 1803-1805 г. издава сп. “Европа” , проповядващо идеята за духовна общност на европейската култура. През 1808 г. Шлегел приема католическата вяра, заминава за Виена и постъпва на австрийска държавна служба. В произведенията си “Философия на живота” (1828 г.), “Философия на историята” (т. I и II, 1829 г.), “Философия на езика и словото” (1830 г.) развива идеята за универсалната “християнска” философия. Идеите на Шлегел оказват влияние върху литературата и изкуството на ХIХ в. Теорията за “романтичната ирония” намира отражение в творчеството на Хофман и Хайне. Шлегел е един от създателите на немската санскритология и сравнителното езикознание.1503 г. \r\nРоден е Фердинанд I Хабсбургски - пръв крал на Бохемия и Унгария от династията на Хабсбургите. По-малък брат е на Карл V, от когото според договорите от 1521 и 1522 г. получава австрийските територии. В отсъствието на брат си е негов наместник в Германия. Фердинанд I се утвърждава като крал само в част от Унгарското кралство след продължителна борба с трансилванския войвода Я. Запойяи и войските на Османската империя. Той провежда редица административни реформи, насочени към усилване на централната власт. Става император след отричането на Карл V през 1556 г., а официално е коронован през 1558 г.1452 г. \r\nРоден е Фердинанд Арагонски - крал на Арагон от 1479 г., на Сицилия от 1468 г. Като съпруг на кастилската кралица Исабела I от 1479 г. е крал и на Кастилия под името Фердинанд V. Чрез династична уния обединява Арагон и Кастилия, с което поставя началото на единна испанска държава. Фердинанд Арагонски си възвръща Гранада от арабите през 1492 г., а чрез Барселонския договор с френския крал присъединява към Испания Русильон и Сирдан. Той завоюва Горна Навара (1512 г.), а по време на Италианските войни (1494-1559 г.) завладява Неаполитанското кралство (1509 г.), където става крал под името Фердинанд III. Стреми се да наложи абсолютизма, като централизира държавния апарат - ограничава правата на едрите феодали и привилегиите на градовете. Кралят води активна прокатолическа политика и през 1480 г., заедно с Изабела I, учредява съд на Инквизицията в Кастилия. През 1492 г. издават указ за изгонване на евреите, засилват се гоненията и на маврите. По време на управлението на Фердинанд Арагонски е открита Америка и е поставено началото на испанската колонизация.На тази дата умират:1985 г. \r\nУмира Константин Устинович Черненко - руски партиен и държавен деец. Роден е на 24 септември 1911 г. Завършва Висшето училище за партийни организатори към ЦК на КПСС (1945 г.) и Кишиневския педагогически институт (1953 г.). Завежда Агитационния отдел към ЦК на Комунистическата партия на Молдавия (от 1948 г.), Отдела за агитация и пропаганда към ЦК на КПСС (1956-1960 г.). През 1960-1965 г. е началник на Секретариата на Президиума на ВС на СССР. От 1976 г. е секретар на ЦК на КПСС. Депутат във Върховния съвет на СССР на VII и IХ конгрес. След смъртта на Л. И. Брежнев и краткотрайното управление на Ю. Андропов, Черненко заема неговото място. След смъртта му на власт идва радикалният реформатор М. С. Горбачов.1966 г. \r\nУмира Фриц Цернике - холандски физик. От 1915 г. е доктор на науките. Изследванията му са в областта на оптиката, математическата статистика и др. Разработва теорията за оптическите прибори, в частност за телескопа и микроскопа, открива метода на фазовия контраст и създава първия фазово-контрастен микроскоп (1935 г.). Член е на Кралската холандска академия на науките (1946 г.). Цернике е лауреат на Нобелова награда за физика през 1953 г.1940 г. \r\nУмира Михаил Афанасиев Булгаков - руски писател и драматург, майстор на гротеската. Син е на професор от Киевската духовна академия. Завършва медицина в Киевския университет (1909-1916 г.), след това работи като лекар в Смоленския край и в Киев. Започва да пише през 1919 г. През 1920 г. и 1921 г. живее във Владикавказ, а през 1921 г. се преселва в Москва, където сътрудничи на вестници и списания. Първият му роман \"Белая гвардия\" е отпечатан в сп. \"Россия\" (1924 г.), но не изцяло. Единствената публикувана приживе на автора книга е сборника \"Дьяволиада\" (1925 г., 5 разказа). По инициатива на МХАТ М. Булгаков създава на основата на романа \"Белая гвардия\" драмата \"Дни Турбинûх\". Втората драма на М. Булгаков \"Бег\" (1927-1928 г.) е забранена преди премиерата. Много прозаични и драматични съчинения на М. Булгаков не са публикувани. На 28 март 1930 г. той се обръща с писмо в пресата до Сталин, Ягода и още петима видни политици, с което моли за разрешение да емигрира или да работи в театъра. Лично Сталин се разпорежда М. Булгаков да продължи работа в театъра. През 1930-1936 г. работи като асистент-режисьор в МХАТ (пиесата \"Кабала святош\" (1930-1936 г.), изопачена при поставянето и снета от репертоара. След 1932 г. на сцена се задържа само постановката по \"Мъртви души\" от Гогол). През 1936 г. Михаил Булгаков преминава в Болшой театър, където е оперен либретист и преводач. Всичко, написано от него, остава в ръкопис. Вече ослепял и на легло той диктува поправките към романа \"Майстора и Маргарита\" (1928-1940). През 1941 в Ленинград и в Москва за кратко се играе пиесата му \"Дон Кихот\" (1938 г.), а през 1943-1948 г. - драмата \"Последние дни\" (1934-1935 г.). След смъртта му М. Булгаков е заличен от литературните истории и плановете на издателствата. Съпругата му Елена Сергеевна Булгакова запазва литературното му наследство до 1955 г., когато в печата и на театралната сцена се появяват творбите на М. Булгаков. Творби: \"Дьяволиада\" (публ. 1925 г., 1970 г.), \"Письмо Советскому правительство\" (1930 г., публ. сп. \"Грани\", 1967 г., сп. \"Огон¸к\", 1990 г.), \"Дни Турбинûх\" (драма, 1926 г., публ. 1955 г.), \"Последние дни\" (драма, 1934-1935 г., публ. 1955 г.), \"Бег\" (драма, 1927-1928 г., поставена 1957 г., публ. 1962 г.), \"Майстора и Маргарита\" (1928-1940 г., публ. сп. \"Москва\", 1966 г.), \"Белая гвардия\" (1924 г., публ. 1969 г., London), \"Собачье сердце\" (повест, 1925 г., публ. сп. \"Грани\", 1968 г., самост. изд. Paris, 1969 г.) и др.1937 г. \r\nУмира Евгений Иванович Замятин - руски писател, който започва да печата през 1908 г. До 1917 г. творчеството му се развива в традициите на руската реалистична литература. Най-добрата му повест от този период е \"Уездно\" (1913 г.). През 1914 г. Замятин публикува антивоенната повест \"Много далече\", заради която е предаден на съд. Писателят заминава за Англия и есента на 1917 г. се връща в Русия. След завръщането си издава сатиричната повест \"Островитяни\" Негови произведения са \"Драконът\" (1918 г.), \"Пещерата\" (1920 г., изд. 1921 г.), \"Ловецът на хора\" (1921 г.), \"Посланието на Замутий, маймунският епископ\" (1921 г.), \"За това как беше излекуван отрокът Еразъм\" (1922 г.) и др. Автор е на сборниците \"Приказки за големи деца\" (1922 г.), \"Нечестиви разкази\" (1927 г.), на пиесата \"Огньовете на св. Доминик\", 1923 г., на романа антиутопия \"Ние\" (1921 г., публикуван 1924 г. в Англия.) През 1932 г. Замятин емигрира.1872 г. \r\nУмира Джузепе Мацини - италиански революционер и борец за обединение на Италия. Основател е на патриотичната организация \"Млада Италия\" (1831 г.), която си поставя за цел освобождението на италианските земи от австрийско владичество и създаване на независима италианска държава. Това сдружение се разпада след събитията през 1859 г. Джузепе Мацини взема дейно участие в революцията 1848 - 1849 г. и в самото обединение на Италия през 1860 г. Идеите му проникват и на Балканския полуостров. Възприемат се и от някои среди на българската емиграция в Румъния с либерална идеология, които създават организацията “Млада България”.1861 г. \r\nУмира Тарас Григориевич Шевченко - украински поет, художник, мислител, демократ. Роден е на 9 март 1814 г. От 1829 г. живее във Вилнюс. В началото на 1831 г. пристига в Петербург, където учи при различни живописци. Първите стигнали до нас негови произведения са от около 1837-1838 г. (“Тече вода в синьото море”, “Вечна памет на Котляревски” и др.). През 1840 г. издава поетичния сб. “Кобзар”. Ранното му творчество е в духа на романтизма. Пише поемата “Хайдамаки” (1841 г.). Художник е в Киевската археологическа комисия. Издава албума “Три години”. През 1846 г. влиза в тайното Кирило-Методиево общество. Автор е на поемите “Сън” (1844 г.), “Кавказ” (1845 г.). Стихове: “В килията” (1847 г.), “Царе” (1848 г.) и други. Повести: “Княгиня” (1853 г.), “Музикант” (1854-1855 г.), “Нещастният”, “Капитанша”, “Близнаци” (1855 г.), “Художник” (1856 г.), триптиха “Долина”, “Муза” и “Слава” (1858 г.) и др. От 1838 до 1845 г. учи в Петербургската художествена академия при К. П. Брюлов. Картините му се отличават с реализъм: “Катерина” (1842 г.), “Живописна Украйна” (1844 г.), “Автопортрет” (1840-1841 г.), “Притча за блудния син” (1856-1857 г.) и др. Шевченко е основоположник на критическия реализъм и революционно-демократичното направление в украинската литература и живопис. Неговото име носят Институтът за литература при Украинската академия на науките и Киевският университет.1832 г. \r\nУмира Муциу Клементи - пианист, педагог, композитор и диригент. От 1766 г. той живее и работи в Англия. Негови ученици са И. Крамър, И. Мошелес, Дж. Фийлд и др. Клементини е основател и ръководител на т. нар. Лондонска пианистка школа. В началото на ХIХ в. работи в различни европейски страни. Той е един от създателите на класическата форма на сонатите за пиано. От педагогическия му репертоар са съхранени етюдите му. Своя изпълнителски и педагогически опит Клементини обобщава в труда “Методи за пиано”. Собственик е на няколко музикални издателства и фабрики за производство на пиана.1670 г. \r\nУмира Йохан Рудолф Глаубер - немски химик и медик. Открива натриевия сулфат, наречен глауберова сол, усъвършенства производството на стъклото и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.10", "title": "Денят 10 март в световната история"}
{"url": "http://www.focus-news.net/news/2018/03/10/2497900/liderat-na-bsp-sofiya-kaloyan-pargov-shte-prisastva-na-tarzhestvena-sluzhba-v-tsentralnata-sofiyska-sinagoga-po-povod-75-ata-godishnina-ot-spasyavaneto-na-balgarskite-evrei.html", "text": "От 19.00 часа лидерът на БСП - София Калоян Паргов, заедно с народни представители и общински съветници от групата на социалистите, ще присъства на тържествена служба в Централната софийска синагога и официално представяне на книгата \"Българските евреи: жива история\". Това съобщиха от пресцентъра на БСП - София. Събитието е по повод 75 години от спасяването на българските евреи и почитането паметта на 11 343 евреи, депортирани от Беломорска Тракия, Вардарска Македония и гр. Пирот - територии, администрирани през 1943 година от българските власти.", "date": "2018.03.10", "title": "Лидерът на БСП - София Калоян Паргов ще присъства на тържествена служба в Централната софийска синагога по повод 75-ата годишнина от спасяването на българските евреи"}
{"url": "http://www.focus-news.net/news/2018/03/10/2497904/pravoslavnata-tsarkva-proslavya-krastopoklonna-nedelya-i-chestva-pametta-na-sv-sofroniy-episkop-vrachanski-na-11-mart.html", "text": "На 11 март Православната църква  прославя Светия и Животворящ Кръст господен - Кръстопоклонна неделя, предаде репортер на Агенция „Фокус“. Същия ден се чества паметта на Св. Софроний патриарх Йерусалимски. Българската православна църква почита и нашия роден сетител - св. Софроний епископ Врачански.\r\nОт 17.00 часа във Възнесенския храм на Враца, посветен и на св. Софроний Врачански, всенощно бдение ще оглави Негово високопреосвещенство Врачанският митрополит Григорий. От 9.00 часа митрополит Григорий ще оглави в храма архиерейска света Литургия. \r\nСлед края на светата Литургия епархийският началники свещениците от града ще вземат участие в общоградското честване, което започва в 11.00 часа пред паметника на св. Софроний Врачански. Там митрополит Григорий ще отслужи молебен за здравето и благоденствието на врачани.\r\nНикола ПЕТКОВ", "date": "2018.03.10", "title": "Православната църква прославя Кръстопоклонна неделя и чества паметта на св. Софроний епископ Врачански на 11 март"}
{"url": "http://www.focus-news.net/news/2018/03/10/2497903/sluzhitelite-v-zatvorite-izlizat-na-natsionalen-protest-pod-nadslov-evropa-i-za-nas.html", "text": "Служителите в затворите излизат на втори национален протест под надслов „Европа и за нас“ в столицата. Протестът е с начален час 13.00 часа и ще протече като митинг-шествие, което ще премине от Министерството на правосъдието, през Министерство на финансите до Министерския съвет. От Синдиката на служителите в затворите в България намират финансирането на Сектор „Сигурност“ за скандално, а правата и интересите на служителите на ГД „Изпълнение на наказанията“ и ГД „Охрана“ за погазени. Те настояват за 20% увеличение на основното месечно възнаграждение на служителите на ГД „Изпълнение на наказанията“ и ГД „Охрана“, като по този начин то се изравни с възнаграждението на служителите в МВР. \r\nПреди дни от Синдиката изпратиха отворено писмо до премиера Бойко Борисов, министъра на финансите Владислав Горанов и министъра на правосъдието Цецка Цачева с искане за среща в деня на протеста и за провеждането на цивилизовани преговори и продуктивно решение. В писмото се посочва, че ако не се стигне до решение,  работници и служители на ГД „Изпълнение на наказанията“ и ГД „Охрана“, техните близки  и други сродни организации ще протестират на 26 и 27 март пред представителите на министрите на правосъдието от Европейския съюз,  които ще бъдат в София за насрочената тогава Конференцията за създаване на Службата на европейския прокурор.", "date": "2018.03.10", "title": "Служителите в затворите излизат на национален протест под надслов „Европа и за нас“"}
{"url": "http://www.focus-news.net/news/2018/03/10/2497907/sofiya-mieneto-na-ulitsi-i-bulevardi-prodalzhava-i-prez-pochivnite-dni.html", "text": "През почивните дни ще продължи извършването на механизирано миене с автоцистерна на улици и булеварди в столицата. Екипите на почистващите фирми, ангажирани с изпълнението, ще работят предимно през нощта, с цел да не се затруднява движението. Това съобщиха от пресцентъра на Столична община.\r\nМиенето започва, след като е извършено механизирано метене и почистване на регулите, както и почистване на дъждоприемните шахти. \r\nНа 10 март през деня ще се мие ул. „Хан Кубрат“, район „Надежда“, бул. „Александър Малинов“, район „Младост“ и през нощта улиците „Александър Екзарх“ и ул. „Река Велека“ в район Подуяне, бул. „Драган Цанков“, район Изгрев, бул. „Ген. Михаил Д. Скобелев“ и бул. „Христо Ботев“, ул. „Бяла черква“, бул. „Витоша“, район „Триадица“. \r\nНа 11 март се предвижда дейностите да продължат по ул. „Острово“ и ул. „Първа българска армия“, в район „Подуяне“, бул. „Шипченски проход“, ул. „Добринова скала“ в район „Люлин“ и бул. „Арсеналски“. \r\nЕкипи на Столичен инспекторат извършват контрола по изпълнение на работата.", "date": "2018.03.10", "title": "София: Миенето на улици и булеварди продължава и през почивните дни"}
{"url": "http://www.focus-news.net/news/2018/03/10/2497880/ria-novosti-parvata-grupa-ot-13-buntovnitsi-napusna-iztochna-guta.html", "text": "Първата група от 13 бунтовници напусна Източна Гута невъоръжени, предава руската агенция РИА Новости.\r\nТе са се възползвали от хуманитарния коридор, осигурен след дълги преговори с офицери от Центъра за помирение на враждуващите страни в Сирия. Това съобщи началникът на Центъра към руското Министерство на отбраната, генерал-майор Юрий Евтушенков.\r\n„Преговорният процес с участието на сирийското правителство за извеждане на други бунтовници продължава“, заяви генерал-майорът. Юлиян Марков", "date": "2018.03.10", "title": "РИА Новости: Първата група от 13 бунтовници напусна Източна Гута"}
{"url": "http://www.focus-news.net/news/2018/03/10/2497906/otbelyazvame-denya-na-spasenieto-na-balgarskite-evrei.html", "text": "На днешната дата отбелязваме Деня на спасението на българските евреи и отдаваме почит на паметта на жертвите на Холокоста. На този ден през 1943 г. пловдивският митрополит Кирил, по-късно български патриарх, и софийският екзарх Стефан предотвратяват депортирането към нацистките концлагери на стотици евреи от Пловдив.\r\nНа 24 декември 1940 г. правителственото мнозинство в XXV ОНС гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им. След като България подписва тристранния пакт на 1 март 1941 г., тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд. Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 души в лагерите на смъртта. Междувременно в столицата и други градове на страната непрестанно се предприемат нападения и погроми над еврейски домове и цели махали от членове и съмишленици на Съюза на българските национални легиони, на Всебългарския съюз „Отец Паисий“ и др. \r\nОт друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци като Я. Сакъзов, Д. Казасов, Л. Стоянов и др. В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др. При тази обстановка цар Борис III и тогавашното правителство на проф. Богдан Филов не се решават да изпълнят постигнатата договореност с Берлин. Като \"компромисен вариант\" е възприето депортирането на евреи само от новоприсъединените земи в Беломорието и Тракия. През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери. Разработва се и нов план за допълнително депортиране на още 8560 евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Димитър Пешев, подпредседател на Народното събрание, и др. На 17 март 1943 г. заместник-председателят на 25-ото Народно събрание Димитър Пешев пише писмо против депортирането на българските евреи, подкрепено от 42 депутати. С намесата и на обществеността българските евреи са спасени. \r\nПрез 2002 г. на среща на министрите на образованието на страните - членки на Съвета на Европа е взето решение от 2003 г. Международният ден в памет на Холокоста, който до 2002 г. се чества на 27 януари, да се отбелязва във всяка държава, съобразено с нейната национална история. В България е отбелязан за първи път на 10 март 2003 г. Обявен е с решение на Министерски съвет от 13 февруари 2003 г. като „Ден на Холокоста и на пострадалите от престъпления срещу човечеството“.", "date": "2018.03.10", "title": "Отбелязваме Деня на спасението на българските евреи"}
{"url": "http://www.focus-news.net/news/2018/03/10/2497911/blagoevgrad-normalno-intenzivno-e-dvizhenieto-po-osnovnite-ulitsi-i-bulevardi-v-oblastniya-tsentar.html", "text": "Нормално интензивно е движението по основните улици и булеварди в Благоевград, предаде репортер на Радио „Фокус“ – Пирин. Пътните настилки са сухи и нормално проходими, времето е слънчево. В началото на почивния ден по-натоварено е движението в района на входните и изходните пътни артерии в Благоевград. Интензивен е трафикът, но без задръствания или колони от автомобили, по булевардите „Васил Левски“, „Св. Димитър Солунски“ и „Св. св. Кирил и Методий“. През изминалата нощ няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.03.10", "title": "Благоевград: Нормално интензивно е движението по основните улици и булеварди в областния център"}
{"url": "http://www.focus-news.net/news/2018/03/10/2497910/pazardzhik-savetat-za-mladezhka-politika-v-peshtera-organizira-konferentsiya-seminar-na-tema-prezentatsionni-i-komunikatsionni-umeniya.html", "text": "Съветът за младежка политика в Пещера организира конференция-семинар на тема „Презентационни и комуникационни умения“, съобщиха за Радио „Фокус“ – Пазарджик от младежката организация. В рамките на два панела участниците ще се срещнат с лектори – професионалисти и ще имат възможността да чуят полезни и интересни съвети в сферата на презентирането и комуникирането. Конференция-семинар „Презентационни и комуникационни умения” ще се проведе от 11:00 часа в галерия „проф. Веселин Стайков” в Пещера.", "date": "2018.03.10", "title": "Пазарджик: Съветът за младежка политика в Пещера организира конференция-семинар на тема „Презентационни и комуникационни умения“"}
{"url": "http://www.focus-news.net/news/2018/03/10/2497914/stara-zagora-v-pokritiya-obshtinski-baseyn-shte-se-provede-natsionalniyat-pluven-turnir-rusalka.html", "text": "В покрития общински басейн в Стара Загора започва Националния плувен турнир „Русалка“. Това съобщиха от пресцентъра на Община Стара Загора. В петото издание на състезанието ще се включат над 200 участници от цялата страна, съобщиха от клуба домакин СКП „Траяна“. Турнирът е включен в спортния календар на Община Стара Загора. Официалното откриване е от 16.30 часа в басейна. Поканени за участие са и всички старозагорски клубове по плуване. Стартовете на 10 и 11 март започват в 9.00 часа сутринта.\r\nТурнирът „Русалка“ в Стара Загора успя да се наложи в календара на Българската федерация по плувни спортове като едно от най-добрите състезания по плуване за деца и се радва на все по-голяма популярност. Той ще се проведе в 3 възрастови групи: за 9 - 10-годишни деца, 11-годишни и 12-годишни. За всички участници са предвидени грамоти, а най-добрите ще получат медали и предметни награди. \r\nСледващото важно състезание, към което са насочени усилията на старозагорските плувци е Държавният отборен шампионат за мъже и жени, който ще се проведе на 16 март.", "date": "2018.03.10", "title": "Стара Загора: В покрития общински басейн ще се проведе Националният плувен турнир „Русалка“"}
{"url": "http://www.focus-news.net/news/2018/03/10/2497912/fox-news-donald-tramp-shte-poluchi-zhelaniya-ot-nego-voenen-parad-vav-vashington-no-bez-tankove.html", "text": "Президентът на САЩ Доналд Тръмп ще получи желания от него военен парад във Вашингтон, но в него няма да участват танкове, предава  Fox News.\r\nСпоред документ на Пентагона парадът ще включва колесни машини, но не и танкове, за да не се разрушава настилката на улиците. Същевременно на парада ще има „засилен въздушен компонент“. \r\nСъбитието е планирано за 11 ноември – Денят на ветерана. Очаква се парадът да премине между Белия дом и Капитолия. \r\nТръмп реши, че иска да организира военен парад във Вашингтон, след като присъства на такъв по случай Деня на Бастилията миналата година в Париж. Виктор Турмаков", "date": "2018.03.10", "title": "Fox News: Доналд Тръмп ще получи желания от него военен парад във Вашингтон, но без танкове"}
{"url": "http://www.focus-news.net/news/2018/03/10/2497905/vladimir-putin-rusiya-nyama-zashto-da-se-namesva-v-izborite-v-drugite-strani.html", "text": "Президентът на Русия Владимир Путин заяви, че страната му няма абсолютно никакви причини защо да се меси в американските избори или в тези на другите страни, предава Regnum.\r\n„Не виждам какви цели можем да постигнем с намеса. Няма цел. Дайте да си представим какви могат да са тези цели. За какво? Заради самата намеса?“, заяви руският президент. \r\nНа въпрос дали Русия поощрява действия, целящи намеса в политическите процеси на други страни Путин отговори отрицателно. „Не поощряваме това и не даваме заповеди за извършване на подобни действия“, отбеляза Путин. Той напомни, че тези лица, които са обвинени в САЩ за намеса в американските избори през 2016 г. не са представители на руското правителство. \r\n„И какво от това, че са руснаци? Ние сме 146 милиона и какво?“, отбеляза руският президент. Виктор Турмаков", "date": "2018.03.10", "title": "Владимир Путин: Русия няма защо да се намесва в изборите в другите страни"}
{"url": "http://www.focus-news.net/news/2018/03/10/2497908/ria-novosti-vladimir-putin-zayavi-che-saobshteniyata-che-siriyskite-vlasti-izpolzvat-himichesko-orazhie-sa-falshifikati.html", "text": "Президентът на Русия Владимир Путин заяви, че съобщенията за това, че сирийските власти използват химическо оръжие са „фалшиви новини“, предава РИА Новости.\r\n„Радикалните елементи, терористите извършват тези престъпления, за да обвинят в това сирийския президент Башар Асад“, заяви Путин. „Знаем за плановете на терористите да представят това по такъв начин, че все едно правителството на Сирия е извършило нападенията“, допълни той. Според него това се прави, за да може силите срещу Асад да се съсредоточат. Руският президент напомни, че сирийското правителство е унищожило своите запаси от химическо оръжие. \r\nСпоред него и до момента няма сериозно разследване на предишните инциденти и че е необходимо такова се осъществи.\r\nСъщевременно Путин призова САЩ да обърнат внимание на собствените си действия в Ирак и в Сирия. Според него Мосул в Ирак и Ракка в Сирия са „разрушени до основи“ и под техните развалини все още има мъртви тела, а случващото се в тези региони също си струва да бъде разследвано.  Виктор Турмаков", "date": "2018.03.10", "title": "РИА Новости: Владимир Путин заяви, че съобщенията, че сирийските власти използват химическо оръжие са „фалшификати“"}
{"url": "http://www.focus-news.net/news/2018/03/10/2497913/plovdiv-vavedeno-e-ogranichenie-na-dvizhenieto-po-chast-ot-bul-aleksandar-stamboliyski-zaradi-avarien-remont.html", "text": "Въведено е ограничение на движението по част от бул. „Александър Стамболийски“ в Пловдив заради авариен ремонт, предаде репортер на Радио „Фокус“ – Пловдив. До 16.30 часа ще бъде ограничено движението на моторни превозни средства в двете платна на булеварда, в участъка между ул. „Никола  Димков” и ул. „Болград”. Автобусите от градския транспорт по линии  №1, 16 и 36 се движат с променен маршрут. Трафикът в града е нормален, без затруднения към този час на деня. По-засилено е движението в централната градска част – по булевардите „Христо Ботев“ и „Цар Борис III Обединител“. Пътните настилки в града са сухи и нормално проходими.\r\nТрафикът по основните направления в Пловдивска област също се извършва с нормална интензивност. По-натоварено е движението по АМ „Тракия“ и по пътя Пловдив-Асеновград-Смолян. Проходът Троян-Кърнаре остава затворен за движение на всички моторни превозни средства. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа Момчил юнак.\r\nТони МИХАЙЛОВ", "date": "2018.03.10", "title": "Пловдив: Въведено е ограничение на движението по част от бул. „Александър Стамболийски“ заради авариен ремонт"}
{"url": "http://www.focus-news.net/news/2018/03/10/2497898/ria-novosti-vladimir-putin-e-gotov-da-obsadi-sas-sasht-raketniya-vapros.html", "text": "Президентът на Русия Владимир Путин заяви, че страната му е готова по всяко време да обсъди със САЩ всички въпроси, включително и ракетния, предава  РИА Новости.\r\n„Дайте да седнем спокойно, да поговорим и да решим въпросите. Мисля, че настоящият президента на САЩ иска да направи това, но има сили, които не искат да му позволят това. Ние сме готови да говорим по всеки въпрос, включително и за ракетите, киберпространството, включително и контратероризма – по всяко време“, заяви Путин. \r\nРуският президент в началото на месеца представи пред Федералното събрание представи най-новите видове руско въоръжение, което няма аналог в света. Това е ракетният комплекс „Сармат“, подводни летателни апарати, крилата ракета с ядрена енергоустановка, авиационен ракетен комплекс „Кинжал“, лазерно и хиперзвуково оръжие.\r\nПо-късно група американски сенатори, включително и бившия кандидат за президент Бърни Сандърс се обърнаха към държавния секретар на САЩ Рекс Тилърсън с призив да започне диалог с Москва с цел обновяване на договорите за ядрено оръжие и повишаване на прозрачността при разработката на нестратегическото ядрено оръжие.\r\nb> Виктор Турмаков", "date": "2018.03.10", "title": "РИА Новости: Владимир Путин е готов да обсъди със САЩ ракетния въпрос"}
{"url": "http://www.focus-news.net/news/2018/03/10/2497917/abc-news-reks-tilarsan-otmeni-programata-si-za-denya-v-afrika-poradi-bolest.html", "text": "Държавният секретар на САЩ Рекс Тилърсън отмени събитията, планирани за 10 март в Кения поради болест, предава  ABC News.\r\nНеговият заместник Стийв Голдщайн заяви, че Тилърсън „не се чувства добре след последните дълги дни, работейки над редица сериозни въпроси, като севернокорейския например“. \r\nНе е даден коментар дали заболяването е сериозно. Голдщайн заяви, че част от днешните събития ще бъдат отложени за по-късно, включително и възпоминателната церемония по повод бомбения атентат в Найроби през 1998 г. Виктор Турмаков", "date": "2018.03.10", "title": "ABC News: Рекс Тилърсън отмени програмата си за деня в Африка поради болест"}
{"url": "http://www.focus-news.net/news/2018/03/10/2497919/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До 08.00 часа на 13 март на бул. „Витоша” между бул. „Пенчо Славейков” и ул. „Христо Стамболски”. \r\n- До 08.00 часа на 13 март на ул. „Екзарх Йосиф” № 37, пред Дома на киното. \r\nДо 08.00 часа на 13 март се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК. \r\nСтолична дирекция на вътрешните работи осигурява постове за контрол и регулиране на движението.", "date": "2018.03.10", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/10/2497918/veliko-tarnovo-normalen-e-trafikat-po-osnovnite-ulitsi-i-bulevardi-v-grada.html", "text": "С нормална интензивност се осъществява трафикът по основните улици и булеварди във Велико Търново в почивния ден, предаде репортер на Радио „Фокус” – Велико Търново. Пътните настилки са сухи. Времето е слънчево. Температурата на въздуха е 2 градуса. По-интензивен е трафикът в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.03.10", "title": "Велико Търново: Нормален е трафикът по основните улици и булеварди в града"}
{"url": "http://www.focus-news.net/news/2018/03/10/2497909/veliko-tarnovo-i-oshte-14-naseleni-mesta-shte-badat-bez-voda-do-11-mart-zaradi-avariya-na-tsentralen-vodoprovod.html", "text": "Велико Търново, Дебелец, както и селата Самоводене, Момин сбор, Малки чифлик, Пчелище, Присово, Пушево, Балван, Леденик, Шемшево, Беляковец, Ветринци, Емен и Ново село остават без вода днес и утре заради авария на централен водопровод. Причината е авария на централен водопровод, намиращ се в землището на с. Присово. Това съобщиха от пресцентъра на Община Велико Търново. От \"ВиК Йовковци\" посочват, че водоподаването ще бъде ограничено до 24:00 в неделя. От дружеството уверяват, че при възможност аварията ще бъде отстранена и по-рано от крайния срок.", "date": "2018.03.10", "title": "Велико Търново и още 14 населени места ще бъдат без вода до 11 март заради авария на централен водопровод"}
{"url": "http://www.focus-news.net/news/2018/03/10/2497916/pravoslavnata-tsarkva-pochita-pametta-na-sveta-machenitsa-galina.html", "text": "Православната църква почита паметта на Света мъченица Галина. Тя е сред последователите на Свети Кодрат, загинали по време на гоненията срещу християните от император Деций в средата на 3-ти век. Свети Кодрат лекувал телесни и душевни недъзи и имал много ученици, сред които и света Галина. Когато са подложени на гонения, той и учениците му са хвърлени в тъмница и изтезавани да се отрекат от християнската вяра. След като не се отричат от Христа, са екзекутирани първо учителят и петима от учениците. По-късно са убити и останалите, според едни предания - хвърлени в морето, където с Божията помощ тръгнали по водата, но застигнати и потопени с вързани на телата им камъни, според други - посечени заедно, след което на мястото на екзекуцията бликнал извор, който да напомня на Коринт за светците, пролели реки от кръвта си за вярата.\r\nСпоред някои от вярванията името Галина произхожда от старинното \"гал\", което означава мургав и здрав. Някои източници посочват, че името има гръцки произход - Galini означава тишина, а старобългарската му версия означава покой, безветрие. Съществува и версия, че Галина произлиза от глагола галя. Който пък води към версията, че галя идва от символа за майчината любов и закрила.", "date": "2018.03.10", "title": "Православната църква почита паметта на Света мъченица Галина"}
{"url": "http://www.focus-news.net/news/2018/03/10/2497920/sitel-makedoniya-navodneniya-v-severozapadna-albaniya.html", "text": "Голям регион в северозападната част на Албания е под водата, след като реките Буна, Дрин, както и Шкодренското езеро достигаха критични нива и преляха, предава македонската медия „Сител“.\r\nМинистерството на отбраната обяви, че 9 230 дка обработваема земеделска земя и ливади в района на Шкодра, на стотина километра северно от столицата Тирана, са под вода, след като река Буна преля\r\nВодата е изпусната от трите ВЕЦ на  каскада на река Дрин: „Фиерца“ което е втората по големина на Балканите, „Коман“ и „Вау те Дейес“, което допълнително влошава ситуацията с наводнените райони.\r\nКметът на община Шкодра, Волтана Адем, поиска въвеждането на състояние на извънредно положение.\r\nВ много части на страната са се активизирали свлачища и са повредени мостове. Виктор Турмаков", "date": "2018.03.10", "title": "„Сител“ (Македония): Наводнения в Северозападна Албания"}
{"url": "http://www.focus-news.net/news/2018/03/10/2497921/pss-otlichni-sa-usloviyata-za-turizam-v-planinite.html", "text": "Отлични са условията за зимни спортове и туризъм в планините. Това съобщиха за Агенция „Фокус“ от Планинската спасителна служба (ПСС) към БЧК. Времето е слънчево и тихо. Температурите варират от минус 2 до плюс 3-4 градуса. Всички лифтови съоръжения работят. От планинската служба препоръчват на туристите да тръгват само с подходяща екипировка, да се движат по маркировката и да подбират своите маршрути съобразно условията и физическата си подготовка. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470.", "date": "2018.03.10", "title": "ПСС: Отлични са условията за туризъм в планините"}
{"url": "http://www.focus-news.net/news/2018/03/10/2497923/sofiya-162-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "162 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов.", "date": "2018.03.10", "title": "София: 162 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/10/2497922/montana-do-1700-chasa-dvizhenieto-v-nyakoi-uchastatsi-na-pat-i-1-vinishte-montana-se-osashtestvyava-v-edna-lenta-poradi-remontni-deynosti.html", "text": "До 17.00 часа движението в някои участъци на път I-1 Винище - Монтана се осъществява в една лента, поради извършване на ремонтни дейности. Това съобщиха от пресцентъра на Агенция \"Пътна инфраструктура\" и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2018.03.10", "title": "Монтана: До 17.00 часа движението в някои участъци на път I-1 Винище - Монтана се осъществява в една лента, поради ремонтни дейности"}
{"url": "http://www.focus-news.net/news/2018/03/10/2497925/cbc-kanada-mozhe-da-uvelichi-svoyata-voenen-kontingent-v-irak.html", "text": "Ръководителят на Военния комитет на НАТО Петър Павел заяви, че Канада е готова и способна да увеличи приноса си в борбата срещу „Ислямска държава“ в Ирак, предава CBC.\r\n„Отава има възможност да направи повече в Ирак, в частност по отношение на обучението на иракските военни“, заяви ген. Павел. „Обсъждайки този въпрос с началник-щаба на отбраната на Канада ген. Джонатан Ванс, разбрах, че Канада е готова да поеме повече задължения в тази област“, допълни той. Ген. Павел уточни, че въпросът е повдигнат на скорошната среща на министрите на отбраната на страните членки на НАТО в Брюксел.\r\nКанада се присъедини към борбата срещу „Ислямска държава“ през 2014 г. През февруари 2016 г. по решение на канадския министър-председател Джъстин Трюдо ВВС на страната прекратиха бомбардировките над ислямистите в Сирия и в Ирак. Виктор Турмаков", "date": "2018.03.10", "title": "CBC: Канада може да увеличи своята военен контингент в Ирак"}
{"url": "http://www.focus-news.net/news/2018/03/10/2497927/kyustendil-v-edna-lenta-se-izvarshva-dvizhenieto-v-uchastaka-slokoshtitsa-novo-selo-ot-patya-chetirtsi-slokoshtitsa-poradi-propadane-na-nastilkata-i-srutvane-na-zemna-masa.html", "text": "В една лента се извършва движението в участъка Слокощица – Ново село от пътя Четирци – Слокощица, поради пропадане на настилката и срутване на земна маса. Това съобщиха за Радио „Фокус“ от Областно пътно управление – Кюстендил. Мястото е обезопасено с пътни знаци за срок до 16 март. Ограничено поради пропадане на част от пътното платно при км 10+650, км 11+720, км 12+830 и км 13+360 е движението по пътя Смоличано – Пелатиково от км 10+000 до км 14+000 за срок до 31 март. Трафикът по автомагистрала „Струма“ и главен път Е-79 в частта им в област Кюстендил е нормално натоварен. Без проблеми се извършва преминаването през ГКПП „Гюешево“.\r\nЛивия НИНОВА", "date": "2018.03.10", "title": "Кюстендил: В една лента се извършва движението в участъка Слокощица – Ново село от пътя Четирци – Слокощица, поради пропадане на настилката и срутване на земна маса"}
{"url": "http://www.focus-news.net/news/2018/03/10/2497929/blagoevgrad-bez-zatrudneniya-se-izvarshva-dvizhenieto-po-avtomagistrala-struma-i-glaven-pat-e-79-v-oblastta.html", "text": "Без затруднения се извършва движението по автомагистрала „Струма“ и главен път Е-79 в област Благоевград. Това съобщиха за Радио „Фокус“ – Пирин от Областно пътно направление – Благоевград. Нормално натоварено е движението по второкласен път 19 Симитли – Гоце Делчев. Пътищата в областта са сухи и нормално проходими, само по усойните и планински райони има мокри участъци и заледени места, които са обработени. \r\nПрез изминалата нощ не са регистрирани тежки пътни инциденти в областта. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. В Област Благоевград никъде няма въведени ограничения за движение на леки и товарни автомобили.\r\nЛивия НИНОВА", "date": "2018.03.10", "title": "Благоевград: Без затруднения се извършва движението по автомагистрала „Струма“ и главен път Е-79 в областта"}
{"url": "http://www.focus-news.net/news/2018/03/10/2497931/silistra-natsionalen-sabor-dobrudzhanski-kukeri-shte-se-provede-v-tutrakanskoto-selo-varnentsi.html", "text": "За четвърти път в село Варненци ще се проведе Национален събор на маскарадните игри „Добруджански кукери“ 2018. Това съобщиха организаторите от Община Тутракан и кметство село Варненци. Над 300 участници от общо 12 маскарадни групи ще вземат участие в тазгодишното издание на събора, дефилирайки на центъра на селото. Очаква се да бъдат представени автентични маски и ритуали на кукери от Калипетрово, Кайнарджа, Алфатар, Айдемир, Кошов, Белица, Старо село, Добрина, участници от Румъния и домакините от село Варненци. Съборът ще се проведе от 10.00 часа.", "date": "2018.03.10", "title": "Силистра: Национален събор „Добруджански кукери“  ще се проведе в тутраканското село Варненци"}
{"url": "http://www.focus-news.net/news/2018/03/10/2497894/ministrite-shte-obsadyat-sastoyanieto-na-yazovirite.html", "text": "На извънредно заседание, свикано от министър-председателя Бойко Борисов, ще бъдат обсъдени мерки за гарантиране на сигурността на населението във връзка с рисковете, създадени от препълването на язовири. Това съобщиха от правителствената информационна служба. В заседанието, което ще се проведе от 9.00 часа, ще участват също директорът на ГД „Пожарна безопасност и защита на населението“ – МВР Николай Николов, заместник-председателят на ДАМТН Кирил Войнов, както и областните управители на Враца и на Монтана.", "date": "2018.03.10", "title": "Министрите ще обсъдят състоянието на язовирите"}
{"url": "http://www.focus-news.net/news/2018/03/10/2497932/ria-novosti-kray-ruskiya-grad-orenburg-se-e-razbil-paraplaner.html", "text": "На езеро Малахово край руския град Оренбург се е разбил моторен парапланер. Информацията за пострадалите се уточнява, предава РИА Новости.\r\n„Постъпи съобщение, че в района на езеро Малахово в района на ТЕЦ „Сакмарск“ е паднал моторен парапланер“, съобщава регионалното отделение на министерството на извънредните ситуации.\r\nНа място работи водолазна група на спасителните служби.  Виктор Турмаков", "date": "2018.03.10", "title": "РИА Новости: Край руския град Оренбург се е разбил парапланер"}
{"url": "http://www.focus-news.net/news/2018/03/10/2497933/aktsenti-v-predavaneto-metronom-na-radio-fokus.html", "text": "Преди дни на заседание на Министерски съвет, правителството отмени решението, с което в началото на 2018 г. прие Конвенцията на Съвета на Европа за превенция и борба с насилието над жени и домашното насилие. Текстът се изтегля и от Народното събрание, където е внесен за ратификация. По темата ще разговаряме с политолога Първан Симеонов. За руската история около 140-годишнната от Освобождението ни и посещението на патриархът на Москва и цяла Русия Кирил – наш събеседник ще бъде доц. д-р Наум Кайчев – бивш генерален консул на България в Битоля и настоящ ръководител на катедра „История на Византия и балканските народи“ в Софийския университет „Св. Климент Охридски“. \r\nКакво се случва на Балканите? За отношенията Сърбия – Косово и условията на Европейския съюз, за граничния въпрос между Босна и Херцеговина и Сърбия; за Албания и допитването там, протестите на студентите – мирни ли ще останат Балканите. Какво ще стане, ако Западните Балкани не се интегрират? За всичко това ще разговаряме с началника на Националната разузнавателна служба от 2002 до 2012-та година Ген. Кирчо Киров. \r\nИзостря ли се чувствителността към престъпността у нас, особено ако е замесен представител от ромски произход? Случаят, който седмицата помни, за убийството над крадец, извършено от лекар в Пловдив, изкара на повърхността редица въпроси. И за циганските набези, за търпимостта. За престъпността у нас, за групите, които не успяват да се социализират, за пределите на неизбежна отбрана, текстовете в закона, и вижда ли се разрешение в тази посока – за всичко това ще разговаряме с главен комисар от резерва Калин Георгиев и главен секретар на МВР в периода 2009 – 2013.\r\nВсички тези теми до 13.00. Бъдете с нас. Водещ на днешното издание на предаването е Милослава Ангелова.", "date": "2018.03.10", "title": "Акценти в предаването „Метроном“ на Радио „Фокус”"}
{"url": "http://www.focus-news.net/news/2018/03/10/2497926/blagoevgrad-bez-problemi-se-preminava-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ движението също се осъществява нормално, както и на останалите пунктове по българо-гръцката граница. Трафикът през пропусквателните пунктове на границата между България и Македония също е обичайно натоварен.\r\nЛивия НИНОВА", "date": "2018.03.10", "title": "Благоевград: Без проблеми се преминава през ГКПП „Кулата“"}
{"url": "http://www.focus-news.net/news/2018/03/10/2497934/eso-kani-vsichki-zainteresovani-litsa-da-podavat-oferti-za-protsedura-s-predmet-predostavyane-na-finansovi-uslugi-ot-kreditni-institutsii-za-nuzhdite-na-operatora.html", "text": "„Електроенергиен системен оператор“ (ЕСО) ЕАД кани всички заинтересовани лица да подадат оферти за процедура с предмет: Предоставяне на финансови услуги от кредитни институции за нуждите на \"Електроенергиен системен оператор\" ЕАД. Това съобщиха от ЕСО.\r\nИнформация по процедурата и документацията са достъпни на следните линкове:\r\nЛинк към Агенцията за обществени поръчки:\r\nЛинк към профила на купувача:", "date": "2018.03.10", "title": "ЕСО кани всички заинтересовани лица да подават оферти за процедура с предмет: Предоставяне на финансови услуги от кредитни институции за нуждите на оператора"}
{"url": "http://www.focus-news.net/news/2018/03/10/2497936/veliko-tarnovo-turistichesko-druzhestvo-trapezitsa-1902-organizira-pohod-do-mestnostta-ksilifor-za-vsichki-dami-ot-regiona.html", "text": "Поход, посветен на Празника на жената - 8 март, организира Туристическо дружество „Трапезица  1902“. Покана за участие в него е отправена към всички дами от региона. Това съобщи за Радио „Фокус“ – Велико Търново Георги Димитров, секретар на дружеството и уточниха, че и през настоящата година за традиционната инициатива са предвидени два маршрута - от кв. „Асенов“ във Велико Търново до местността Ксилифор, както и от Великотърновския университет „Св. Св. Кирил и Методий“, през хълма Момина крепост, отново до местността край града. Началният час за тръгване е 10.00. В ресторанта в местността Ксилифор ще има подготвена специална програма с музика, танци и много настроение за всички любители на природата, туризма и техните приятели. Тя ще започне в 12.30 часа. Организиран транспорт ще тръгне в 12.00 от Летния театър във Велико Търново.\r\nЛуиза ТРАНЧЕВА", "date": "2018.03.10", "title": "Велико Търново: Туристическо дружество „Трапезица 1902“ организира поход до местността Ксилифор за всички дами от региона"}
{"url": "http://www.focus-news.net/news/2018/03/10/2497915/the-hill-donald-tramp-zayavi-che-po-otnoshenie-na-sreshtata-sas-severna-koreya-sdelkata-e-v-protses-na-izgotvyane.html", "text": "Президентът на САЩ Доналд Тръмп, за когото се разбра, че скоро ще проведе среща със севернокорейския лидер Ким Чен-ун във все още неуточнено време и място даде сигнал, че „сделката е в процес на изготвяне“, пише  The Hill.\r\n„Сделката със Северна Корея се изготвя и ще бъде, след като бъде приключена, добра за целия свят. Времето и мястото все още се определят“, заяви Тръмп на профила си в социалната мрежа „Туитър“. \r\nПо-рано от Белия дом съобщиха, че Тръмп би приел поканата да се срещне с лидера на Северна Корея преди месец май. \r\nСъщевременно президентът допълни, че „санкциите ще останат, докато не се сключи споразумение“ относно ядрената програма на Северна Корея и допълни, че Ким Чен-ун е обсъдил с представители на Южна Корея „ядреното разоръжаване“ и че е готов да не извършва оръжейни изпитания по време на преговорите. \r\n„Страхотен прогрес, но санкциите още остават, докато не постигнем споразумение. Срещата се планира“, допълни Тръмп. Виктор Турмаков", "date": "2018.03.10", "title": "The Hill: Доналд Тръмп заяви, че по отношение на срещата със Северна Корея „сделката е в процес на изготвяне“"}
{"url": "http://www.focus-news.net/news/2018/03/10/2497938/zam-kmetat-na-sofiya-evgeni-krusev-v-avtobusite-ot-noshtniya-transport-shte-ima-videonablyudenie-i-panik-buton-bezopasnostta-e-edin-ot-nay-vazhnite-faktori.html", "text": "Във всеки автобус водачът ще бъде отделен от пътническия салон, ще има видеонаблюдение и паник бутон. Това каза в интервю за Агенция „Фокус“ зам.-кметът на София с направление „Транспорт и транспортни комуникации“ Евгени Крусев за нощния градски транспорт, който тръгва експериментално от 7 април. „Ще работим в координация както със СДВР, така и с общинска полиция“, посочи той. „Безопасността е един от най-важните фактори за успешното въвеждане на тази услуга и ако тя отсъства, никой не би ползвал нощен градски транспорт, колкото и удобен да е той. Нашата задача е сигурността на пътниците и сигурността на водачите“, заяви Евгени Крусев. „Работим усилено в посока на това да създаваме повече пешеходни зони, развиваме велотранспорта и изграждаме бърза и удобна свързаност на транспорта с всяка точка на града“, изтъкна зам.-кметът. „Само преди няколко дни започнахме поставянето на нови указателни табели, изписани със специално изработен за София шрифт, на входовете на метрото. Такива ще има на спирките на градския транспорт. Указателни табели ще бъдат поставени и за културните забележителности в града“, каза още той.\r\nБиляна ИВАНОВА", "date": "2018.03.10", "title": "Зам.-кметът на София Евгени Крусев: В автобусите от нощния транспорт ще има видеонаблюдение и паник бутон, безопасността е един от най-важните фактори"}
{"url": "http://www.focus-news.net/news/2018/03/10/2497935/vladimir-putin-novite-orazheyni-sistemi-na-rusiya-sa-veche-prieti-na-vaorazhenie.html", "text": "Президентът на Русия Владимир Путин отбеляза, че всяка система, за която е говорил по време на посланието си от 1 март пред Федералното събрание, лесно преодолява всяка система за противоракетна отбрана. Според него всички изпитания  са преминали „много добре“, предава Интерфакс.\r\n„Някои от системите подлежат на допълнителна работа. Някои вече са на въоръжение. По отношение на някои вече е започнало и промишленото производство. Те вече излизат серийно“, подчерта руският президент. \r\nСъщевременно той отбеляза, че Русия с ядреното оръжие, което има, може да преодолее противоракетните системи на САЩ.  Виктор Турмаков", "date": "2018.03.10", "title": "Владимир Путин: Новите оръжейни системи на Русия са вече приети на въоръжение"}
{"url": "http://www.focus-news.net/news/2018/03/10/2497940/pazardzhik-vaveden-e-obhoden-marshrut-za-tovarni-avtomobili-po-patya-belovo-yundola.html", "text": "Сухи са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Трафикът по главните пътни артерии е нормално натоварен. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение за моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В частта от областта в Родопите остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.03.10", "title": "Пазарджик: Въведен е обходен маршрут за товарни автомобили по пътя Белово-Юндола"}
{"url": "http://www.focus-news.net/news/2018/03/10/2497928/premierat-boyko-borisov-iskam-da-reshim-vaprosa-s-yazovirite-dnes-ne-mozhe-prez-2-3-godini-da-si-govorim-edno-i-sashto.html", "text": "Искам да решим този въпрос с язовирите днес, хората да отидат да го направят, не може през 2-3 години да си говорим едно и също. Това каза премиерът Бойко Борисов на извънредното правителствено заседание за обсъждане на мерки за гарантиране на сигурността на населението заради преливането на язовири в страната, предаде репортер на Агенция „Фокус“. „Най-малкия проблем в случая са парите. Въпросът е как да го направим незабавно“, посочи той. „Вече поне имаме структура, която следи кое е предаварийно и аварийно състояние. Хората какво си мислят като видят, че язовир е в предаварийна ситуация- веднага започват да се плашат, защото няколко пъти ставаха наводнения“, коментира премиерът. „Задават въпроса- какво правим? Ние правим много, но резултатът ни е много малък“, изтъкна Бойко Борисов. „Колегите казват, че дори не е формулирано точно какво е язовир. Има много микро язовирчета, които с дъждовете се пълнят и след това създават проблеми“, поясни той. „Министърът на икономиката Емил Караниколов предлага отделна аварийна компания, която да се занимава само с язовирите, или да ползваме хората на НЕК, които наблюдават и ремонтират държавните язовири“, каза още премиерът.\r\nЛюба АЛЕКСИЕВА", "date": "2018.03.10", "title": "Премиерът Бойко Борисов: Искам да решим въпроса с язовирите днес, не може през 2-3 години да си говорим едно и също"}
{"url": "http://www.focus-news.net/news/2018/03/10/2497930/ministar-temenuzhka-petkova-nek-stopanisva-nay-golemite-i-znachimi-yazoviri-v-stranata-te-sa-v-otlichno-tehnichesko-sastoyanie.html", "text": "Националната електрическа компания стопанисва най-големите, комплексни и значими язовири в страната. Тези язовири са, бих казала, в отлично техническо състояние. Това заяви министърът на енергетиката Теменужка Петкова в предаването  по бТВ. Министър Петкова уточни, че Националната електрическа компания (НЕК) има специално предприятие – „Язовири и каскади“, което се грижи и стопанисва тези язовири. „40 язовирни стени се стопанисват от НЕК. Нашите язовири са в много добро техническо състояние. Няма преливащи язовири, стопанисвани от НЕК“, уточни тя. По думите ѝ българските граждани трябва да бъдат спокойни за състоянието на съоръженията. „Проблемът е с така наречените малки язовири, които се намират в малки общини и съответно общините трябва да ги стопанисват, но аз съм сигурна, че в рамките на днешното заседание, свикано от премиера Бойко Борисов, ние ще намерим решение“, коментира още министър Петкова.", "date": "2018.03.10", "title": "Министър Теменужка Петкова: НЕК стопанисва най-големите и значими язовири в страната, те са в отлично техническо състояние"}
{"url": "http://www.focus-news.net/news/2018/03/10/2497943/plovdiv-darzhavno-parvenstvo-po-taekuon-do-shte-se-provede-v-grada.html", "text": "Държавно първенство по таекуон-до ITF ще се проведе в Пловдив днес и утре - 11 март. Това съобщиха за Радио „Фокус“ – Пловдив от отдел „Връзки с обществеността“ на Общината. Ще участват над 400 състезатели. Първенството ще се осъществи в спортната зала на Пловдивския университет „Паисий Хилендарски”. Срещите започват от 14.00 часа днес и ще продължат утре през целия ден, в дисциплините форма, специална техника и самозащита. \r\nСъстезанието е част от държавния календар на федерацията по таекуон-до ITF и в него ще вземат участие спортисти от всички възрастови групи – деца, юноши, девойки, мъже и жени. Входът е свободен.\r\nТони МИХАЙЛОВ", "date": "2018.03.10", "title": "Пловдив: Държавно първенство по таекуон-до ще се проведе в града"}
{"url": "http://www.focus-news.net/news/2018/03/10/2497945/pazardzhik-odmvr-otchete-deynostta-si-za-2017-godina.html", "text": "Областна дирекция на МВР (ОДМВР)-Пазарджик отчете дейността си за 2017 година. Това съобщи за Радио „Фокус“ – Пазарджик говорителят на дирекцията Мирослав Стоянов. Той обясни, че на представянето на отчета са присъствали главният секретар на МВР главен комисар Младен Маринов, заместник-директорът на Главна дирекция „Национална полиция“ старши комисар Константин Димитров, областният управител на Пазарджик Стефан Мирев, окръжният прокурор Васил Малинов, председателят на Административния съд в Пазарджик Марияна Шотева, заместник-председателят на Окръжния съд в областния град Александър Александров, директорът на Регионална дирекция „Пожарна безопасност и защита на населението”-Пазарджик комисар Иван Панайотов, представители на Държавна агенция „Национална сигурност” и Главна дирекция „Борба с организираната престъпност“. \r\n„Директорът старши комисар Йордан Рогачев запозна присъстващите с обобщената информация за дейността на областната дирекция, като акцентира на добрата работа на служителите през изминалата година по отношение на противодействието и превенцията на престъпленията против собствеността. За четвърта поредна година се отчита спад в регистрираните кражби, които съставляват основна част от този тип престъпни посегателства. Друг значим успех на криминалистите от дирекцията и районните управления е повишаването на случаите на разкрити престъпления свързани с притежание, разпространение и производство на наркотични вещества. Окръжният прокурор акцентира върху много доброто ниво на взаимодействието между полицейското разследване и прокуратурата, като показател за това са малкото върнати за доразследване производства. Главен комисар Младен Маринов изрази задоволството си относно добрите резултати постигнати от структурите в областната дирекция. В заключение той набеляза основните приоритети на работа през настоящата година, като насочи вниманието на служителите върху високите очаквания, които имат хората към полицейските структури по места“, каза също Стоянов.\r\nВаня НИКОЛОВА", "date": "2018.03.10", "title": "Пазарджик: ОДМВР отчете дейността си за 2017 година"}
{"url": "http://www.focus-news.net/news/2018/03/10/2497939/ria-novosti-spored-vladimir-putin-golemite-strani-tryabva-da-obedinyavat-usiliyata-si-za-borba-sreshtu-terorizma.html", "text": "Президентът на Русия Владимир Путин заяви, че големите страни не трябва да се заплашват взаимно, а да обединят усилие в борбата срещу тероризма, предава РИА Новости.\r\n„А за да се защитят от ударите на терористите, големите държави не трябва да представляват заплаха една за друга, а да се обединят срещу него“, заяви Путин по време на интервю пред западни медии.  Виктор Турмаков", "date": "2018.03.10", "title": "РИА Новости: Според Владимир Путин големите страни трябва да обединяват усилията си за борба срещу тероризма"}
{"url": "http://www.focus-news.net/news/2018/03/10/2497924/premierat-boyko-borisov-shte-otpusnem-3-mln-leva-na-obshtina-hayredin-za-yazovirite.html", "text": "С постановление днес ще дадем 3 млн. лева на Хайредин да отидат да правят язовирите. Това каза премиерът Бойко Борисов на извънредното правителствено заседание за обсъждане на мерки за гарантиране на сигурността на населението заради преливането на язовири в страната, предаде репортер на Агенция „Фокус“. „Те трябва да минат през обществени поръчки, ще минат години, ще се обжалват. Дотогава страховете на хората стоят. Правим това години наред“, посочи той. „Това, което ме вбесява най-много е, че слушам само как нещо не може да стане. За нещо трябвало специално постановление, което не можело да се направи, защото било в разрез с обществените поръчки“, коментира Бойко Борисов. „Провел съм срещи с хидроинженерите от Враца, които се занимават с това. Едната страна на язовира я взривявали бракониери, после е възстановявана. Другата аварийно правена, преливникът не работел“, поясни премиерът. „Какво толкова сложно има на тези съоръжения, това са кранове, които се поддържат в изправност“, попита той.\r\nЛюба АЛЕКСИЕВА", "date": "2018.03.10", "title": "Премиерът Бойко Борисов: Ще отпуснем 3 млн. лева на Община Хайредин за язовирите"}
{"url": "http://www.focus-news.net/news/2018/03/10/2497948/plovdiv-otchita-se-spad-v-krazhbite-i-grabezhite-za-2017-g-na-teritoriyata-na-oblastta.html", "text": "Отчита се спад в кражбите и грабежите на територията на Пловдивска област. Това сочат данните за изминалата 2017 година, съобщиха за Радио „Фокус“ – Пловдив от Областната дирекция на МВР. Броят на кражбите през миналата година е 2254, което е с 338 по-малко в сравнение с 2016-та. Извършените домови кражби през 2017-та са намалели с 24 % и са общо 526, а кражбите, извършени с взлом са 520, като се отчита намаление с 12 %.\r\nОт Областната дирекция на МВР съобщават, че намалява и броят на регистрираните грабежи. През 2017 година са извършени общо 129 грабежа, като се отчита намаление от 14 % спрямо 2016-та. Намалели са и въоръжените грабежи. Извършени са 3 грабежа, при които е използвано огнестрелно оръжие, при 6 за 2016 година.\r\nПрез 2017 година се отчита също драстично намаляване на регистрираните кражби на автомобили с 49 %. Техният брой за миналата година е 66, като за 2016-та са били 130. Разкриваемостта им през годината е 24 % и се е повишила с 6 % спрямо изминалата.\r\nПрестъпленията против собствеността остават структурно определящи за криминогенната обстановка в региона. Относителният им дял от общо регистрираната престъпност съставлява 46%. През 2017 година са регистрирани  3152 деяния от вида. Констатира се намаление от 11% спрямо 2016 година, тоест с 377 престъпления по-малко. Разкриваемостта при тези престъпления през 2017-та е 26 %, съобщиха още от Областната дирекция на МВР.\r\nТони МИХАЙЛОВ", "date": "2018.03.10", "title": "Пловдив: Отчита се спад в кражбите и грабежите за 2017 г. на територията на областта"}
{"url": "http://www.focus-news.net/news/2018/03/10/2497942/interfaks-vladimir-putin-ne-smyata-za-kritichno-za-rusiya-snizhavaneto-na-broya-boyni-glavi-i-raketi-nositeli.html", "text": "Руският президент Владимир Путин заяви, че страната му е готова и занапред да води диалог по ядреното разоръжаване след края на действието на договора  СТАРТ-3, но с отчет на появилите се пир нея системи за въоръжение, способни да заобикалят системите на ПРО, снижаването на количеството балистични ракети и бойни глави вече няма да бъде толкова критично, предава Интерфакс.\r\nПутин поясни, че Русия е „съгласна да съкращение на носителите или на бойните глави“. „Но сега, когато имаме оръжие, което лесно преодолява всички системи за ПРО, за нас не е толкова критично снижаването на броя балистични ракети и бойни глави“, допълни той.\r\nНа въпроса дали новите видове оръжия ще станат част от новите преговори за намаляване на стратегическите офанзивни оръжия, Путин заяви, че „от гледна точка както на броя на носителите, така и на броя на бойните глави, които могат да бъдат поставени върху тях или ще бъдат поставени, разбира се, трябва да бъдат включени в общата сметка“. Виктор Турмаков", "date": "2018.03.10", "title": "Интерфакс: Владимир Путин не смята за критично за Русия снижаването на броя бойни глави и ракети носители"}
{"url": "http://www.focus-news.net/news/2018/03/10/2497949/ria-novosti-irakskite-militsii-sa-nanesli-udar-po-teroristite-ot-islyamska-darzhava-v-siriya.html", "text": "Иракските паравоенни части съобщават, че са нанесли минометен удар по „Ислямска държава“ в Сирия, предава РИА Новости.\r\n„Минометен взвод от опълчението нанесе удар по струпване на терористи от „Ислямска държава“ в село Ел Ачана след като получи разузнавателни данни за наличието на групировка, готвеща нападение срещу нашите части на границата“, пише в заявление на интернет страницата на Иракското народно опълчение (Хашд аш Шааби).\r\nИракските части отбелязват, че ударите попадат „пряко в сърцето на групировката“. Селото се намира в сирийската провинция Ракка недалеч от сирийско-иракската граница. Не се уточнява от какви позиции е воден обстрела.  Виктор Турмаков", "date": "2018.03.10", "title": "РИА Новости: Иракските милиции са нанесли удар по терористите от „Ислямска държава“ в Сирия"}
{"url": "http://www.focus-news.net/news/2018/03/10/2497941/gl-komisar-nikolay-nikolov-riskovata-situatsiya-na-yazovir-rogozen-1-e-preodolyana.html", "text": "Ситуацията е нормална за сезона. Рисковата ситуация на язовир „Рогозен 1“ е преодоляна. Това каза на извънреден брифинг в Министерски съвет директорът на ГД „Пожарна безопасност и защита на населението“ главен комисар Николай Николов, предаде репортер на Агенция „Фокус“. „От 00.00 часа до 6.00 сутринта нивото на язовира е паднало с 28 см. Усилията, които вложихме за изпомпване на водата и прехвърляне в долния язовир, и наливането на скална маса дадоха резултат“, заяви той. „Нивата на всички реки в страната задържат пълноводие, все още под код червен. Внимателни сме, наблюдаваме нещата, за да предотвратим човешки жертви. Всички критични точки се наблюдават, за да можем своевременно да предупредим застрашените хора“, изтъкна Николай Николов. „Изключение прави река Скът при Мизия. От сутринта нивото е вдигнато с 6 см. До обяд очакваме да достигне своя максимум, който ще бъде с 40 см по-ниско от опасната кота на преливане. Не смятаме, че има проблеми за населението“, каза още той.\r\nЛюба АЛЕКСИЕВА", "date": "2018.03.10", "title": "Гл. комисар Николай Николов: Рисковата ситуация на язовир „Рогозен 1“ е преодоляна"}
{"url": "http://www.focus-news.net/news/2018/03/10/2497951/veliko-tarnovo-kuklen-teatar-vesel-shte-posreshtne-proletta-v-grada-sas-spektakala-tsvetna-prikazka.html", "text": "Куклен театър „Весел“ ще посрещне пролетта във Велико Търново със спектакъла  „Цветна приказка”. Заглавието е част от съботния афиш на театъра. Представлението ще се играе от 11.00 часа на сцената на читалище „Искра”, съобщиха от театъра. „Цветна приказка” е един от любимите за малките зрители спектакли в репертоара на великотърновския куклен театър. Драматизацията и постановката са на Веселин Василев, куклите – на Стефка Кювлиева, а музиката – на Димитър Паперов. Актьорският ансамбъл – Елка Баланова и Веселин Василев, представят приказните герои със специалното участие на Дарина Бодурова (глас) и Стефка Петрова (глас).\r\n„Цветна приказка” е приказка за цветята, които първи се пробуждат за големия пролетен празник. Смелите кокичета Кок и Че, заедно с красивата и суетна Теменужка, с веселия Кукуряк, с талантливия Минзухар и Слънцето побеждават Страшния студ и  посрещат Пролетта. Феерия от песни, багри и кукли…\r\n„Цветна приказка” е първият от поредицата спектакли, посветени на 20-ата годишнина на Куклен театър „Весел“. На куклената сцена за семейна публика в Народно читалище „Искра” до края на месеца зрителите ще могат да отпразнуват рождения ден с търновските куклени актьори на 17 март. Входът е свободен. Следващото театрално предложение е класическата пиеса „Принцесата и граховото зърно”, а в последния ден на пролетния месец ще се играе „Хитър Петър”.\r\nПроектът се реализира с подкрепата на Община Велико Търново.", "date": "2018.03.10", "title": "Велико Търново: Куклен театър „Весел“ ще посрещне пролетта в града със спектакъла  „Цветна приказка”"}
{"url": "http://www.focus-news.net/news/2018/03/10/2497944/gl-komisar-nikolay-nikolov-ne-ochakvame-prelivane-na-rekite-v-stranata-vapreki-tova-organizatsiyata-ni-prodalzhava.html", "text": "Не очакваме преливане на реките в страната, въпреки това организацията на правителството, областните управители и на кметовете на населени места продължава. Това каза на извънреден брифинг в Министерски съвет директорът на ГД „Пожарна безопасност и защита на населението“ главен комисар Николай Николов, предаде репортер на Агенция „Фокус“. „Предвид усложняването на метеорологичната обстановка се очаква реките на запад от Огоста да бъдат с повишен дебит, и всички реки в долните си течения- Места, Струма, Искър, Арда, Тунджа, Марица, Камчия да бъдат с повишени нива“, обясни той. „В село Крушовица има около 50 двора, които са наводнени, но не от прииждащи води, а от подпочвени. Няма застрашени хора“, посочи гл. комисар Николов. „Според прогнозата за следващите 3 дни ще има постепенно успокояване на обстановката. От понеделник вечерта ще започнат превалявания от дъжд, с интензитет от около 5-10 литра на кв. м за два дни. Според НИМХ понеделник, вторник и сряда времето ще се развали. Два дни ще има добро време и още два дни пак разваляне на времето“, поясни Николай Николов. \r\nЛюба АЛЕКСИЕВА", "date": "2018.03.10", "title": "Гл. комисар Николай Николов: Не очакваме преливане на реките в страната, въпреки това организацията ни продължава"}
{"url": "http://www.focus-news.net/news/2018/03/10/2497954/21tv-makedoniya-dvama-germanski-zhurnalisti-sa-arestuvani-na-gratsko-turskata-granitsa.html", "text": "Двама германски журналисти са арестувани вечерта от гръцката полиция на гръцко-турската граница, докато са отразявали придвижването на мигрантите в региона, предава македонската медия  „ТВ21“.\r\nГерманското посолство в Атина потвърди новината. Арестуваните са 33-годишна жена и 31-годишен мъж, за които се предполага, че са работили за телевизия ARD. Те не са имали право да остават в добре охранявания граничен район между двете страни. Германското външно министерство информира, че работи чрез консулските служби, за да изясни случая.\r\nАрестът на журналистите се случва седмица след като турската армия залови двама гръцки войници, които преминаха границата по време на патрул. Войниците са обвинени в шпионаж. Виктор Турмаков", "date": "2018.03.10", "title": "21ТВ (Македония): Двама германски журналисти са арестувани на гръцко-турската граница"}
{"url": "http://www.focus-news.net/news/2018/03/10/2497937/agentsiya-fokus-izlachva-na-zhivo-vav-feysbuk-brifinga-sled-izvanrednoto-zasedanie-na-ministerski-savet-na-koeto-beshe-obsadeno-sastoyanieto-na-yazovirite-v-stranata.html", "text": "Агенция „Фокус“ излъчва на живо във „Фейсбук“ брифинга след извънредно заседание на Министерски съвет, на което беше обсъдено състоянието на язовирите в страната.\r\nБрифингът може да проследите в страницата на ИА „Фокус“ във „Фейсбук“", "date": "2018.03.10", "title": "Агенция „Фокус“ излъчва на живо във „Фейсбук“ брифинга след извънредното заседание на Министерски съвет, на което беше обсъдено състоянието на язовирите в страната"}
{"url": "http://www.focus-news.net/news/2018/03/10/2497947/ministar-temenuzhka-petkova-ekipi-na-predpriyatie-yazoviri-i-kaskadi-nezabavno-shte-okazhat-pomosht-v-deynostite-po-otstranyavane-na-avariite-po-yazovirite.html", "text": "Незабавно се включват екипи на Предприятие „Язовири и каскади“, които ще окажат помощ, така че дейностите по отстраняване на авариите да започнат още днес. Това каза на извънреден брифинг в Министерски съвет министърът на енергетиката, предаде репортер на Агенция „Фокус“. \"С цел да не се губи нито минута време по разпореждане на премиера Бойко Борисов заедно с областния управител на Враца, кмета на Хайредин, колеги от Министерството на транспорта сформираме работна група в Министерство на енергетиката“, заяви тя. „За да бъдат хората спокойни и да бъде гарантирана тяхната сигурност“, изтъкна Теменужка Петкова. „Ще действаме по-най бързия начин, за да се предприемат адекватни действия и мерки в тази ситуация“, каза още министърът.\r\nЛюба АЛЕКСИЕВА", "date": "2018.03.10", "title": "Министър Теменужка Петкова: Екипи на Предприятие „Язовири и каскади“ незабавно ще окажат помощ в дейностите по отстраняване на авариите по язовирите"}
{"url": "http://www.focus-news.net/news/2018/03/10/2497946/oblastniyat-upravitel-na-vratsa-malina-nikolova-bez-pomoshtta-na-pravitelstvoto-nyamashe-kak-da-se-spravim-s-vazstanovyavaneto-na-kritichnata-infrastruktura-v-oblastta.html", "text": "За пореден път се налага правителството да осигурява средства за аварийното възстановяване на критичната инфраструктура в област Враца. Това се случи и през 2016 година и сега, през 2018 година. Това заяви Малина Николова – областен управител на Област Враца, която взе участие в извънредното заседание на Министерски съвет за състоянието на язовирите в страната, предаде репортер на Агенция „Фокус“. \r\n„Аз съм изключително благодарна за това, защото по друг начин ние няма как да се справим. Сега, със средствата, които са осигурени с днешното министерско решение, се предвижда и цялостно изпълнение на проектите, които вече са направени от Община Хайредин, така да се справим окончателно с ремонтите на двата язовира – „Рогозен“ и „Бързина“. Но преди това трябва да се предприемат начертаните днес, на правителственото заседание, мерки за аварийно справяне със ситуацията, т.е. укрепване на преливника на язовир „Рогозен“ след като водата спре да се оттича и допълнително поставяне на сифони, за които вече са получени оферти. Те са при кмета на Община Хайредин“, заяви Малина Николова. С тази мярка ние ще се опитаме да изтеглим водата на кота нула, както беше преди няколко дни в този язовир. Благодаря на правителството и се надявам да продължим да си вършим работата така, че да не застрашаваме населението на двете общини – Хайредин и Мизия, които са в заливната зона на двата язовира“, допълни още тя. \r\nОт своя страна кметът на Хайредин Тодор Алексиев също благодари на всички институции, участвали в овладяването на критичната ситуация на територията на общината. \"Искам да благодаря и на премиера Бойко Борисов, който след един дълъг разговор вчера вечерта, днес своевременно реагира и нещата се случиха така, че ние да си свършим работата и да не застрашаваме живота на хората.\r\nЛюба АЛЕКСИЕВА", "date": "2018.03.10", "title": "Областният управител на Враца Малина Николова: Без помощта на правителството нямаше как да се справим с възстановяването на критичната инфраструктура в областта"}
{"url": "http://www.focus-news.net/news/2018/03/10/2497956/ministar-nikolina-angelkova-otkri-balgarskiya-shtand-na-mezhdunarodnoto-izlozhenie-inturmarket-v-moskva.html", "text": "Министърът на туризма Николина Ангелкова откри българския щанд на международното туристическо изложение за професионалисти “Интурмаркет“. Това съобщиха от пресцентъра на министерството. Форумът се провежда в периода между 10- 12 март в Москва за 13-а поредна година. \r\nБългария се представя на международната борса с национален щанд на площ от 100 кв метра. Заедно с Министерството на туризма съизложители са  български общини и представители на бизнеса. Основен фокус в представянето на страната са възможностите за морски, културно-исторически и бланео-, СПА и уелнес туризъм. Това са най-търсените пътувания за руските в България, отбеляза министър Ангелкова. И допълни, че за страната ни представянето на туристическата борса е изключително важно, защото Русия е сред топ пазарите за чуждестранни посещения. \r\nПосетителите на националния щанд ще имат възможност да опитат традиционни ястия, да видят характерни занаяти и елементи от фолклора ни. Предвидена е дегустация на характерни продукти от разложкия край. Посетителите ще могат да опитат и качествени български вина. Атрактивна група от с. Горно Драглище ще изработва „Пушета“ от прежда, ще пресъздава автентични български обичаи. По време на изложенията ще има изпълнение на български народни песни и танци.\r\nТази година заедно с България на „Интурмаркет“ ще участват над 1 400 изложители от над 130 страни и всички руски региони и национални туристически представителства. Очакват се над 74 хиляди посетители.", "date": "2018.03.10", "title": "Министър Николина Ангелкова откри българския щанд на международното изложение „Интурмаркет“ в Москва"}
{"url": "http://www.focus-news.net/news/2018/03/10/2497958/euronews-emanyuel-makron-zapochna-ofitsialno-poseshtenie-v-indiya.html", "text": "Президентът на Франция Еманюел Макрон и съпругата му Бриджит започнаха четиридневно посещение в Индия с цел да засилят търговските, отбранителните и политическите връзки между двете страни, предава  Euronews.\r\nТе са приветствани от индийския министър-председател Нарендра Моди на летището в Делхи. Той и Макрон ще проведат преговори в събота, а след това в неделя ще участва на международна среща на високо равнище, посветена на слънчевата енергия.\r\nОчаква се по време на срещите да бъде обсъдена и възможността Индия да закупи изтребители от Франция. Виктор Турмаков", "date": "2018.03.10", "title": "Euronews: Еманюел Макрон започна официално посещение в Индия"}
{"url": "http://www.focus-news.net/news/2018/03/10/2497950/ministar-emil-karanikolov-do-sryada-shte-podgotvim-zakonoproekt-za-promeni-v-nyakolko-zakona-vav-vrazka-s-upravlenieto-na-yazovirite.html", "text": "Министър-председателят възложи на няколко министри, в това лице и на мен, до сряда да подготвим законопроект за изменение на няколко закона. Това каза министърът на икономиката Емил Караниколов на извънреден брифинг в Министерския съвет, след извънредното правителствено заседание за състоянието на язовирите в страната, предаде репортер на Агенция „Фокус“. „Предимно това ще Законът за водите, в който ще бъде дадена възможност на общините в кратък срок да изразят своето мнение дали могат да управляват язовирите, които са тяхна собственост. В случай, че те не могат да извършат това нещо, същите ще бъдат прехвърлени в управление на българската държава“, коментира Караниколов. \r\nЛюба АЛЕКСИЕВА", "date": "2018.03.10", "title": "Министър Емил Караниколов: До сряда ще подготвим законопроект за промени в няколко закона във връзка с управлението на язовирите"}
{"url": "http://www.focus-news.net/news/2018/03/10/2497959/zam-kmetat-na-sofiya-evgeni-krusev-pone-30-ot-raboteshtite-v-sferata-na-autsorsing-industriyata-i-it-sektora-imat-nuzhda-ot-noshten-gradski-transport.html", "text": "От Асоциацията на собствениците на бизнес сгради ни казаха, че поне 30 на сто от работещите в сферата на аутсорсинг индустрията и ИТ-сектора имат нужда от подобна услуга. Това каза в интервю за Агенция „Фокус“ зам.-кметът на София с направление „Транспорт и транспортни комуникации“ Евгени Крусев за нощния градски транспорт, който тръгва експериментално от 7 април. „Това са дейности, в които се работи в други часови зони“, посочи той. „Направихме редица проучвания сред бизнеса дали хората, които работят за различните компании имат нужда от подобен тип услуга. Става дума за фирмите от бизнес зоните на града“, обясни зам.-кметът. „Не виждам нищо лошо в това хората да имат достъп до нощен транспорт и в свободното си време. София е млад град, идва лято, денят е по-дълъг, културната програма е богата и общественият превоз е допълнение към качеството на живот, което искаме да постигнем“, каза още той.\r\nБиляна ИВАНОВА", "date": "2018.03.10", "title": "Зам.-кметът на София Евгени Крусев: Поне 30% от работещите в сферата на аутсорсинг индустрията и ИТ-сектора имат нужда от нощен градски транспорт"}
{"url": "http://www.focus-news.net/news/2018/03/10/2497960/grigor-dimitrov-i-del-potro-otpadnaha-na-dvoyki-v-indian-uels.html", "text": ".  Звездният тандем между Григор Димитров и Хуан Мартин дел Потро приключи рано участието си в схемата на двойки на турнира от сериите \"Мастърс\" в Индиън Уелс. Димитров и Дел Потро отстъпиха с 4:6, 2:6 на испанците Марк и Фелесиано Лопес. \r\nЗа българина и аржентинеца остава утехата, че тепърва започна участието им на сингъл в Индиън Уелс. Димитров ще започне участието си в ранните часове в неделя с двубой срещу Фернандо Вердаско, а Дел Потро срещу 19-годишния австралиец Алекс де Минор.", "date": "2018.03.10", "title": "Григор Димитров и Дел Потро отпаднаха на двойки в Индиън Уелс"}
{"url": "http://www.focus-news.net/news/2018/03/10/2497952/vitsepremierat-tomislav-donchev-vreme-e-da-ima-struktura-koyato-da-osiguryava-tehnicheska-godnost-na-yazovirite-i-da-reagira-v-slozhna-situatsiya.html", "text": "Време е да има централизирана структура, която да поеме грижата в предаварийна, сложна ситуация, да е в състояние да реагира веднага, с капацитет и техника, без необходимост от дълги сложни процедури, да осигурява техническа годност на съоръженията. Това каза на извънреден брифинг в Министерски съвет вицепремиерът Томислав Дончев, предаде репортер на Агенция „Фокус“. „Каква ще бъде новата структура- дружество, предприятие или агенция не е най-съществения въпрос“, посочи той. „Трябва структура, която да позволява разгръщане на капацитет в аварийна ситуация, да дава веднага подкрепа с техника“, изтъкна Томислав Дончев. „Правителството взе решение за осигуряване на 3 млн. лева, които да бъдат разходвани за допълнителни аварийни мероприятия. По-голямата част от средствата ще бъдат разходвани за реконструкция на преливника на един от язовирите и други дейности по цялата каскада от язовири“, обясни вицепремиерът. „Огромната част от средствата е за ремонтни работи. За преливника на най-проблемното съоръжение има проект и по него спокойно оттук нататък може да се възложи обществена поръчка“, уточни той. „Приоритет в момента е овладяването на ситуацията- намаляването на нивата на язовирите“, подчерта Томислав Дончев и поясни, че инсталираните помпени съоръжения до голяма степен позволяват да се овладее ситуацията. „На заседанието беше взето решение да се мобилизират допълнително и структури на Министерството на транспорта“, каза още той.\r\nЛюба АЛЕКСИЕВА", "date": "2018.03.10", "title": "Вицепремиерът Томислав Дончев: Време е да има структура, която да осигурява техническа годност на язовирите и да реагира в сложна ситуация"}
{"url": "http://www.focus-news.net/news/2018/03/10/2497955/ministar-emil-karanikolov-yazovirite-koito-ne-mogat-da-badat-upravlyavani-ot-nyakoi-obshtini-shte-badat-prehvarleni-kam-darzhavna-struktura.html", "text": "Възнамеряваме да създадем структура или съществуваща такава, в която да преминат язовирите за управление. Това каза министърът на икономиката Емил Караниколов на извънреден брифинг в Министерския съвет, предаде репортер на Агенция „Фокус“. „Тя ще се занимава съответно и с ремонтните дейности на язовирите, стените и всички съоръжения с цел недопускане на инциденти за населението на Р България. Ангажирани сме до сряда да представим законопроекта и той да бъде качен за обществено обсъждане“, коментира Караниколов. По думите му целта е там, където общините не могат да управляват, тъй като имат липса на средства, тези язовири да бъдат прехвърлени на държавата и тя да се занимава оттук нататък и да носи отговорността за тяхното управление. \r\n„Общественото обсъждане за законодателните промени е около месец и след това да мине през Народното събрание. Такава е процедурата. Към Министерството на енергетиката проблеми с язовири няма. Там има структура, която се занимава с ремонтите. Единият от вариантите, който обсъждаме, но в сряда ще имаме точно решение, към ДАМТН да бъдат прехвърлено управлението на язовирите, които ще бъдат предоставени от държавата. Към момента няма в една структура да прехвърляме абсолютно всички язовири“, допълни той и уточни, че говори само за тези, които са общински и общините не могат да управляват. „Към момента имаме около 7000 язовира. Друг елемент, който ще е в Закона за водите е, че ще има категоризация на язовирите. Всичко ще бъде решавано, ако общините не могат, от ДАМТН и тя ще носи отговорността съответно. В момента стените са на еди кой си, водата е на еди кой си. Това трябва да се промени и да има яснота кой управлява и кой носи отговорността за тези активи“, каза още Емил Караниколов. \r\nЛюба АЛЕКСИЕВА", "date": "2018.03.10", "title": "Министър Емил Караниколов: Язовирите, които не могат да бъдат управлявани от някои общини, ще бъдат прехвърлени към държавна структура"}
{"url": "http://www.focus-news.net/news/2018/03/10/2497966/new-york-times-indiya-i-frantsiya-se-obyaviha-v-polza-na-svobodata-na-navigatsiya-v-indiyskiya-okean.html", "text": "Индия и Франция обявиха, че ще си сътрудничат за осигуряването на свободата на корабоплаването в Индийския океан. Същевременно двете страни подписаха и договор за изграждане на АЕЦ в Индия от френска компания, пише  New York Times.\r\nСлед преговори с френския президент Еманюел Макрон, индийският министър-председател Нарендра Моди подчерта сътрудничеството между двете страни в сферите на сигурността, технологията и борбата срещу тероризма.  Виктор Турмаков", "date": "2018.03.10", "title": "New York Times: Индия и  Франция се обявиха в полза на свободата на навигация в Индийския океан"}
{"url": "http://www.focus-news.net/news/2018/03/10/2497963/zveno-v-mrrb-konsultira-po-elektronen-pat-stroitelnite-firmi-za-iziskvaniyata-za-upotreba-na-produkti-v-stroitelstvoto.html", "text": "Министерството на регионалното развитие и благоустройството (МРРБ) предоставя по електронен път информация за изискванията за употреба на продуктите в строителството. Това съобщиха от министерството. Звено за контакт към ведомството консултира предприемачите в бранша за техническите спецификации, съобразно които трябва да се оценяват строителните продукти в съответствие с европейските изисквания и националните изисквания за тяхната употреба.\r\nОсвен строителните фирми от информацията могат да се възползват и проектанти, производители на строителни материали, дистрибутори на продукти за строителството. Информацията, която се предоставя, е напълно безплатна и може да бъде намерена на електронния адрес на Звеното за контакт относно продукти в строителството: http://cpcp.mrrb.government.bg/cms/home.html. \r\nЦелта е да се информират всички участници в строителния процес, както и да се опростят и намалят административните тежести, особено за малките и средни предприятия. \r\nИнформацията за изискваните от националното и европейско законодателство експлоатационни показатели на строителните продукти в зависимост от тяхната употреба дава възможност за правилния подбор на продуктите в строителството, както и за законосъобразното им пускане на пазара. \r\nЕлектронната услуга на МРРБ е от полза и за чуждестранните производители на материали за строителството, имащи интерес към българския пазар. На разположение на предприемачите е Ръководство за строителните продукти, с което се представят синтезирано новите правила за пускане на строителни продукти на пазара у нас. В него се дава информация на производителите за задълженията, които имат, и основанията, поради които трябва да изберат нотифициран орган за оценяване на произвеждания от тях продукт. Проектантите и строителите пък се информират за най-подходящия продукт, който им е необходим за изпълнението на строителния обект.\r\nЗа миналата година получените запитвания по електронен път са 35.", "date": "2018.03.10", "title": "Звено в МРРБ консултира по електронен път строителните фирми за изискванията за употреба на продукти в строителството"}
{"url": "http://www.focus-news.net/news/2018/03/10/2497964/mvr-19-dushi-sa-raneni-v-katastrofi-v-stranata-prez-izminaloto-denonoshtie.html", "text": "19 души са ранени в катастрофи в страната през изминалото денонощие. Това съобщиха от пресцентъра на МВР. В София са станали 123 леки и 5 тежки пътни произшествия, ранени са петима. От началото на месеца 8 са жертвите в катастрофи в страната. От началото на годината в страната са станали 1031 пътни произшествия, загиналите са 82, а ранените- 1291.", "date": "2018.03.10", "title": "МВР: 19 души са ранени в катастрофи в страната през изминалото денонощие"}
{"url": "http://www.focus-news.net/news/2018/03/10/2497962/ria-novosti-putin-razkaza-s-kakvo-sa-svarzani-sanktsiite-na-sasht-protiv-rusiya.html", "text": "Президентът на Русия Владимир Путин смята, че санкциите срещу Русия не са свързани с „митичната намеса“ на изборите в САЩ, а от желание развитието на Русия да бъде спряно, предава РИА Новости.\r\n„Санкциите изобщо не са свързани с някаква митична намеса на изборите в САЩ от страна на Русия. Те са свързани с желанието Русия да бъде сдържана, да се спре развитието ѝ“, заяви Путин. \r\nТой подчерта, че политиката на сдържане носи периодичен характер и се води вече десетки години. Той отбеляза, че такава политика е погрешна и нанася вреда не само на руско-американските отношения, но и на американския бизнес, защото дава възможност да се освободи място за конкурентите му на руския пазар.  Виктор Турмаков", "date": "2018.03.10", "title": "РИА Новости: Путин разказа с какво са свързани санкциите на САЩ против Русия"}
{"url": "http://www.focus-news.net/news/2018/03/10/2497969/reuters-bivshiyat-glaven-strateg-na-donald-tramp-shte-iznese-rech-na-kongresa-na-natsionalniya-front-na-frantsiya.html", "text": "Бившият главен стратег на Белия дом Стийв Банън ще изнесе реч на партийния конгрес на френския „Национален фронт“, който ще се проведе в Лил, предава  Reuters.\r\nБанън бе сред най-близките съюзници на президента на САЩ Доналд Тръмп по врече на неговата предизборна кампания и бе негов главен стратег по време на първите месеци от мандата му. Но двамата миналата година развалиха отношенията си.\r\n„Председателят на „Национален Фронт“ Марин льо Пен ще се срещне с Банън по време на конгреса в  Лил“, съобщи нейният съпартиец Луи Алио. \r\nОчаква се партията да разкрие днес новото си име, за да достигне до повече гласоподаватели.  Виктор Турмаков", "date": "2018.03.10", "title": "Reuters: Бившият главен стратег на Доналд Тръмп ще изнесе реч на конгреса на „Националния фронт“ на Франция"}
{"url": "http://www.focus-news.net/news/2018/03/10/2497967/plovdiv-trima-dushi-ot-personala-na-detska-gradina-vyara-sa-uvolneni-zaradi-sistemna-krazhba-na-hranitelni-produkti.html", "text": "Трима души от персонала на детска градина (ДГ) „Вяра“ в Пловдив са уволнени, заради системна кражба на хранителни продукти от детското заведение. Това каза за Радио „Фокус“ – Пловдив Борислав Инчев, кмет на район „Южен“ в града, на чиято територия се намира градината. Отстранените от длъжност са две готвачки и домакинът на детското заведение. Борислав Инчев обясни, че след като изпълняващата длъжността директор на ДГ „Вяра“ се е върнала в детското заведение след посещение в районната администрация, тя е видяла как две от служителките носят черен чувал за смет. „В мига, в който те я виждат, ускоряват крачка, отиват до кофата за боклук и го изхвърлят. Поради известни съмнения, които са съществували в директорката, тя отива,  буквално се надвесва над кофата и всъщност вътре вижда месо. Тя прави няколко снимки и отново се връща в кметството. Разговаряйки с нея, аз й казах, че веднага трябва да отиде в полицията и официално да подаде сигнал. Идвайки на място, полицията установява, че количеството е 10 кг месо и 2 кг риба. Веднага назначихме проверка в детската градина, състояща се в извършване на инвентаризация на складовите наличности. При тази инвентаризация и при извършване на проверка на помощни помещения се откриват количества продукти над тези, водени по инвентаризация. Продуктите са открити в 3 помещения – в съблекалнята на персонала, в помещение-склад за съхраняване на опаковки и амбалаж, както и в помещение, играещо ролята на миялна. Проверката установи, че има значителни количества хранителни продукти, включително и такива с изтекъл срок на годност. Всичко това е описано в съответните протоколи, като, след подаването на сигнала от директорката на детската градина, вече действията се водят от полицията и прокуратурата“, посочи Борислав Инчев. По думите му първоначално са били отстранени от длъжност двете готвачки, а впоследствие е установено, че има и трети замесен служител.\r\n„За мен просто е необяснимо как някой ще си позволи да краде и да ощетява децата в детската градина. Както и да го наричаме, за мен случилото се е кражба. Това е повече от ясно, когато складовите наличности показват, че е точно толкова, колкото трябва да се води, но всъщност има 15 кг месо повече, 5 кг сирене повече, 40 буркана гъби повече, 25 буркана кисели краставички повече, 40 пакетчета лимонтузу повече и т. н. Тук не става въпрос за една вафла в повече, която някое дете не е пожелало да изяде и е останала. Подобни количества храна, сред която и такава с изтекъл срок на годност, подсказват, че всичко е подготвено в продължителен период от време и че има умисъл в действията на служителите от детската градина. Единственото ми опасение е този случай да не хвърли петно върху абсолютно всички детски градини. Силно се надявам това да е изолиран случай“, коментира кметът на район „Южен“ в Пловдив Борислав Инчев.\r\nТони МИХАЙЛОВ", "date": "2018.03.10", "title": "Пловдив: Трима души от персонала на детска градина „Вяра“ са уволнени, заради системна кражба на хранителни продукти"}
{"url": "http://www.focus-news.net/news/2018/03/10/2497961/blagoevgrad-normalno-se-osashtestvyava-preminavaneto-prez-gkpp-ilinden.html", "text": "Нормално се осъществява преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от „Гранична полиция“. Нормално натоварен е и трафикът на ГКПП „Кулата“, както и на останалите пунктове на българо-гръцката граница.\r\nКристина МИТКОВА", "date": "2018.03.10", "title": "Благоевград: Нормално се осъществява преминаването през ГКПП „Илинден“"}
{"url": "http://www.focus-news.net/news/2018/03/10/2497968/veliko-tarnovo-tri-vodonoski-shte-osiguryavat-voda-na-zhitelite-na-grada.html", "text": "Във връзка със спирането на водата във Велико Търново до 11 март заради авария на централен водопровод и с решение на Общината и Регионалната дирекция “Пожарна безопасност и защита на населението“, три водоноски ще обслужват жителите на града, съобщиха от Областна дирекция на МВР – Велико Търново. Водоноските ще бъдат разположени до магазин „Билла“ в кв. „Бузлуджа“, в района на супермаркета в кв. „Чолаковци“ и до магазин „СБА“ в кв. „Картала“. През нощта водоноските ще бъдат прибрани, но ако утре все още няма вода, те ще бъдат разположени отново на същите места. Водата от водоноските не е годна за пиене.", "date": "2018.03.10", "title": "Велико Търново: Три водоноски ще осигуряват вода на жителите на града"}
{"url": "http://www.focus-news.net/news/2018/03/10/2497973/sofiya-desetki-sluzhiteli-na-zatvorite-sa-se-sabrali-na-protest-pred-sadebnata-palata.html", "text": "Десетки служители на затворите са се събрали на протест пред Съдебната палата, предаде репортер на Агенция „Фокус”. Движението за автомобили пред Съдебната палата е затворено. Пропускат се само трамваи и линейки. На мястото има полицейско присъствие. Протестиращите държат знамена и са облечени със светлоотразителни жилетки. Към момента не скандират нищо, а само освиркват Съдебната палата.\r\nВ 13.00 ч. протестиращите ще се съберат пред сградата на Министерството на правосъдието, като под формата на шествие ще преминат през Министерсвтото на финансите и ще достигнат до Министерския съвет.\r\nЛюба АЛЕКСИЕВА", "date": "2018.03.10", "title": "София: Десетки служители на затворите са се събрали на протест пред Съдебната палата"}
{"url": "http://www.focus-news.net/news/2018/03/10/2497975/ria-novosti-okolo-700-dushi-uchastvat-v-miting-na-kprf-v-moskva.html", "text": "Около 700 души са излезли на митинг в подкрепа на кандидата за президент на Русия от КПРФ Павел Грудинин в Москва, предава РИА Новости.;\r\nПред събралите се ще изнесат реч самият кандидат, както и председателят на партията Генадий Зюганов. Според организаторите интерес към събитието са заявили 5000 души.\r\nСигурността на събранието се осигурява от полицията. Няма нарушения на спокойствието.  Виктор Турмаков", "date": "2018.03.10", "title": "РИА Новости: Около 700 души участват в митинг на КПРФ в Москва"}
{"url": "http://www.focus-news.net/news/2018/03/10/2497976/veliko-tarnovo-s-54-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 54 см се е повишило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 432 см. Температурата на водата e 4.4 градуса. \r\nДнес ще е предимно слънчево, с разкъсана висока облачност. Ще духа слаб югозападен вятър. Температурите ще се повишат и максималните ще бъдат между 15° и 20°.", "date": "2018.03.10", "title": "Велико Търново: С 54 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/03/10/2497953/bsp-startira-podpiskata-sreshtu-sdelkata-s-chez-v-tsyalata-strana.html", "text": "В цялата страна БСП започна подписката за разваляне сделката за ЧЕЗ България. Това съобщиха от пресцентъра на партията. Днес и през следващите дни народните представители от ПГ на \"БСП за България\" ще участват в националната кампания в избирателните си региони. В инициативата се включват и членовете на Националния съвет на БСП.\r\nВсеки, който желае да подкрепи инициативата, може да намери информация в областните и общински съвети на партията.", "date": "2018.03.10", "title": "БСП стартира подписката срещу сделката с ЧЕЗ в цялата страна"}
{"url": "http://www.focus-news.net/news/2018/03/10/2497972/premierat-boyko-borisov-shte-prisastva-na-tseremoniya-v-tsentralnata-sofiyska-sinagoga.html", "text": "Министър-председателят Бойко Борисов ще присъства на церемония в Централната софийска синагога по повод 75-годишнината от уникалния акт на спасение на българските евреи по време на Втората световна война. Това съобщиха от правителствената информационна служба.\r\nПрез 1943 г. България записва името си със златни букви в световната история като не изпраща на сигурна смърт в нацистките концентрационни лагери близо 50 000 свои граждани от еврейски произход.\r\nСъбитието ще се проведе днес от 19:00 часа в Централната софийска синагога, като на него ще присъстват официални лица от България и Държавата Израел, както и представители на ръководствата на световни еврейски организации, сред които Роналд Лаудер, президент на Световния еврейски конгрес, Роберт Сингер, изпълнителен вицепрезидент на Световния еврейски конгрес и д-р Александър Оскар, председател на Организацията на евреите в България “Шалом”.\r\nЗа да отбележат 75-та годишнина от спасяването на българските евреи, специално в страната ни пристига и г-н Ейтан Броши, член на израелския парламент и председател на групата за приятелство между България и Държавата Израел, както и председателите на българските организации в Държавата Израел и равините на всички балкански еврейски общности.", "date": "2018.03.10", "title": "Премиерът Бойко Борисов ще присъства на церемония в Централната софийска синагога"}
{"url": "http://www.focus-news.net/news/2018/03/10/2497979/protothema-spored-poslednite-sotsiologicheski-prouchvaniya-v-gartsiya-nova-demokratsiya-vodi-siriza-s-10.html", "text": "Опозиционната партия „Нова демокрация“ води с 10% управляващата гръцка партия СИРИЗА по данните на социологическо проучване на компанията „Рас“, представено от гръцкия вестник  Protothema.\r\nКонсервативната „Нова демокрация“ има подкрепа от 29,4% от респондентите срещу 19,2%, които биха подкрепили СИРИЗА. Наскоро създаденото „Движение за промяна“ (коалиция от ляво-центристки партии) става трета с 10,2% от гласовете, следвано от крайнодясната „Златна зора“ със 7,2%, Комунистическата партия с 6,3% и „Независими Гърция“ (младшият коалиционен партньор на настоящето правителство) с 2,5%.\r\nНа въпрос за популярността на водещите политици в Гърция Кирякос Мицотакис от „Нова демокрация“ има 41,4% положителни гласове в сравнение с 47,2 негативни. Министър-председателят от СИРИЗА Алексис Ципрас има 67,3% негативно мнение и едва 24,7% позитивно. Виктор Турмаков", "date": "2018.03.10", "title": "Protothema: Според последните социологически проучвания в Гърция „Нова демокрация“ води СИРИЗА с 10%"}
{"url": "http://www.focus-news.net/news/2018/03/10/2497978/sofiya-shestvieto-na-protestirashtite-sluzhiteli-na-zatvorite-tragna-ot-sadebnata-palata-kam-ministerstvoto-na-pravosadieto.html", "text": "Шествието на протестиращите служители на затворите тръгна от Съдебната палата към Министерството на правосъдието, предаде репортер на Агенция „Фокус“. Към протестиращите се присъединиха и петима гайдари. Протестът на служителите на затворите е под надслов \"Европа и за нас\". Основното им искане е 20% увеличение на заплатите, като така се изравнят с тези на служителите в МВР. \r\nОчаква се всички протестиращи да се съберат пред правосъдното министерство в 13.00 часа. След това шествието им ще премиера през Министерството на финансите и ще стигне до Министерски съвет.\r\nЛюба АЛЕКСИЕВА", "date": "2018.03.10", "title": "София: Шествието на протестиращите служители на затворите тръгна от Съдебната палата към Министерството на правосъдието"}
{"url": "http://www.focus-news.net/news/2018/03/10/2497957/bsp-podpiskata-za-spirane-na-sdelkata-s-chez-startira-vav-varna.html", "text": "Във Варна започна събирането на подписи за спиране на сделката с ЧЕЗ. Това съобщиха от пресцентъра на БСП. Стартът на подписката беше даден след среща-разговор с проф. Андрей Пантев под надслов “140 години след Освобождението на България, свободни ли сме?”. \r\n“Въпреки, че Варна не е част от мрежата на ЧЕЗ, със своите подписи варненци изразяват категоричното си несъгласие енергийната и национална сигурност на близо 3 милиона техни съграждани да бъде изложена на риск.” Това каза народният представител от ПГ на „БСП за България” Иван Иванов. Той допълни, че БСП многократно е заявявала, че ако се стигне до продажба на ЧЕЗ, държавата трябва да участва на пазарен принцип и да изкупи компанията.", "date": "2018.03.10", "title": "БСП: Подписката за спиране на сделката с ЧЕЗ стартира във Варна"}
{"url": "http://www.focus-news.net/news/2018/03/10/2497971/tass-v-iztochna-guta-sa-zachestili-sluchaite-na-sblasatsi-mezhdu-mirnite-zhiteli-i-opozitsiyata.html", "text": "Протестите на жителите на сирийския анклав Източна Гута край Дамаск срещу контролиращите региона части на опозицията са зачестили след откриването на хуманитарния коридор в град Млех, предава ТАСС.\r\n„След откриването на допълнителния пункт за пропуск в посока град Джисрейн в Млех са регистрирани повече случаи на сблъсъци между цивилните в Източна Гута и въоръжената опозиция, която продължава да блокира изхода от района“, съобщава представителят на Центъра по примирието на враждуващите страни в Сирия генерал-майор Владимир Золотухин.\r\n12-та хуманитарна пауза в Източна Гута започна в събота от 9 часа сутринта местно време (съвпада с българското). От тогава от региона са излезли 13 бойци на въоръжената опозиция, които са изпратени в провинция Идлиб.  Виктор Турмаков", "date": "2018.03.10", "title": "ТАСС: В Източна Гута са зачестили случаите на сблъсъци между мирните жители и опозицията"}
{"url": "http://www.focus-news.net/news/2018/03/10/2497984/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Русия Владимир Путин отбеляза, че всяка система, за която е говорил по време на посланието си от 1 март пред Федералното събрание, лесно преодолява всяка система за противоракетна отбрана. Според него всички изпитания  са преминали „много добре“.\r\n„Някои от системите подлежат на допълнителна работа. Някои вече са на въоръжение. По отношение на някои вече е започнало и промишленото производство. Те вече излизат серийно“, подчерта руският президент. \r\nСъщевременно той отбеляза, че Русия с ядреното оръжие, което има, може да преодолее противоракетните системи на САЩ. \r\n***  Бившият главен стратег на Белия дом Стийв Банън ще изнесе реч на партийния конгрес на френския „Национален фронт“, който ще се проведе в Лил.\r\nБанън бе сред най-близките съюзници на президента на САЩ Доналд Тръмп по врече на неговата предизборна кампания и бе негов главен стратег по време на първите месеци от мандата му. Но двамата миналата година развалиха отношенията си.\r\n„Председателят на „Национален Фронт“ Марин льо Пен ще се срещне с Банън по време на конгреса в  Лил“, съобщи нейният съпартиец Луи Алио. \r\nОчаква се партията да разкрие днес новото си име, за да достигне до повече гласоподаватели. \r\n***Иракските паравоенни части съобщават, че са нанесли минометен удар по „Ислямска държава“ в Сирия.\r\n„Минометен взвод от опълчението нанесе удар по струпване на терористи от „Ислямска държава“ в село Ел Ачана след като получи разузнавателни данни за наличието на групировка, готвеща нападение срещу нашите части на границата“, пише в заявление на интернет страницата на Иракското народно опълчение (Хашд аш Шааби).\r\nИракските части отбелязват, че ударите попадат „пряко в сърцето на групировката“. Селото се намира в сирийската провинция Ракка недалеч от сирийско-иракската граница. Не се уточнява от какви позиции е воден обстрела. \r\n***  Двама германски журналисти са арестувани вечерта от гръцката полиция на гръцко-турската граница, докато са отразявали придвижването на мигрантите в региона.\r\nГерманското посолство в Атина потвърди новината. Арестуваните са 33-годишна жена и 31-годишен мъж, за които се предполага, че са работили за телевизия ARD. Те не са имали право да остават в добре охранявания граничен район между двете страни. Германското външно министерство информира, че работи чрез консулските служби, за да изясни случая.\r\nАрестът на журналистите се случва седмица след като турската армия залови двама гръцки войници, които преминаха границата по време на патрул. Войниците са обвинени в шпионаж.\r\n*** Земетресение с магнитуд 4,3 по скалата на Рихтер е регистрирано в индийския щат Кашмир, показва справка на интернет страницата на Геологическата служба на САЩ (USGS).\r\nЗеметресението е регистрирано на 54 км. от град Шкарду в 5:21 часа българско време на дълбочина от 10 км.\r\nНяма данни за жертви и разрушения. \r\n*** Държавният секретар на САЩ Рекс Тилърсън отмени събитията, планирани за 10 март в Кения поради болест.\r\nНеговият заместник Стийв Голдщайн заяви, че Тилърсън „не се чувства добре след последните дълги дни, работейки над редица сериозни въпроси, като севернокорейския например“. \r\nНе е даден коментар дали заболяването е сериозно. Голдщайн заяви, че част от днешните събития ще бъдат отложени за по-късно, включително и възпоминателната церемония по повод бомбения атентат в Найроби през 1998 г.\r\n***  На езеро Малахово край руския град Оренбург се е разбил моторен парапланер. Информацията за пострадалите се уточнява.\r\n„Постъпи съобщение, че в района на езеро Малахово в района на ТЕЦ „Сакмарск“ е паднал моторен парапланер“, съобщава регионалното отделение на министерството на извънредните ситуации.\r\nНа място работи водолазна група на спасителните служби.", "date": "2018.03.10", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/10/2497974/parvan-simeonov-politolog-kolkoto-po-nestabilni-sa-obedineni-patrioti-tolkova-po-stabilna-e-golyamata-koalitsiya-s-gerb.html", "text": "„Обединените патриоти“ трябва да се замислят върху това дали ще успеят да избегнат съдбата на „Реформаторите“, които безславно завършиха този път, по който, струва ми „Патриотите“ сега тръгват. Това каза за предаването „Метроном“ на Радио „Фокус“ политологът Първан Симеонов, по повод създалото се напрежение сред коалицията, след посещението на руския патриарх Кирил у нас и последвалите изказвания на вицепремиера Валери Симеонов. \r\n„Би било голяма глупост от страна на „Обединени патриоти“ да спрат да са обединени именно поради такъв тип теми, което ще е самоубийствено и безсмислено политическо поведение. И още нещо много важно – всеки вероятно гледа социологическите данни, където преднината се запазва, но това не е много вярно. Истанбулската конвенция малко сви дистанцията между ГЕРБ и БСП, но да видим дали това ще се запази. Тези данни, които зациклиха месец след месец, не могат да скрият, че „отдолу“ се набира енергия, търси се алтернатива, трупа се напрежение. Обикновено в такива ситуации напрежението търси някъде да избие и дори, когато нещата изглеждат привидно стабилни, те рухват за секунда“, обясни политологът. \r\nПърван Симеонов посочи, че именно това трябва да бъде голямото притеснение на управляващата коалиция – напрежението отдолу, защото има желание в обществото за търсене на нови алтернативи. Според политолога на този етап няма проблеми за голямата коалиция с ГЕРБ заради напрежението сред „Патриотите“.", "date": "2018.03.10", "title": "Първан Симеонов, политолог: Колкото по-нестабилни са „Обединени патриоти“, толкова по-стабилна е голямата коалиция с ГЕРБ"}
{"url": "http://www.focus-news.net/news/2018/03/10/2497985/sofiya-nad-25-ekipa-izvarshvat-patni-remonti-na-teritoriyata-na-stolichna-obshtina.html", "text": "В София текущите ремонтни работи започнаха със затопляне на времето. Извършва се фрезоване и ремонт на неравности по пътните платна на улици и булеварди. Над 25 екипа изпълняват текущ ремонт на територията на Столична община. Това съобщиха от пресцентъра на Общината. Строителните екипи работят приоритетно по трасетата, по които се движи градски транспорт и основни улици в районите. Текущи ремонти се извършват в участъци по бул. ”Христо Ботев”, бул. ”Сливница”, ул. ”Кракра”, ул. ”Димитър Пешев”, ул. ”Суходолска”, бул. ”Данаил Николаев”, ул. ”Гюешево”, ул. ”Цар Симеон” и др. Дейностите ще продължат и в утрешния ден. \r\n”Поетапно започваме и работа по вътрешно-квартални улици”, каза зам.-кметът на София Евгени Крусев. Районните кметове имат задача да определят улици и да следят работата в съответните райони. \r\nОт Столична община напомнят на шофьорите да карат внимателно, със съобразена скорост и спрямо сигнализацията, предвид наличието на пътно-строителна техника.", "date": "2018.03.10", "title": "София: Над 25 екипа извършват пътни ремонти на територията на Столична община"}
{"url": "http://www.focus-news.net/news/2018/03/10/2497970/bsp-start-na-natsionalnata-initsiativa-za-otmyana-na-sdelkata-za-chez-be-daden-i-v-plovdiv.html", "text": "Старт на националната инициатива за отмяна на сделката за ЧЕЗ бе даден и в Пловдив. Политиката на БСП за борба с монополите е ясна и последователна, тя има отражение и в предложенията ни в парламентарна  зала. Тяхното неглижиране от страна на управляващите е и поредното доказателство за това, че не работят в интерес на хората. Това казаха при старта на подписката народните представители от ПГ на „БСП за България” Теодора Халачева и Георги Търновалийски, съобщиха от пресцентъра на партията.\r\n„Единствената политическа сила, която можа да спре управляващите, е БСП. Само ние можем да предложим алтернатива, защото сме партия с кауза, партия с идеи, партия, която усеща пулса на хората”. Това каза председателят на ГС на БСП Пловдив Красимир Трифонов при старта на  националната инициатива за отмяна на сделката за ЧЕЗ България.\r\n„Сделката за продажба на ЧЕЗ е грабителска и антибългарска. Това е ограбване на страната и отговорността е изцяло на ГЕРБ и коалиционните им партньори от Обединени патриоти”, категорична бе Добромира Тошева, председател на БСП в район Тракия.\r\nПовече от 100 подписа бяха събрани само за час в новооткрития  партиен клуб на районната организация  на БСП - Тракия. „През следващите дни подписката ще се разпространява в клубовете на БСП в районите на Пловдив и общините”, обяви  Георги Гергов. „Днес даваме старта на кампанията, защото ние сме на страната на хората. Те имат усет, инстинкт за съхранение на България . Срещу народа не трябва и не се върви”, добави той.", "date": "2018.03.10", "title": "БСП: Старт на националната инициатива за отмяна на сделката за ЧЕЗ бе даден и в Пловдив"}
{"url": "http://www.focus-news.net/news/2018/03/10/2497986/veliko-tarnovo-kmetat-daniel-panov-osiguri-vodonoski-v-kvartalite-na-grada.html", "text": "Кметът на Велико Търново Даниел Панов разпореди осигуряването на водоноски на различни места в града, във връзка с възникналата тази нощ ВиК-авария на централен водопровод. Това съобщиха от пресцентъра на Общината. От цистерните жителите на Велико Търново могат да се снабдят с вода, предназначена само за миене. \r\nВодоноските в общинския център са пет и се намират на следните места: кв. \"Чолаковци\" - в центъра на квартала; кв. \"Бузлуджа\" - край пазара; кв. \"Зона В\" - на кръстовището до денонощния магазин; кв. \"Колю Фичето\" - край магазин \"Стиви\"; кв. \"Картала\" - на автобусното обръщало.\r\nВодоноските са осигурени със съдействието на Регионална дирекция „Пожарна безопасност и защита на населението”, ОП \"Зелени системи\" и частни фирми. Още две цистерни с вода ще бъдат осигурени за Килифарево и за Дебелец.", "date": "2018.03.10", "title": "Велико Търново: Кметът Даниел Панов осигури водоноски в кварталите на града"}
{"url": "http://www.focus-news.net/news/2018/03/10/2497981/zam-ministarat-na-energetikata-krasimir-parvanov-shte-uchastva-v-ogleda-na-yazovir-rogozen-1.html", "text": "Зам.-министърът на енергетиката Красимир Първанов, екипи на предприятие „Язовири и каскади“ към „Национална електрическа компания“ ЕАД и на Държавно предприятие „Транспортно строителство и възстановяване“ към Министерството на транспорта и информационните технологии ще посетят язовир „Рогозен 1“, община Хайредин, от 14.30 ч. Това съобщиха от пресцентъра на Държавно предприятие. Още днес започват разпоредените от министър-председателя Бойко Борисов на днешното извънредно заседание на Министерския съвет възстановителни дейности по съоръженията на язовира.", "date": "2018.03.10", "title": "Зам.-министърът на енергетиката Красимир Първанов ще участва в огледа на язовир „Рогозен 1“"}
{"url": "http://www.focus-news.net/news/2018/03/10/2497990/tass-libiyskata-bregova-ohrana-e-spasila-poveche-ot-100-nelegalni-migranti.html", "text": "Отрядите на либийската брегова охрана са спасили повече от сто мигранти, опитващи се през Средиземно море да достигнат до Европа, предава ТАСС.\r\nСпоред прессекретарят на либийската брегова охрана Аюб Касем „група нелегални мигранти пътуваше да достигне от либийското крайбрежие до Европа с надуваема лодка. Но моторът излиза от строй и съдът дрейфува в продължение на 16 морски мили до брега близо до град Ез Завия, разположен в северозападната част на страната. \r\nОбщо на лодката са открити 125 души. Повечето от тях са граждани на африкански държави. Всички мигранти са отправени към център за мигранти край Триполи. Касем уточни, че им е оказана необходимата медицинска помощ.  Виктор Турмаков", "date": "2018.03.10", "title": "ТАСС: Либийската брегова охрана е спасила повече от 100 нелегални мигранти"}
{"url": "http://www.focus-news.net/news/2018/03/10/2497991/vladimir-putin-ot-2000-g-nasam-mislya-za-svoy-naslednik.html", "text": "Президентът на Русия Владимир Путин заяви, че от 2000 г. насам мисли за политическия си наследник, предава Regnum.\r\nСпоред думите на самия Путин, той е започнал да мисли за приемник веднага, след като става президент на Русия за първи път през 2000 г. При това той подчерта, че дори и да симпатизира на някой , той не показва това, защото единствено руските граждани могат да изберат президент.\r\n„Мисля за това от 2000 г. Да се мисли не е вредно, но в крайна сметка избира руският народ. Независимо дали симпатизирам на човека или не, кандидатът трябва да се яви на избори и в крайна сметка окончателното решение е на гражданите“, заяви Путин. \r\nСъщевременно той подчерта, че няма никакви основания да се мисли за това, че на власт в Русия ще дойдат задължително хора, които ще са готови да разрушат всичко, изградено от него в последните години. \r\n„Може би дори ще е обратното – ще дойдат хора, които ще поискат да укрепят Русия, да създадат бъдеще за нея, които ще създадат платформа за развитие на бъдните поколения“, убеден е президентът.  Виктор Турмаков", "date": "2018.03.10", "title": "Владимир Путин: От 2000 г. насам мисля за свой наследник"}
{"url": "http://www.focus-news.net/news/2018/03/10/2497988/nikolay-tishev-bsp-za-balgariya-nashata-pozitsiya-e-yasna-chez-da-bade-iztsyalo-pod-kontrola-na-darzhavata.html", "text": "„Електроразпределителните дружества са част от националната сигурност на България и там собственост трябва да има държавата. Нашата позиция е ясна – ЧЕЗ да бъде изцяло под контрола на държавата. Тя трябва да влезе сама в сделката, на 100 %. Това заяви народният представител от ПГ на „БСП за България“ Николай Тишев на среща с членове и симпатизанти на левицата в Бургас и добави, че оставката на енергийния министър Теменужка Петкова, без никой да я е искал, показва, че зад тази сделка стоят други сили, съобщиха от пресцентъра на НС на БСП. „Идеята на тази оставка беше да се отпуши напрежението”, каза още народният представител.\r\n“Участието на държавата ще даде възможност да бъдат избегнати и бъдещи разходи във връзка с арбитража. Ще имаме възможност да се спестят едни 500 млн. евро, но явно управляващите не искат това”, коментира народният представител.\r\nНиколай Тишев пръв положи своя подпис в инициативата за спирането на сделката с ЧЕЗ, която стартира в цялата страна.", "date": "2018.03.10", "title": "Николай Тишев, „БСП за България“: Нашата позиция е ясна – ЧЕЗ да бъде изцяло под контрола на държавата"}
{"url": "http://www.focus-news.net/news/2018/03/10/2497983/stotitsi-sluzhiteli-na-zatvorite-se-sabraha-na-protest-pred-sgradata-na-ministerstvoto-na-pravosadieto-s-iskane-za-dostoyno-zaplashtane.html", "text": "Стотици служители на затворите се събраха пред сградата на Министерството на правосъдието, предаде репортер на Агенция „Фокус”. Те настояват за достойно заплащане. Държат знамена, транспаранти и балони. На балоните са закачени табелки с надпис „Бюджет 2018” и освиркват правосъдното министерство.\r\nЛюба АЛЕКСИЕВА", "date": "2018.03.10", "title": "Стотици служители на затворите се събраха на протест пред сградата на Министерството на правосъдието с искане за достойно заплащане"}
{"url": "http://www.focus-news.net/news/2018/03/10/2497980/parvan-simeonov-politolog-vaprosat-za-istanbulskata-konventsiya-e-zatvoren-no-e-vazhno-debatat-za-myastoto-na-zhenata-v-obshtestvoto-da-prodalzhi.html", "text": "Въпросът за Истанбулската конвенция е затворен, но е важно да продължи дебатът за мястото на жената в обществото, което е подценено. Това каза за предаването „Метроном“ на Радио „Фокус“ политологът Първан Симеонов. Той уточни, че има консервативна вълна в Западния свят, както и България. „В политическото  пространство у нас се прави по-скоро пиар, отколкото политика, означаваща реформи и стратегически преобразования. При оттеглянето на Конвенцията, ГЕРБ традиционно реагират на общественото мнение като се съобразяват с него. Политиците трябва да формират мнение, а не да го следват“, посочи политологът. „Партиите гледат да позиционират себе си не през политики, а през такива ярки дебати. Истанбулската конвенция е конкретният повод, като има и много други фактори и обстоятелства, които доведоха до тук“, коментира Първан Симеонов. „Изгубихме важния дебат  за равнопоставеността на жените в България, които продължават да получават по-малко от мъжете за труд. Изгубихме дебата за насилие над жени. Данните показват, че между 250 –300 хил. души съвсем спокойно си казват, че мъжът може да удря жена. Представете си колко са тези, които го вярват без да го споделят“, обясни политологът. „Този дебат трябва да се състои. Категорично случилото се с Истанбулската конвенция е доказателство за това, че вече живеем във време, в което имиджът е по-важен от факта“, заяви Първан Симеонов. По думите му ситуацията около Истанбулската конвенция е комуникационна катастрофа, което се дължи на това, че екипът на ГЕРБ действа по устав и план, и не изпреварва събитията.", "date": "2018.03.10", "title": "Първан Симеонов, политолог: Въпросът за Истанбулската конвенция е затворен, но е важно дебатът за мястото на жената в обществото да продължи"}
{"url": "http://www.focus-news.net/news/2018/03/10/2497993/sofiya-protestat-na-sluzhitelite-na-zatvorite-stigna-do-ministerstvoto-na-finansite.html", "text": "Протестът на служителите на затворите стигна до Министерството на финансите, предаде репортер на Агенция „Фокус“. Пред Министерството на правосъдието председателят на УС на ССЗБ Христо Илков заяви: „Обитателите на Министерствата на правосъдието и на финансите се държат сякаш ни няма. Правят се, че не ни виждат и чуват. Ще бъдем тук докато не бъдем чути и видени“. Зам.-председателят на Синдикат „Охрана” Пламен Христов посочи: „Всеки от нас е лишил близките си от своето присъствие и опора, за да заяви днес силно и непоколебимо „Европа и за нас”“. „Ние също сме част от сектор „Сигурност”, не сме втора ръка хора. Няма да клекнем на колене, а ще се борим докрай. Никой не оценява това, което сме ние. Ние сме капитал на сектор „Сигурност”. Всичко вложено в нас, го влагаме в работата си“, изтъкна той. Зам.-председателят на Синдикат „Охрана” Красимир Бекяров благодари на служителите за това, че са показали, че могат да бъдат силни и да изразят ясно мнението си. От името на институцията на Омбудсмана Димитър Богданов заяви: „Нарушено е правото ви на възнаграждение. Не е нормално да се получават такива разлики във възнагражденията. Имате невероятно тежки условия на труд и въпреки това успявате да се справите с работата си, за което ви благодаря. Препоръчваме на МС да се направи съвет за социално партньорство, за да се стигне до справедливи и разумни решения. Ние сме с вас“. От СФСМВР изразиха подкрепа за протеста на служителите в затворите.\r\nПротестиращите скандират „Цачева, слез” и „Европа и за нас“.\r\nЛюба АЛЕКСИЕВА", "date": "2018.03.10", "title": "София: Протестът на служителите на затворите стигна до Министерството на финансите"}
{"url": "http://www.focus-news.net/news/2018/03/10/2497994/24-vesti-makedoniya-makedonskata-partiya-alians-na-albantsite-provezhda-kongres-v-tetovo.html", "text": "В Тетово се провежда партиен конгрес на партия „Алианс на Албанците“. Очаква се Зиядин Села да бъде преизбран на поста председател на партията като единствен кандидат, предава македонската партия  „24 Вести“.\r\nОчаква се също така генералният секретар на партията Арбен Таравари да бъде преизбран. На конгреса се очаква присъствието на около 700 делегати. Виктор Турмаков", "date": "2018.03.10", "title": "„24 Вести“ (Македония): Македонската партия „Алианс на албанците“ провежда конгрес в Тетово"}
{"url": "http://www.focus-news.net/news/2018/03/10/2497995/pazardzhik-intenziven-e-trafikat-v-uchastaka-na-avtomagistrala-trakiya-v-oblastta.html", "text": "Интензивен е трафикът в участъка на автомагистрала „Тракия“ в област Пазарджик, предаде репортер на Радио „Фокус“ – Пазарджик. По-натоварено е движението в посока София. По това направление се движат много леки и товарни автомобили. Полицейски патрул е разположен в района на Затвора на изхода на Пазарджик към магистралата. Пътните настилки са сухи.\r\nВаня НИКОЛОВА", "date": "2018.03.10", "title": "Пазарджик: Интензивен е трафикът в участъка на автомагистрала „Тракия“ в областта"}
{"url": "http://www.focus-news.net/news/2018/03/10/2497997/pes-prezidentat-na-enp-da-vnimava-s-opredeleniyata-kam-sotsialistite-v-balgariya.html", "text": "Партията на европейските социалисти изразява дълбоко учудване от нападките, които президентът на Европейската народна партия, Жозеф Дол, си позволи да отправи към българските социалисти по време на посещението си в София на 9 март. Това съобщиха от пресофиса на лидера на ПЕС Сергей Станишев. В официално прессъобщение, разпространено от ГЕРБ, партия-член на ЕНП, Жозеф Дол е цитиран да казва: „Според мен българските социалисти не съществуват, откакто България пое Председателството, защото Бойко е най-успешният шеф в Европа.“\r\n„За сведение на г-н Доул, според последните социологически проучвания, БСП има близо 19% от подкрепата на избирателите срещу 21% за ГЕРБ – факт, за който най-вероятно неговите домакини са пропуснали да го информират“, заяви президентът на ПЕС Сергей Станишев. \r\nКомплиментите, отправени от президента на ЕНП към българския премиер, че правителството му е най-доброто, също будят недоумение. ГЕРБ в момента управлява България в коалиция с националистически партии, а на управляващите постоянно им се налага да разясняват анти-европейските изказвания на коалиционните вицепремиери и министри. Последният случай беше само преди месец, когато вицепремиер нарече европейският депутат Ска Келер „Зелена джихадистка“. През 2013 г. самият Дол определи  един от настоящите коалиционни партньори на ГЕРБ като „ксенофобска партия, която яростно отрича европейския път на България”.\r\n„Социалисти в Европа и в България съществуват и те са на мястото си, за да следят за интересите на гражданите, да се борят за социална справедливост и да не позволяват европейските страни да бъдат подвеждани към еднолична власт, както стана с Орбан в Унгария, чиято партия също е член на ЕНП“, допълни президентът на ПЕС Сергей Станишев.", "date": "2018.03.10", "title": "ПЕС: Президентът на ЕНП да внимава с определенията към социалистите в България"}
{"url": "http://www.focus-news.net/news/2018/03/10/2497998/gd-granichna-politsiya-intenziven-e-trafikat-za-leki-avtomobili-na-izhod-na-gkpp-kalotina.html", "text": "На българо-сръбската граница трафикът е интензивен на граничен контролно-пропускателен пункт \"Калотина\" за леки автомобили на изход. Това съобщиха за Агенция \"Фокус\" от ГД \"Гранична полиция\". На българо-гръцката граница трафикът е интензивен на граничен контролно-пропускателен пункт \"Кулата\" за товарни автомобили на вход.  На българо-турската граница е интензивен на граничен контролно-пропускателен пункт \"Капитан Андреево\" за товарни автомобили на изход. \r\nНормален е трафикът на всички пунктове по границите с Македония и Румъния.", "date": "2018.03.10", "title": "ГД \"Гранична полиция\": Интензивен е трафикът за леки автомобили на изход на ГКПП \"Калотина\""}
{"url": "http://www.focus-news.net/news/2018/03/10/2497996/shestvieto-na-protestirashtite-sluzhiteli-na-zatvorite-se-nasochi-kam-ministerski-savet.html", "text": "Шествието на протестиращите служители на затворите, които настояват за по-достойно заплащане, се насочи към Министерски съвет, предаде репортер на Агенция „Фокус“. То стартира пред сградата на Съдебната палата и премина през министерствата на правосъдието и финансите. Движението на протестиращите налага временно затваряне на движението по ул. „Георги Раковски“ и кръстовището с бул. „Цар Освободител“. \r\nЛюба АЛЕКСИЕВА", "date": "2018.03.10", "title": "Шествието на протестиращите служители на затворите се насочи към Министерски съвет"}
{"url": "http://www.focus-news.net/news/2018/03/10/2497989/sofiya-sluzhitelite-na-zatvorite-skandirat-ostavka-pod-prozortsite-na-ministerstvoto-na-pravosadieto.html", "text": "Служителите на затворите скандират „Оставка” под прозорците на Министерството на правосъдието, предаде репортер на Агенция „Фокус”.Според тях исканията им остават непроменени и неизпълнени. „Протестираме и искаме правителството и МП да изпълнят нашите искания. Тук сме да покажем на правителството, че не се отказваме. Искаме да кажем, че не могат да са капсулират и да чакат отшумяване. Не сме шепа объркани хора. Няма място за лъжи, манипулации и отлагане”, заяви Цветан Михайлов от УС на Синдиката на служителите на затворите в България.\r\nПротестиращите скандират „Оставка”. Те призоваха за диалог управляващите. \r\nЛюба АЛЕКСИЕВА", "date": "2018.03.10", "title": "София: Служителите на затворите скандират „Оставка” под прозорците на Министерството на правосъдието"}
{"url": "http://www.focus-news.net/news/2018/03/10/2497999/zam-kmetat-na-sofiya-evgeni-krusev-obsazhdame-razrabotvaneto-na-abonamentni-karti-i-za-noshtniya-transport-ako-proektat-e-uspeshen.html", "text": "Обсъждат се варианти, ако проектът е успешен, на по-късен етап да разработим и варианти за абонаментни карти, които да включват и нощния превоз. Това каза в интервю за Агенция „Фокус“ зам.-кметът на София с направление „Транспорт и транспортни комуникации“ Евгени Крусев за нощния градски транспорт, който тръгва експериментално от 7 април. „Цената на нощната карта за всички линии е 2 лева, като ще се продава от кондуктори вътре в автобусите“, обясни той. Зам.-кметът уточни, че нощният транспорт тръгва от 7 април, по 4 линии, които пресичат по диагонал града. „Общата спирка на тези линии ще е на пл. „Княз Александър I“. Нощните автобуси ще се движат от 00.00 часа до 04.00 часа сутринта. Те ще са на интервал от 40 минути, а на общата спирка ще има по 5 минути време, за да могат пътниците да сменят превозното средство“, поясни Евгени Крусев. „Автобусите ще са с отличителни знаци за нощен превоз, а спирките ще бъдат брандирани, така че да е ясно, откъде минават“, коментира зам.-кметът. „Във всички пунктове за продажба на превозни документи ще има карти с новите маршрутни схеми и обозначените спирки. Автобусите няма да спират на всяка спирка, ако на нея няма хора“, каза още той.\r\nБиляна ИВАНОВА", "date": "2018.03.10", "title": "Зам.-кметът на София Евгени Крусев: Обсъждаме разработването на абонаментни карти и за нощния транспорт, ако проектът е успешен"}
{"url": "http://www.focus-news.net/news/2018/03/10/2498000/rakovoditelyat-na-ruskiya-turizam-pred-ministar-angelkova-rusiya-e-zainteresovana-turistite-ni-da-pochivat-v-balgariya.html", "text": "Русия е заинтересована руските туристи да почиват в България. Това заяви Олег Сафонов, ръководител на Федералната агенция по туризъм на Руската федерация на среща с министъра на туризма Николина Ангелкова. И допълни, че тази година се предвижда  туристите от Русия да са още повече. Двамата разговаряха в рамките международното туристическо изложение „Интурмаркет“ в Москва, където България се представя с национален щанд, съобщиха от пресцентъра на Министерство на туризма. Министърът Ангелкова посочи, че Русия е един от стратегическите туристически пазари за България и през миналата година заема 5-о място в националната класация за брой посещения в нашата страна с близо 558 хил. пътувания. В първия месец на тази година руските туристи у нас са повече от 9,6 хил.\r\nНационален маркетингов център Visit Russia се очаква да бъде открит тази година в България, заяви министърът. Идеята за центъра, който ще ускори развитието на туризма между двете страни, е на българския министър.\r\nОлег Сафонов коментира още, че се търсят начини за задълбочаване на сътрудничеството в сектора. Една от възможностите е общи действия в сферата на круизния туризъм, което ще бъде обсъдено на съвместна работна група. Перспективна идея е и създаването и утвърждаването на проект за Черноморска кухня, каза Сафонов. Двамата с министър Ангелкова се обединиха около идеята, че такива инициативи биха били изключително ползотворни за привличането на повече руски туристи. \r\nВ София през ноември ще се проведе и вторият Международен конгрес на световните цивилизации и древните маршрути към Световната организация по туризъм, информира министър Ангелкова и покани за участие г-н Сафонов. \r\nБългария и Федералната агенция по туризъм на Руската федерация имат традиции в партньорството за инициативи подпомагащи развитието на туризма.", "date": "2018.03.10", "title": "Ръководителят на руския туризъм пред министър Ангелкова: Русия е заинтересована туристите ни да почиват в България"}
{"url": "http://www.focus-news.net/news/2018/03/10/2497992/liderat-na-bsp-korneliya-ninova-za-poreden-pat-pravitelstvoto-demonstrira-bezpomoshtnost-i-haos.html", "text": "205 броя язовири на територията на цялата страна са с най-висока степен на неизправности, същевременно представляват опасност за населението. Това е написала прокуратурата в доклад до правителството през 2017 г. Разполагам с него и мога да ви го предоставя”, каза председателят на НС на БСП Корнелия Нинова в родното си село Крушовица.  Тя добавя, че в него се констатира, че положението се е влошило и броят им се е увеличил спрямо проверката им от 2015 г. Това съобщиха от пресцентъра на партията. \r\nТя посочи още:\r\n\"Днес за пореден път правителството демонстрира на своето заседание безпомощност и хаос. Не знаят кой е виновен, не знаят откъде да започнат. Днес ще дадат 3 млн. лева на община Хайредин, защото тук е бедствено, утре - другаде. Това не е държавност, това не са институции. Четири години минаха от наводнението в Мизия. Пълно безхаберие. Не направиха нищо, освен глупост след глупост. Четири години им предлагаме решения - не, та не. Чуйте поне сега разумни предложения. \r\n- ГЕРБ прехвърлиха отговорността от държавата на общините, но не им осигуриха средства за ремонти и поддръжка. Решение - спешна актуализация на общинските бюджети със средства за това, но не само там, където е бедствено, а на всички, превантивно; \r\n- Прехвърлиха и отговорността за почистване на коритата на реките. Решение - средства за това и драконовски мерки за контрол на кметовете дали са го направили;\r\n- Преглед на всички язовири и водоеми, дадени на концесия на частни лица. Който не ги поддържа в техническа изправност, а само си гледа печалбата, веднага да му се прекрати концесията; \r\n- ГЕРБ приеха изменения в законите, с които създадоха съвет от девет министерства и сдружението на общините, които да управляват процесите. Вижда се години по-късно, че това води само до хаос и прехвърляне на отговорност от един на друг, дори днес премиерът не знае какво да прави-кметове ли, хидроинженери ли, министри ли да ангажира. Решението е - отмяна на този текст в закон и създаване на единен държавен орган, който да отговаря за това; \r\n- Разкриване на виновниците за случилите се дотук наводнения-съдебен процес и отговорност;\r\n- Спрете да се оправдавате с дъжда, обществените поръчки и всичко останало. Трябва здрава ръка и държавност.\".", "date": "2018.03.10", "title": "Лидерът на БСП Корнелия Нинова: За пореден път правителството демонстрира безпомощност и хаос"}
{"url": "http://www.focus-news.net/news/2018/03/10/2497977/po-razporezhdane-na-premiera-boyko-borisov-shte-bade-napraven-ogled-na-na-yazovir-rogozen-1-za-da-badat-izdadeni-predpisaniya-za-avariynoto-mu-ukrepvane.html", "text": "Във връзка с извънредната ситуация при язовир „Рогозен 1“ в община Хайредин, се проведе Извънредно заседание на Министерски съвет, на което бяха набелязани мерки за аварийно-възстановителни дейности на хидротехническото съоръжение. Това съобщиха от Областна администрация Враца. По разпореждане на министър–председателя Бойко Борисов, от 14.30 ч. ще бъде направен оглед на язовир „Рогозен 1“, за да бъдат издадени предписания за неговото аварийно укрепване. На място ще присъстват заместник-министър на енергетиката, представители на Министерството на транспорта, информационните технологии и съобщенията и на Предприятие „Язовири и каскади“ към Националната електрическа компания. Ще бъде оказано пълно съдействие от страна на властите за справяне с критичната ситуация.", "date": "2018.03.10", "title": "По разпореждане на премиера Бойко Борисов ще бъде направен оглед на на язовир „Рогозен 1“, за да бъдат издадени предписания за аварийното му укрепване"}
{"url": "http://www.focus-news.net/news/2018/03/10/2498001/burgas-trima-mazhe-sa-zadarzhani-za-poboy-nad-54-godishen-ruski-grazhdanin-v-grada.html", "text": "На 9 март т. г. около 14.00 ч. в Първо Районно управление на МВР - Бургас е получено съобщение за побой, нанесен над 54-годишен руски гражданин, осъществен на кръстовището на бургаските улици „Гурко“ и „Оборище“. Това съобщиха от ОДМВР - Бургас.\r\nУстановено е, че час по-рано продължително пребиваващия в Бургас руснак, движейки се с лек автомобил „Хонда Джаз“, с бургаска регистрация по улица „Демокрация“ и завивайки по улица „Гурко“, спрял за да даде предимство на пресичаща по пешеходната пътека жена. Движещият се зад него лек автомобил започнал да му свири, но руснакът продължил по улица „Гурко“, като завил и спрял на „Оборище“. От задния автомобил слезли трима младежи, които влезли в пререкание с 54 годишния мъж. Той се опитал да им обясни, че спрял за да даде път на пешеходката, но младежите му нанесли няколко удара в областта на лицето. В резултат на побоя на руснака е избит горен зъб. След извършване на криминалното деяние младежите се качили в автомобила си и избягали. \r\nВ резултат на бързите полицейски действия, предприети след получаване на сигнала за инцидента в Първо Районно управление – Бургас, самоличността на извършителите на побоя е установена и те са задържани. Констатирано е, че това са един 22-годишен и двама 25-годишни криминално проявени мъже от Бургас. \r\nПо случая в Първо Районно управление - Бургас е образувано досъдебно производство.", "date": "2018.03.10", "title": "Бургас: Трима мъже са задържани за побой над 54-годишен руски гражданин в града"}
{"url": "http://www.focus-news.net/news/2018/03/10/2498004/blagoevgrad-prez-izminaloto-denonoshtie-sa-registrirani-kolebaniya-v-rechnite-niva-v-oblastta-ot-28-do-2-sm.html", "text": "През изминалото денонощие са регистрирани колебания в речните нива в област Благоевград от – 28 до + 2 см, сочи справка на сайта на Националният институт по метеорология и хидрология (НИМХ) към Българската академия на науките (БАН). В Западнобеломорския басейн през последното денонощие водните нива на реките са се понижили или са останали без съществени изменения. Водните количества в района са около и над праговете за високи води. Днес и през следващите два дни речните нива в басейна ще се понижават или ще останат без съществени изменения, като ще останат високи. \r\nДо 11 март все още са възможни повишения на речните нива в долните течения на реките Струма и Места, вследствие на оттичане. От вечерните часове на 12 и на 13 март, вследствие на валежи, отново ще има краткотрайни повишения на речните нива в басейна, като по-значителни ще бъдат повишенията в долното течение на река Места и в горното и средното течение на река Струма и в притоците ѝ река Рилска и река Благоевградска Бистрица. Водните количества ще бъдат под праговете за внимание.", "date": "2018.03.10", "title": "Благоевград: През изминалото денонощие са регистрирани колебания в речните нива в областта  от – 28 до + 2 см"}
{"url": "http://www.focus-news.net/news/2018/03/10/2498007/turtsiya-zhenskiyat-otbor-po-futbol-shalvarspor-se-bori-za-vazkrasvane-i-otselyavane.html", "text": "Интересна среща по женски футбол се проведе по повод 8 март – Международният ден на жените, предаде информационната агенция  Догу хабер ажансъ (ДХА).  \r\nСъстезаващият се в трета лига на женското първенство по футбол отбор на „Йени Бурдурспор” излезе на терена срещу аматьорския отбор „Шалварспор” от село Гюнеййайла в провинция Бурдур. Професионалистките се наложиха с 5:2 над аматьорките.  \r\nВсъщност аматьорките от „Шалварспор” са били професионалистки и в периода 2002-2007 година са се състезавали официално във футболната лига. „Някои от състезателките се омъжиха. Отборът се разпадна. По случай 8 март момичетата от нашето село излязоха на терена в приятелски мач. Ако има подкрепа, ако намерим спонсори, искаме да възродим „Шалварспор” и той отново да играе във футболната лига”, обяснява кметският наместник Вейсел Солак, цитиран от ДХА. Георги Димов", "date": "2018.03.10", "title": "Турция: Женският отбор по футбол „Шалварспор” се бори за възкръсване и оцеляване"}
{"url": "http://www.focus-news.net/news/2018/03/10/2498006/gd-granichna-politsiya-intenziven-e-trafikat-na-gkpp-kulata-na-vhod-za-tovarni-avtomobili.html", "text": "Интензивен е трафикът на ГКПП „Кулата“ на вход за товарни автомобили. Това съобщиха за Радио „Фокус“ – Пирин от Главна дирекция „Гранична полиция“. На ГКПП „Илинден“ преминаването се осъществява без проблеми. На  българо-македонската граница трафикът е нормален на всички контролно-пропускателни пунктове.\r\nЛивия НИНОВА", "date": "2018.03.10", "title": "ГД „Гранична полиция“: Интензивен е трафикът на ГКПП „Кулата“ на вход за товарни автомобили"}
{"url": "http://www.focus-news.net/news/2018/03/10/2498002/afp-siriyskata-armiya-e-obgradila-nay-golemiya-grad-v-anklava-iztochna-guta.html", "text": "Сирийските правителствени сили са обградили най-големия град в контролирания от опозицията анклав Източна Гута край Дамаск. Районът, контролиран от антиправителствените сили, в момента е разделен на три, предава  AFP.\r\n„Армията е поела контрол над пътя, свързващ град Дума с Хараста и също така е превзела град Мисраба“, съобщава базираната в Лондон „Сирийска обсерватория за правата на човека“. „По този начин силите на режима да разделили Източна Гута на три – Дума и околностите ѝ, Хараста на запад и останалите градове на юг“, съобщава организацията.\r\nПо нейни данни от началото на бойните действия в анклава от началото на миналия месец насам са загинали 975 цивилни.  Виктор Турмаков", "date": "2018.03.10", "title": "AFP: Сирийската армия е обградила най-големия град в анклава Източна Гута"}
{"url": "http://www.focus-news.net/news/2018/03/10/2498008/ministar-nikolina-angelkova-nad-19-000-ruski-turisti-sa-izbrali-balgariya-za-zimna-pochivka-za-dva-mesetsa.html", "text": "Повече от 19 000 руски туристи са посетили България през декември и януари от този зимен сезон, отчита се увеличение от 1,3% в сравнение със същия период на миналата година. Това каза министърът на туризма Николина Ангелкова на среща с Михаил Малцев, изпълнителен директор на Уралската Асоциация по туризъм, съобщиха от пресцентъра на министерството. Тя допълни, че Русия традиционно е един от основните туристически партньори на страната ни. \r\nНа срещата двамата дискутираха вариантите за разширяване на възможностите руският потребител да ползва у нас здравни пакети, или корпоративен отдих на руски институции и компании. Един от акцентите на разговорите бяха начините за популяризиране на руския пазар на типично българските лечебни и оздравителни практики и на уникалните методи и процедури, които не се срещат в други страни. За това предпоставка са уникалните качества на минералната вода и лечебната кал в България. Министър Ангелкова заяви, че в страната има над 600 минерални извори с различни характеристи, подходящи за лечение на множество от най-разпространените заболявания. \r\nВ момента експерти на министерството и представители на бизнеса разработват СПА дестинации, които ще помогнат за популяризирането на възможностите за оздравителен туризъм в България, каза министърът. Тя уточни, че дестинациите са 7 и обхващат цялата страна. Те дават информация за общите характеристики и качествата на водата в даден район, за климата и туристическите атракции. И покани събеседника си да посети през лятото България и родното Черноморие. \r\nМихаил Малцев посочи, че приветства усилията на министерството за създаване на специализиран туристически продукт, който ще е в помощ на руските гости. Той допълни, че асоциацията ще подкрепя всяка добра идея, която подпомага развитието на туризма в двете страни. „Надявам се и в бъдеще сътрудничеството между българското Министерство на туризма и Уралската асоциация по туризъм да се задълбочава и развива“, отбеляза г-н Малцев.", "date": "2018.03.10", "title": "Министър Николина Ангелкова: Над 19 000 руски туристи са избрали България за зимна почивка за два месеца"}
{"url": "http://www.focus-news.net/news/2018/03/10/2498011/politico-germaniya-i-frantsiya-shte-otlozhat-plana-za-reformirane-na-evrozonata.html", "text": "По данни на германските медии Париж и Берлин ще отложат амбициозните реформи в Еврозоната, които щяха да предложат на предстоящата среща на високо равнище на лидерите от Европейския съюз на 22 и 23 март, предава  Politico.\r\nПланът за представяне на реформите през март, обявен от германския канцлер Ангела Меркел и от френския президент Еманюел Макрон през декември „е отменен“ от германското издание „Шпигел“, което цитира европейски чиновник, запознат с въпроса. Берлин е информирал Съвета на ЕС „на всички равнища“, че през март не се очаква разкриване на плана за реформи.\r\nОфициални лица от Германия съобщиха, че забавянето е причинено от продължителните коалиционни преговори в Берлин, които не са оставили място за формиране на позиция по въпросите като бъдещ бюджет на еврозоната или реформа на Европейския механизъм за стабилност. Но \"Шпигел\" също така предлага, че Меркел е отложила реформата, докато новото ѝ правителство не започне да работи на пълни обороти. \r\nСледващата редовна среща на високо равнище на лидерите на ЕС се провежда в края на юни. Виктор Турмаков", "date": "2018.03.10", "title": "Politico: Германия и Франция ще отложат плана за реформиране на Еврозоната"}
{"url": "http://www.focus-news.net/news/2018/03/10/2498013/gen-kircho-kirov-teritoriyata-na-balkanite-stava-vtorata-konfliktna-zona-sled-blizkiya-iztok.html", "text": "Територията на Балканите става втората конфликтна зона след Близкия Изток. Това каза за седмичното публицистично предаване „Метроном“ на Радио „Фокус“ ген. Кирчо Киров. Според него не е \"безоблачно\" бъдещето пред евроинтеграцията на Балканите. „А поради своята близост можем да считаме, че Балканите и Близкият Изток са свързани като скачени съдове. От тази гледна точка ми се струва, че не е безоблачно бъдещето пред евроинтеграцията – ако употребим този термин, в частност - на Западните Балкани. Евроинтеграцията на Западните Балкани е политическо клише. Свидетели сме на развитието на сблъсък в региона на Балканите, като цяло, и в частност - на Западните Балкани, между две велики сили. Това са САЩ и Русия. И със спорадичното участие на Европейския съюз (ЕС), който всъщност няма собствено лице в тези конфликти“, коментира той. Ген. Кирчо Киров допълни, че ЕС не е в състояние да действа като единен политически субект. Той определи съюза като общност, в която всяка държава има своите интереси и е трудно да се изработи целенасочена политика. Генерал Киров допълни, че на Балканите, както и в други региони на света, много тясно се преплитат и сблъскват интересите на Русия и САЩ.", "date": "2018.03.10", "title": "Ген. Кирчо Киров: Територията на Балканите става втората конфликтна зона след Близкия Изток"}
{"url": "http://www.focus-news.net/news/2018/03/10/2498010/veliko-tarnovo-kmetat-daniel-panov-poseti-myastoto-na-vik-avariyata-na-magistralen-vodoprovod-ochakva-se-puskane-na-vodata-tazi-vecher.html", "text": "Кметът на Велико Търново Даниел Панов посети мястото на ВиК-аварията, засегнала магистралния водопровод в района на с. Присово. На място той провери хода на строителните работи. Ремонтът напредва – вече е отстранена засегната част, предстои поставянето на нова тръба от типа „φ 1000”, както и заваряването й. Това съобщиха от пресцентъра на Общината. Ако всичко върви по план и няма непредвидени обстоятелства, водата може да бъде пусната още тази вечер, около 20,00 ч. – далеч преди обявения краен срок.\r\nАварията е възникнала около 02,00 ч. през нощта на 9 срещу 10 март. В 04,30 ч. в съботната сутрин екипите на „ВиК Йовковци” ООД са били на място и са създали необходимата организация на ремонтните дейности. \r\nКметът Даниел Панов благодари за бързата и навременна реакция за решаването на проблема, засегнал цяло Велико Търново и още редица населени места от общината.\r\nПо разпореждане на Панов в кварталите „Бузлуджа”, „Зона В”, „Картала”, „Колю Фичето” и „Чолаковци” са разположени водоноски. Те са осигурени със съдействието на регионалната пожарникарска служба, ОП „Зелени системи” и частни фирми. От цистерните великотърновци могат да си набавят вода, която става само за миене. Две водоноски има в Дебелец и в Килифарево.", "date": "2018.03.10", "title": "Велико Търново: Кметът Даниел Панов посети мястото на ВиК-аварията на магистрален водопровод, очаква се пускане на водата тази вечер"}
{"url": "http://www.focus-news.net/news/2018/03/10/2498009/dots-d-r-naum-kaychev-tryabva-da-gledame-kam-tova-koeto-ni-obedinyava-s-ruskiya-narod-a-ne-kam-gorchiviya-privkus-ot-poseshtenieto-na-ruskiya-patriarh-kiril.html", "text": "Важното е да гледаме към това, което ни обединява с руския народ и Руската федерация и взаимноизгодното сътрудничество, а не само към горчивия привкус от посещението на руския патриарх Кирил. Това каза в интервю за седмичното публицистично предаване „Метроном“ на Радио „Фокус“ доц. д-р Наум Кайчев – бивш генерален консул на България в Битоля и настоящ ръководител на катедра „История на Византия и балканските народи“ в Софийския университет „Св. Климент Охридски“, по повод посещението на патриархa на Москва и цяла Русия Кирил в България на 3-ти март. Той допълни, че трябва да почитаме историята каквато е и да ценим сътрудничеството на другите народи и държави.\r\n„Все пак не бяха само толкова негативни и отрицателни тези послания. Те някак си затъмниха, иззеха медийното пространство след визитата на руския патриарх Кирил. Нека си спомним, че имаше и друг тип послания, особено при срещата с Негово светейшество нашия патриарх Неофит. Казаха се доста мъдри думи за тези вековни връзки между българското и руското православие, за това, че всъщност ние сме дали и славянската писменост, и словото на Библията, на Светото писание всъщност на славяните, включително и на русите, и оттам нататък за тези доста сериозни връзки, които са съществували между руския народ и руската империя с българите. Нещата са по-сложни и комплексни и не бива да извличаме като последствие само тези малко горчиви привкуси. Не бива и да пренебрегваме това, което ни разделя, когато е имало някакви не дотам лицеприятни страници от нашите отношения и не трябва да ги слагаме под тепиха“, коментира доц. Наум Кайчев. Той каза още, че трябва да се отправят забележки към някои наши политици. Прекомерната реакцията на вицепремиерът Валери Симеонов, която се появи, запълни един вакуум, който трябваше да бъде запълнен с професионални изявление от съответна държавна институция. Силни последствия за страната ни обаче според него няма да има.", "date": "2018.03.10", "title": "Доц. д-р Наум Кайчев: Трябва да гледаме към това, което ни обединява с руския народ, а не към горчивия привкус от посещението на руския патриарх Кирил"}
{"url": "http://www.focus-news.net/news/2018/03/10/2498012/sofiya-priklyuchi-protestat-na-sluzhitelite-na-zatvorite-dvizhenieto-okolo-ministerski-savet-e-vazstanoveno.html", "text": "Приключи протестът на служителите на затворите с искане за достойно заплащане, предаде репортер на Агенция „Фокус“. Протестиращите се разотидоха, движението около Министерски съвет е възстановено. Протестиращите служители се опитаха да депозират писмо с искане за среща с премиера Бойко Борисов, но бяха спрени от охраната на Министерски съвет. Пред журналисти Радослав Мартинчев, зам.-председател на Синдикат на служителите в затворите в България в Ресор „Трудово-правни въпроси“ заяви: „Не може така с лека ръка да получаваме пренебрежение, каквото не заслужаваме, и то от най-висше ниво“. Преди дни служителите в отворено писмо поискаха да се срещнат с премиера Борисов и министъра на правосъдието Цецка Цачева. На протеста те заявиха, че нямат обратна връзка, дали това писмо е получено. „Практиката в общата администрация на Министерски съвет е следната: депозира се определен документ, не получаваме ред за деня и часа. След няколко дни трябва да си го изискваме“, поясни Радослав Мартинчев. „Не сме убедени, че писмото е стигнало до премиера. То е депозирано и до министъра на финансите Владислав Горанов и до Цецка Цачева - нашия работодател, който е част от причината да сме тук“, обясни той. „Протестите няма да спират, докато държавното управление не се съобрази с волята на служителите, които са част от народа, от суверена. Това е срам и позор в европейска България“, подчерта Радослав Мартинчев.\r\nЛюба АЛЕКСИЕВА", "date": "2018.03.10", "title": "София: Приключи протестът на служителите на затворите, движението около Министерски съвет е възстановено"}
{"url": "http://www.focus-news.net/news/2018/03/10/2498016/veliko-tarnovo-spadat-nivata-na-rekite-v-oblastta-prez-izminaloto-denonoshtie.html", "text": "Спадат нивата на реките в област Велико Търново през изминалото денонощие. Това съобщиха за Радио „Фокус“ – Велико Търново от Хидрометеорологичната обсерватория в града. С 216 см се е понижило нивото на Голяма река край Стражица. Днес е отчетено ниво от 170 см, след вчерашното покачване с 218 см. Със 104 см спада нивото на река Джулюница край село Джулюница. Равнището на реката днес е 220 см, докато вчера то се повиши с 114 см. Понижение се отчита в нивото на река Янтра във великотърновския квартал „Чолаковци“. Спадът е с 66 см. Отчетено е равнище от 185 см, при критични стойности 600 см. Вчера покачването в участъка бе със 77 см. Днес се отчита повишение на речното ниво на река Янтра единствено при село Каранци, но то е едва с 2 см. Нивото там е 353 см.\r\nНадежда КРЪСТЕВА", "date": "2018.03.10", "title": "Велико Търново: Спадат нивата на реките в областта през изминалото денонощие"}
{"url": "http://www.focus-news.net/news/2018/03/10/2498017/zam-kmetat-na-sofiya-evgeni-krusev-900-hil-leva-sa-sredstvata-ot-byudzheta-za-vavezhdaneto-na-noshtniya-transport.html", "text": "В бюджета за транспорт на града тази година са заделени с 18 млн. лева повече. От тях 900 0000 лева са въвеждането на нощния транспорт. Това каза в интервю за Агенция „Фокус“ зам.-кметът на София с направление „Транспорт и транспортни комуникации“ Евгени Крусев за нощния градски транспорт, който тръгва експериментално от 7 април. „Останалите са за увеличение на превозните средства в светлата част на деня, така че да се намалят интервалите на движение, както и да се чака по-малко по спирките“, заяви той. „Очаквам при експерименталното пускане на линии през нощта да получим отговори на много от въпросите и да преценим дали има необходимост от него за града, дали това ще е качествена, сигурна, удобна и финансово обоснована услуга“, посочи зам.-кметът. „Миналата година социологическата агенция ТРЕНД направиха проучване по темата. На въпрос: „Според Вас лично добре ли е или не е добре да има градски транспорт през нощта в София?“ близо 64 % отговарят, че е добре, 23 % са против, а 13 на сто казват, че не знаят. Половината от запитаните споделят, че биха използвали този тип транспорт при някои ситуации. Това е и причината да тръгнем първо с експеримент“, уточни Евгени Крусев. „Трябва да установим реалната нужда от тази услуга и къде да я предложим“, изтъкна той.\r\nБиляна ИВАНОВА", "date": "2018.03.10", "title": "Зам.-кметът на София Евгени Крусев: 900 хил. лева са средствата от бюджета за въвеждането на нощния транспорт"}
{"url": "http://www.focus-news.net/news/2018/03/10/2498003/hilyadi-protestirashti-sluzhiteli-na-zatvorite-se-sabraha-pred-sgradata-na-ministerskiya-savet.html", "text": "Хиляди протестиращи служители на затворите се събраха пред сградата на Министерския съвет, предаде репортер на Агенция \"Фокус\". Протестиращите настояват за по-достойно заплащане и питат управляващите защо заплатите им са под средните за страната и дали се чувстват сигурни. Събралите се скандират „Европа и за нас“ и носят плакати, на които пише „Дали е честно, че министрите взимат европейска заплата, а ние – не“. \r\nШествието стартира пред сградата на Съдебната палата и премина през министерствата на правосъдието и финансите. Движението на протестиращите налага временно затваряне на движението по ул. „Георги Раковски“ и кръстовището с бул. „Цар Освободител“. Протестът се провежда при засилени мерки за сигурност.\r\nЛюба АЛЕСКИЕВА", "date": "2018.03.10", "title": "Хиляди протестиращи служители на затворите се събраха пред сградата на Министерския съвет"}
{"url": "http://www.focus-news.net/news/2018/03/10/2498019/tass-rusiya-e-gotova-za-dialog-sas-sasht-zayavi-vladimir-putin.html", "text": "Отношенията между Москва и Вашингтон, предположението за руска намеса на американските президентски избори, ситуацията в Сирия и Доналд Тръмп са били сред темите, засегнати от руския президент Владимир Путин в негово интервю за американската телевизия NBC, предава ТАСС. \r\nКато част от излъченото в петък вечерта интервю, държавният глава увери, че Русия е готово да води диалог със САЩ по широк набор от въпроси. „Готови сме по всяко време да разговаряме по всеки въпрос, включително балистични ракети, киберпространство и антитероризъм“, подчерта Путин. \r\nПрезидентът изрази своята увереност, че неговият американски колега иска да води преговори, „но има сили, които не му позволяват това“. Държавният глава отрече твърдо Русия да се е месила в президентските избори в САЩ от 2016 г. и потвърди още веднъж мнението на Кремъл, че сирийското правителство не е използвало химическо оръжие.: Цанко Цолов", "date": "2018.03.10", "title": "ТАСС: Русия е готова за диалог със САЩ, заяви Владимир Путин"}
{"url": "http://www.focus-news.net/news/2018/03/10/2498018/korneliya-ninova-bsp-predi-4-godini-tryabvashe-da-se-otpusnat-pari-za-yazovira-v-hayredin-kak-sega-pri-palen-yazovir-shte-se-ukrepva-stena.html", "text": "Днес отпуснали 3 млн. лв. за язовир „Рогозен“ 1. Добре, браво, но защо сега? Как сега да се укрепва стена, като язовирът е пълен? Това трябваше да се случи преди 4 години при първото наводнение. Не можеш да кърпиш на парче, където стане криза, това иска системна държавна политика. Крайно време е да се започне. Това каза за Агенция „Фокус“ лидерът на БСП Корнелия Нинова след посещението си в бедстващите села в община Хайредин. Тя уточни, че преди това е била в Крушовица, Липница и Мизия. „Хората са изключително притеснени. От три-четири дни отново са събрали най-необходимите неща“, каза лидерът на БСП и уточни, че те стоят на най-високо в населените места и не смеят да си влязат в домовете си. „Много са уплашени. Сега е важно на тях да помогнем като първа мярка“, каза Нинова и заяви, че оттам нататък е необходима желязна политика и дисциплина по отношение на това, което се случва. „Абсурдно е това да продължава по този начин“, коментира Корнелия Нинова. Тя обърна внимание, че наводнението в Мизия се е случило преди 4 години и отбеляза, че нищо не е свършено за това време. „Прокуратурата през 2017 г. излиза с доклад до Министерски съвет и казва 205 язовира са в техническо неизправно състояние и са опасни за живота на населението. Спрямо 2015 г. са се увеличили, т.е. положението се влошава. През цялото това време пълен хаос и нищо не се прави. Днес Министерски съвет демонстрира безсилие. Борисов се чуди хидроинженерите ли да вика, кметовете ли да вика, министрите ли да пита. Ядосан, че положението било такова. Ти управляваш 8 години, на кого се ядосваш?“, коментира Нинова. \r\nТя заяви, че БСП предлага решение на проблема. „Първо, като прехвърли на общините отговорността за язовирите да бъдат така добри да прехвърлят и пари, с които да финансират общините да поддържат тези язовири. Иначе няма как да стане. Държавата избяга от тази отговорност, хвърли я на кметовете, но те нямат пари. Второ, да дадат пари на кметовете да почистят коритата на реките. И от това държавата избяга, и го даде на кметовете, без да ги финансира. Трето, пълен преглед на язовирите, дадени на частни лица на концесия. Гледат си шараните вътре, трупат си печалбата - никаква грижа няма за тяхната техническа поддръжка. Който не е свършил тази работа, да му се прекратява в една концесия. Четвърто, законът, който приеха за водите и с който създадоха един съвет от 9 министерства и 265 кметове вътре, е абсолютно неработещ. Всеки си прехвърля отговорността един на друг и няма никакъв резултат. Да отменят тези текстове и да приемем в закона единен държавен орган, който да се грижи за това. Тук държавата трябва да има роля и да поеме отговорности. Извадиха държавата от ключови сектори в България. Ето го резултата  - пълен хаос, безхаберие и хората пак по баирите, в стрес и в паника“, заяви Нинова. Лидерът на БСП отбеляза, че трябва тези, които досега са били виновни за случващите се бедствия, да се намерят, да се разследват, да се съдят и да си носят отговорността. „Днес в Мизия хората ме питаха: Кой пое отговорност, че преди 4 години ни издавиха? Никой, пълно безхаберие, а има отговорни за това. Накрая да не се оправдават, че вали дъжд. Дъжд ще вали винаги. Няма как да го спрем. Държавата да се вземе в ръце, да си влезе в ролята, да изпълни тези неща, които предлагаме и да се види, че ще има резултат“, заяви Нинова. На въпрос кога трябва да се случат тези неща, Корнелия Нинова отговори: „Вчера, онзи ден, преди четири години. Буквално незабавно трябва да се направят тези неща“. \r\nДеница КИТАНОВА", "date": "2018.03.10", "title": "Корнелия Нинова, БСП: Преди 4 години трябваше да се отпуснат пари за язовира в Хайредин – как сега при пълен язовир ще се укрепва стена"}
{"url": "http://www.focus-news.net/news/2018/03/10/2497987/reuters-spored-germaniya-targovskata-voyna-mezhdu-sasht-i-evropa-vse-oshte-mozhe-da-bade-izbegnata.html", "text": "Според германския министър на икономиката Бригите Зиприс търговската война между Европа и САЩ, заради плановете Вашингтон да наложи вносни мита върху стоманата и алуминия, все още може да се избегне. Тя изрази надежда, че преговорите в Брюксел ще помогнат да няма ескалация, предава  Reuters.\r\nЗиприс заяви, че засега няма наложени тарифи и все още е рано да се говори за търговска война. „Но сме достигнали до ситуация, при която им първоначални престрелки“, допълни тя. \r\nМинистърът допълни, че ЕС се старае да разреши спора чрез преговори. „Все още се водят преговори, нещата са объркани и не може да се каже дали въпросът е на дипломация или въпросът е на война“. \r\nСъщевременно тя изрази мнение, че предложените мита ще нарушат правилата на Световната търговска организация и Германия ще си сътрудничи с ЕК относно реакцията срещу митата.  Виктор Турмаков", "date": "2018.03.10", "title": "Reuters: Според Германия търговската война между САЩ и Европа все още може да бъде избегната"}
{"url": "http://www.focus-news.net/news/2018/03/10/2498014/valeri-zhablyanov-bsp-za-balgariya-sdelkata-za-chez-e-nepriemliva.html", "text": "КЕВР има всички законови възможности да изисква стратегия за развитие и доказателства от кандидат-купувача дали отговаря и има възможностите да управлява ЧЕЗ. Всичко това в момента е пълна тайна, ако въобще купувачът има нещо подобно. Това каза народният представител от ПГ на „БСП за България” Валери Жаблянов в Кюстендил при старта на подписката срещу сделката с ЧЕЗ, съобщиха от партията. Той припомни, че позицията на БСП е изказана още, когато е станало ясно, че предстои тази сделка. \r\n„Тя е последователна и ние никога не сме разглеждали електроразпределението в България като място, където се реализират само частни интереси, без оглед на интересите на гражданите и държавата. За нас продажбата на едно ЕРП, което предлага услуги и в столицата на България, не може да бъде разглеждано като търговски взаимоотношения между два частни субекта”, подчерта Жаблянов. Той заяви, че  според БСП подобна сделка е неприемлива. „Има политическо решение на ръководството на партията за тази инициатива, която стартираме днес за спирането на сделката с ЧЕЗ. Убеден съм, че въпросът засегна много голяма част от обществото”, каза още той. Народният представител припомни, че срещу ЧЕЗ имаше много забележки от българските граждани и институциите относно възползване с монополно положение, качеството на предлаганите услуги, цените на електроенергията и др. „Всичко това бяха въпроси, свързани с дейността на ЧЕЗ в България и изведнъж, всичко това като че ли изчезна”, добави той. \r\nЖаблянов подчерта, че държавата е трябвало да даде информация за характера на сделката, кой участва в нея, какви са средствата, с които се участва и най-важното - какъв е капацитетът на „Инерком” да управлява такава сложна система. „От известното досега е ясно, че  „Инерком” няма опит. Фирма, която е създадена преди няколко месеца - да се заеме с електроразпределението на цяла Западна България. Ситуацията е абсурдна”, подчерта Валери Жаблянов.", "date": "2018.03.10", "title": "Валери Жаблянов, „БСП за България”: Сделката за ЧЕЗ е неприемлива"}
{"url": "http://www.focus-news.net/news/2018/03/10/2498022/gl-komisar-kalin-georgiev-prestapleniyata-se-izvarshvat-po-chesto-ot-t-nar-litsa-ot-marginalizirani-obshtnosti.html", "text": "Престъпленията се извършват по-често от така наречените „лица от маргинализирани общности“. Това каза в седмичното публицистично предаване “Метроном“ на Радио „Фокус“ гл. комисар от резерва Калин Георгиев и главен секретар на МВР в периода 2009-2013 година. „Престъпленията се извършват не защото те са роми, или българи, или турци, или арменци, а защото тези хора са загубили, или никога не са имали представа за елементарни понятия като „добро“, „зло“, „престъпление“, „наказание“. Липсват им базисни житейски представи, което идва от необразованост, липса на интегритет в обществото, отчуждение, или отказ за разбиране, но в никакъв случай това не е признак“, заяви той. По думите му животът по правилата на гетото и алиенацията на тези общности води до такъв тип престъпления. \r\n„Бил съм участник в разследването на изключително жестоки престъпления, извършени от представители на маргинализирани групи, които са били както от ромски, както от български, така и от турски произход“, обясни той и посочи за пример изключително жестоко убийство на възрастна жена в Искърското дефиле преди около осем години. „Действително престъплението беше извършено от роми, които са я убили, защото са били гладни и, когато моите колеги от Института по психология се опитаха да им направят психологическо изследване, то не можа да бъде осъществено, защото коефициентът им на интелигентност беше под 40“, поясни гл. комисар Георгиев. \r\nТой коментира, че липсата на възпитание, на семейна среда, на училище – цяла палитра от познания, които някои деца или представители на отделни общности не получават, води до престъпления. Гл. комисар Калин Георгиев добави, че държавата и обществото разполагат с религията и с институции, свързани със социални, културни и научни дейности, които биха могли по някакъв начин да създадат тези основни, базисни понятия.", "date": "2018.03.10", "title": "Гл. комисар Калин Георгиев: Престъпленията се извършват по-често от т. нар. „лица от маргинализирани общности“"}
{"url": "http://www.focus-news.net/news/2018/03/10/2498023/ekathimerini-razdelenie-v-gratskata-upravlyavashta-koalitsiya-zaradi-arestuvanite-v-turtsiya-voynitsi.html", "text": "Гръцката управляващата коалиция демонстрира разделение по въпроса за арестуваните в Турция гръцки войници, коментира електронното издание Ekathimerini.\r\nВ петък министърът на отбраната Панос Каменос, който е освен това и лидер на партия „Независими гърци“, която е коалиционен партньор на СИРИЗА, заяви, че „в момента има двама гръцки заложни в Турция“. В рамките на свое посещение в Букурещ Каменос поиска също така „подкрепата на румънския министър на отбраната“ за „незабавното освобождаване на тези натовски, европейски и гръцки войници“. Неговата позиция се различава с тази на премиера и лидер на СИРИЗА Алексис Ципрас, който по-рано заяви, че Атина ще изчака постановлението на турския съд относно двамата войници, преминали по невнимание границата с Турция и арестувани от турски граничари в края на февруари. Министър-председателят определи случая, като „обикновен граничен инцидент“.: Цанко Цолов", "date": "2018.03.10", "title": "Ekathimerini: Разделение в гръцката управляваща коалиция заради арестуваните в Турция войници"}
{"url": "http://www.focus-news.net/news/2018/03/10/2498024/vitsepremierat-ekateterina-zaharieva-premeri-sili-s-diplomatite-skiori-i-nagradi-nay-dobrite.html", "text": "Никола Одибер от посолството на Франция у нас спечели голямата купа на министъра на външните работи на България. Той получи приза си от ръцете на заместник министър-председателя и министър на външните работи Екатерина Захариева. Тя не само бе сред участниците, но и демонстрира завидни умения и с лекота спечели слалома за жени. Това съобщиха от пресцентъра на Министерството на външните работи.\r\n„Наистина се радвам на тази инициатива, защото в сложната геополитическа обстановка спортът действително обединява. Последният пример за това беше на Олимпиадата в Пьонгчан, където делегациите на Северна и Южна Корея се обединиха под един флаг“, коментира министър Захариева след състезанието.\r\nВ спортното събитие, което се провежда за 9-а поредна година, взеха участие над 70 чужди дипломати, акредитирани у нас и приятели. \r\nПо пистите на Банско в оспорвана, но спортсменска конкуренция, се надпреварваха посланиците на Австрия, Бразилия, Мароко, Румъния, Финландия, Франция, Южна Корея и много други, както и представители на Европейската комисия, УНИЦЕФ и Световната банка у нас. \r\nНадпреварата под егидата на министъра на външните работи и съорганизирана от  посланиците на Австрия и Румъния бе разделена в следните категории: слалом за мъже-дипломати, съответно до и над 50 години, слалом за дами, за приятели на дипломатите и за деца, както и весел биатлон.\r\nВъпреки името си, последната дисциплина събра най-ентусиазираните и мотивирани състезатели. Те трябваше да преминат трасето с престой на стрелкови рубеж. В него трябваше със снежни топки да улучат най-много мишени. Демократичните разбирания на дипломатите позволиха в дисциплината да се състезават всички категории заедно. Победител след оспорвана борба стана посланикът на Франция у нас Ерик Лебедел. \r\nВ състезанието за дами министър Захариева даде най-добро време и в двата манша. Тя остави след себе си Текла Харангозо от посолството на Унгария и Таня Щьолцл от Австрия. При мъжете до 50 години на почетната стълбица до Никола Одибер се качиха още Маркус Хаас от посолството на Германия и французинът Елиан Тимон. В старшата възраст победител стана вторият дипломат в германското посолство Йорг Шуграф. Той изпревари Тони Томпсън от Световната банка. Бронзовия медал заслужи Семо Семов от Министерството на външните работи. \r\nСки състезанието за купата на министъра на външните работи е сред най-обичаните и престижни прояви на дипломатическия корпус у нас.", "date": "2018.03.10", "title": "Вицепремиерът Екатетерина Захариева премери сили с дипломатите-скиори и награди най-добрите"}
{"url": "http://www.focus-news.net/news/2018/03/10/2497982/anton-kutev-bsp-za-balgariya-erp-tata-tryabva-da-badat-kontrolirani-ot-darzhavata.html", "text": "Когато държавата има дял в ЧЕЗ, както беше преди, ще знаем, какви са печалбите, как се разпределят и как се правят продажбите. Това каза зам.-председателят на ПГ на „БСП за България” Антон Кутев пред Дарик радио, съобщиха от пресцентъра на НС на БСП. Той добави, че не вярва, че министър-председателят не знае нищо за тази сделка и заяви, че ЕРП-тата трябва да бъдат контролирани от държавата и придобити от нея изцяло на пазарен принцип. „Ако зад Гинка Върбакова стои някой, защо той не купува ЧЕЗ?”, попита Кутев. Той добави, че някой е поел гаранциите, отишъл е в Италия и се е разбрал да се отпусне този заем, за да може да се осъществи сделката. „Гинка не е човекът, който с познанията си в енергетиката и размера на бизнеса си може да го направи”, категоричен бе Кутев.  Той заяви още, че ако ЧЕЗ се е продавала при управление на БСП, държавата е щяла да го купи.\r\nНародният представител припомни, че преди срещата между българския и чешкия премиер на 22 януари, медии пряко свързани с Бабиш в Чехия и български медии, свързани с правителството, пишат, че ще има среща между Бабиш и Борисов, за да се финализира сделката по продажбата на ЧЕЗ.  Кутев бе категоричен,че ако държавата работеше, Бойко Борисов отдавна нямаше да е министър-председател.", "date": "2018.03.10", "title": "Антон Кутев, „БСП за България”: ЕРП-тата трябва да бъдат контролирани от държавата"}
{"url": "http://www.focus-news.net/news/2018/03/10/2498015/mia-po-golyamata-chast-ot-gartsite-smyatat-che-eventualno-reshenie-za-imeto-shte-bade-po-blizko-do-makedonskata-pozitsiya-pokazva-prouchvane.html", "text": "По-голямата част от гърците смятат, че евентуално решение на проблема за името ще бъде по-близко до защитаваните от Скопие позиции, това показва проучване на гръцка медия, съобщава Македонската информационна агенция. 57,1% от участниците в анкетата на телевизия Action 24 смятат, че македонците ще бъде по-доволни от решението, докато само 26,9% са на мнение, че решението ще бъде по-близо до атинските „червени линии“. 16 процента са посочили отговор „не мога да преценя“. \r\nОт големия брой хора, защитаващи позицията, че решение за името би удовлетворявало повече Македония, повече от 2/3 са разкрили, че на последните парламентарни избори през 2015 г. са гласували за партия „Нова демокрация“, която се намира в опозиция. : Цанко Цолов", "date": "2018.03.10", "title": "МИА: По-голямата част от гърците смятат, че евентуално решение за името ще бъде по-близко до македонската позиция, показва проучване"}
{"url": "http://www.focus-news.net/news/2018/03/10/2498026/irakskiyat-premier-hayder-al-abadi-sled-pobedata-nad-islyamska-darzhava-tryabva-da-se-preodolee-ideologicheskiyat-terorizam.html", "text": "Тероризмът в Ирак в лицето на „Ислямска държава“ е победен от военна гледна точка, но е необходимо да се води борба и неговото идеологическо крило, такова е мнението на иракския министър-председател Хайдер ал Абади, съобщава РИА Новости.\r\n„С тероризмът е свършено само от военна гледна точка“, подчерта Абади и допълни, че „е необходимо да се премахнат неговите идеи и методи“. Според премиера, на Ирак е необходимо „ново оръжие“. „Това обаче не е оръжие на войната, а оръжие на мира и възстановяването“, подчерта Абади. : Цанко Цолов", "date": "2018.03.10", "title": "Иракският премиер Хайдер ал Абади: След победата над „Ислямска държава“ трябва да се преодолее идеологическият тероризъм"}
{"url": "http://www.focus-news.net/news/2018/03/10/2498025/evrodeputatat-emil-radev-privetstva-uchastnitsite-v-uchenicheskiya-evropeyski-savet-koyto-se-provezhda-vav-varna.html", "text": "Под патронажа на евродепутата Емил Радев във Варна се провежда първата по рода си симулация „Ученически Европейски съвет”. Това съобщиха от пресцентъра на ПП ГЕРБ. 28 ученици влязоха в ролята на държавните и правителствените ръководители на страните – членки на ЕС, за да дискутират Бялата книга за бъдещето на Европа. \r\n„Радвам се, че се интересувате от политическите и законодателни процеси в ЕС, защото Вие сте бъдещето на Европа, хората, които ще поемат управлението й само след няколко години”, обърна се към учениците Емил Радев. Той поздрави и организаторите на събитието - сдружение „БЕТА България” и Model European Union Sofia, в партньорство с Представителството на Европейската Комисия в България и варненската Първа езикова гимназия. „Симулацията е възможност учениците лично да се убедят, че не е лесно да защитаваш националните интереси и същевременно да работиш ефективно в екип, така че взетите решения да са полезни за всички европейски граждани”, коментира евродепутатът. По думите му политиците също могат да научат много от младите хора, които често имат по-модерни идеи и разчупено мислене. \r\n„За всички от Първа езикова гимназия е чест да бъдем домакини на събитието, защото съзнаваме колко е важно да се разискват проблемите, свързани с бъдещето на ЕС и искаме България да утвърждава своето достойно място в него”, заяви в приветствието си директорът на училището Веселин Василев. Той не скри гордостта си, че и евродепутатът Емил Радев, и част от организаторите на инициативата са завършили гимназията. \r\nСред възпитаниците на училището е и Веселина Ангелова от Представителството на Европейската комисия в България, която присъства на събитието. „Бъдещето е по-близко, отколкото си представяте. Необходимо е да знаем какви са предизвикателствата, за да намираме подходящите решения. Събития като тази симулация са важни за постигането на разбирателство между хората в Европа. Тя, освен това, показва, че колкото и да критикуваме европейските институции и политици, по същество нещата са доста по-сложни, отколкото изглеждат от телевизионните екрани”, сподели с младежите Ангелова.  \r\n„Решенията, които се взимат в Европейския съвет дават отражение върху живота на 500 млн. европейски граждани”, коментира председателят на сдружение „БЕТА България” Траян Димитров, който даде начало на симулацията. Той влезе в ролята на настоящия председател на Европейския съвет Доналд Туск. „Заедно с моите колеги ще ръководя дебатите и ще помагам на участниците да имат едно пълноценно и интересно образователно преживяване”, обясни Траян Димитров, който също е учил в Първа езикова гимназия. \r\nУчастниците в симулацията бяха избрани с конкурс за есе, в който се включиха над 60 души - представители на около 10 училища. Освен младежи от Варна, в инициативата участва и ученик от Русе. Разпределението на ролите на държавните и правителствените ръководители е направено въз основа на мотивационни писма. В съответствие с международния формат на симулацията всеки участник представлява различна от собствената си националност. В ролята на българския премиер влезе 17-годишната Маргарита Петухова от Русия, която от три години живее със семейството си в морската ни столица и е ученичка в Математическата гимназия „Д-р Петър Берон”. \r\nМакар и представляващи различни държави, младежите бяха единодушни относно необходимостта от единни политики за гражданите на ЕС, както и от ефективни решения във връзка с икономическия растеж, сигурността и другите приоритети на Общността.", "date": "2018.03.10", "title": "Евродепутатът Емил Радев приветства участниците в Ученическия Европейски съвет, който се провежда във Варна"}
{"url": "http://www.focus-news.net/news/2018/03/10/2498020/ministar-nikolina-angelkova-uchastva-v-otkrivaneto-na-denya-na-altayskiya-kray-na-mezhdunarodnoto-turistichesko-izlozhenie-inturmarket.html", "text": "Министърът на туризма Николина Ангелкова участва на церемонията за откриване на Деня на Алтайския край. Това съобщиха от пресцентъра на министерството. Събитието се състоя в рамките на международното туристическо изложение „Интурмаркет-2018“ в Москва.\r\nРусия е пети пазар за входящ туризъм за България през 2017 г. с близо 558 хил. туристи, посочи министър Ангелкова. Страната ни е предпочитано място за почивка, благодарение на чистата си природа, многобройните си културни и исторически паметници, лечебните води и прекрасната кухня, допълни тя.\r\nРаботим по утвърждаването на 12 винено-кулинарни и 7 балнео- и СПА дестинации за територията на България, които привличат руските туристи. Важен акцент в работата ни е дигитализацията в туризма, каза министърът и отбеляза, че България е на първо място в ЕС по високоскорестен интернет. Това улеснява информираността на туристите и достъпа им до туристически услуги.\r\nВярвам, че Министерството на туризма на Република България и администрацията на Алтайския край ще продължим да работим за активизиране на сътрудничеството между двете страни и за популяризиране на природните и културните забележителности, допълни министър Ангелкова.", "date": "2018.03.10", "title": "Министър Николина Ангелкова участва в откриването на Деня на Алтайския край на международното туристическо изложение „Интурмаркет“"}
{"url": "http://www.focus-news.net/news/2018/03/10/2498029/borislav-inchev-kmet-na-rayon-yuzhen-v-plovdiv-zasilva-se-kontrolat-nad-deystviyata-na-kuhnenskiya-personal-v-detskite-gradini-v-rayona-predstoyat-intenzivni-proverki.html", "text": "Засилва се контролът над действията на кухненския персонал в детските градини на територията на район „Южен“ в Пловдив, предстоят интензивни проверки. Това каза за Радио „Фокус“ – Пловдив районният кмет Борислав Инчев, по повод  случая в детска градина „Вяра“, където трима служители бяха уволнени заради системна кражба на хранителни продукти. По думите му след констатирания случай, е проведена оперативка с всички директори на детски градини, намиращи се на територията на район „Южен“ в града. \r\n„Изисках от тях, доколкото е възможно, да извършат собствени проверки в поверените им детски заведения, както и да завишат изключително много контрола с допълнителни контролни механизми. Оправданието „Не знаех!“ за мен лично вече не важи. Всеки един директор на детска градина, освен административен ръководител, е и работодател. Това означава, че цялостният процес е в неговите ръце. Как ще бъде организиран този процес – това всеки един директор, според спецификата на съответното детско заведение, трябва да измисли как да го направи. Има детски заведения с две бази. Там е ясно, че нещата са по-трудни, но винаги трябва да има отговорен служител, който да наблюдава. Според мен няма да има никакъв проблем при напускане на работа на служителите да бъде хвърлян поглед – в дамски и в обемисти чанти, за да се установи дали има продукти, които биват изнасяни“, коментира Борислав Инчев. \r\nТой посочи, че през следващите месеци ще се извършват интензивни проверки и инвентаризация, по няколко пъти седмично, на изброени хранителни продукти. „Когато това се прави, вече никой няма да си помисли да краде, защото ще знае, че всеки един момент подлежи на проверка на определени продукти и трябва да е стриктен.  Целта е да не се допуска подобни случаи да стават нито практика, нито да са дори еднократни като проявление. Иска ми се да вярвам, че при проверките няма да бъдат установени подобни нарушения в други детски градини,  но мисля, че ще се констатират поне още между един и три случая“, каза още Инчев.\r\nПо думите му стриктни и интензивни проверки трябва да се извършат и по детските градини в другите райони на град Пловдив, за да се знае, че контролът е повсеместен, а не локализиран само в определен район и в определени детски заведения.\r\nТони МИХАЙЛОВ", "date": "2018.03.10", "title": "Борислав Инчев, кмет на район „Южен“ в Пловдив: Засилва се контролът над действията на кухненския персонал в детските градини в района, предстоят интензивни проверки"}
{"url": "http://www.focus-news.net/news/2018/03/10/2498032/sport-kasen-gol-na-ronaldo-nosi-pobedata-na-real-madrid.html", "text": "Реал (Мадрид) спечели с 2:1 гостуването си на Ейбар в мач от 28-ия кръг на испанската Примера дивисион. След като само преди четири дни Реал впечатли в мача-реванш отосминафиналите на Шампионската лига срещу Пари Сен Жермен, спечелен с 2:1, днес те повториха резултата, но далеч по-трудно. Гол На Кристиано Роналдо в 84-ата минута донесе победата за Реал, който остава на третото място с 57 точки - на четири от втория Атлетико Мадрид и на 12 от вечния съперник Барселона. Ейбар заема осмата позиция с 39 точки.\r\nВенцислав ДРАГОМАНОВ", "date": "2018.03.10", "title": "Спорт: Късен гол на Роналдо носи победата на Реал Мадрид"}
{"url": "http://www.focus-news.net/news/2018/03/10/2498030/afp-es-i-yaponiya-potarsiha-yasnota-ot-sasht-zaradi-novite-amerikanski-tarifi.html", "text": "Представители на ЕС и Япония потърсиха яснота от САЩ във връзка с новите тарифи на американския президент Доналд Тръмп за вносните стомана и алуминий, предава AFP. Еврокомисарят, отговарящ за търговията Сесилия Малмстрьом и японският министър на икономиката Хирошиге Секо се срещнаха в събота в Брюксел, като по-късно към тях се присъедини и търговският представител на САЩ Робърт Лагтизър. Тристранната среща бе насрочена преди повече от месец, като дневният ѝ ред бе свързан с китайските свръхдоставки на стомана, но по-рано Малстрьом заяви, че смята да поиска яснота от Лайцингер относно въведените в четвъртък от Тръмп вносни мита, равняващи се на 25% за стоманата и 10% за алуминия. Никоя от страните не е дала пресконференция след тристранните разговори, но агенцията припомня намерението на Вашингтон да проведе разговори със всеки, желаещ да бъде изключен от действието на новите мита върху двата метала. : Цанко Цолов", "date": "2018.03.10", "title": "AFP: ЕС и Япония потърсиха яснота от САЩ заради новите американски тарифи"}
{"url": "http://www.focus-news.net/news/2018/03/10/2498034/pazardzhik-profilaktichni-pregledi-na-mlechna-i-shtitovidna-zhleza-shte-se-provedat-vav-velingrad.html", "text": "Профилактични прегледи на млечна и щитовидна жлеза със специализиран ехограф за ранна диагностика на онкологични заболявания ще се проведат във Велинград в рамките на 16-ата кампания за борба с рака на гърдата, инициирана от „Сдружение за онкоболни и приятели”-Пазарджик. Това съобщиха от пресцентъра на Община Велинград. Апаратът е получен в резултат на дарителска кампания, подкрепена от вицепремиера и министър на външните работи Екатерина Захариева. Прегледите ще бъдат извършени от д-р Благова на 15 март, от 10.00 часа в Туристически информационен център-Велинград (бизнес центъра). \r\nТаксата за ехографията е 10.00 лева.", "date": "2018.03.10", "title": "Пазарджик: Профилактични прегледи на млечна и щитовидна жлеза ще се проведат във Велинград"}
{"url": "http://www.focus-news.net/news/2018/03/10/2498031/veliko-tarnovo-zapochna-dopalnitelno-izmervane-na-kachestvoto-na-atmosferniya-vazduh-v-grada.html", "text": "Измерване на качеството на въздуха за определяне нивата на замърсителите чрез мобилната автоматична станция на Регионална Лаборатория – Русе към Изпълнителна агенция по околна среда започна на 8 март във Велико Търново. Това съобщиха за Радио „Фокус“ – Велико Търново от Регионална инспекция по околната среда и водите (РИОСВ) – Велико Търново. Данните ще послужат за оценката на качеството на въздуха и са в допълнение на извършвания периодичен контрол от постоянния пункт за мониторинг, разположен в сградата на РИОСВ-Велико Търново. Ще бъдат извършени измервания на основните показатели за качество на атмосферния въздух – озон, серен диоксид, азотен диоксид, въглероден оксид и фини прахови частици с размер под 10 микрона (ФПЧ10). \r\nСъгласно изискванията на нормативната база по околна среда продължителността на измерването е 51 денонощия в рамките на 8 седмици, равномерно разпределени през всеки от четирите сезона. Резултатите от извършените измервания се предоставят на РИОСВ два пъти годишно, като оценка на резултатите се прави на годишна база. Мобилната станция е разположена в жк „Бузлуджа“ до Дом за стари хора във Велико Търново. Измерването се извършва по утвърден от министъра на околната среда и водите годишен график на мобилна автоматична станция на Регионална лаборатория Русе към ИАОС за качество на атмосферния въздух. През 2018 година ще бъде извършено измерване и на територията Трявна. През 2017 година Севлиево и Дряново бяха включени в годишния график за измерване на качество на атмосферния въздух. Направеният анализ на представените от Регионална лаборатория Русе резултати показват, че нивото на ФПЧ10 и за двете общини превишава нормата. Общините са уведомени за получените резултати и за предприемане на мерки в посока намаляване на нивата на този замърсител и достигане на установените норми.\r\nНадежда КРЪСТЕВА", "date": "2018.03.10", "title": "Велико Търново: Започна допълнително измерване на качеството на атмосферния въздух в града"}
{"url": "http://www.focus-news.net/news/2018/03/10/2498037/blagoevgrad-trafikat-na-gkpp-kulata-e-intenziven-na-vhod-za-tovarni-avtomobili.html", "text": "Трафикът на граничен контролно-пропускателен пункт (ГКПП) „Кулата“ на българо-гръцката граница е интензивен на вход за товарни автомобили. Това съобщиха за Радио „Фокус“ – Пирин от „Гранична полиция“. Нормално натоварено е и движението на ГКПП „Илинден“, както и на останалите пунктове на българо-гръцката граница.\r\nКристина МИТКОВА", "date": "2018.03.10", "title": "Благоевград: Трафикът на ГКПП „Кулата“ е интензивен на вход за товарни автомобили"}
{"url": "http://www.focus-news.net/news/2018/03/10/2498036/burgas-35-godishen-mazh-e-zadarzhan-za-ubiystvoto-na-mayka-si.html", "text": "35-годишен мъж от Бургас е задържан за убийството на майка си. Това съобщиха от ОДМВР- Бургас. На 9 март около 18.18 часа в Пето Районно управление – Бургас е получено съобщение от 35-годишния М.Ч. от Бургас за това, че след скандал със 76-годишната си майка – Б.Ч., с която живеел в бл. 5 в ж.к. „Лазур“, я бутнал, тя паднала и починала. Смъртта на жената е констатирана от пристигналия на адреса екип на Центъра за спешна медицинска помощ. При извършения оглед по трупа на възрастната жена са открити множество синини. Тялото е откарано за аутопсия в „Съдебна медицина“ при УМБАЛ – Бургас, като е установено, че причина за смъртта е задушаване.\r\nМъжът е задържан с прокурорско постановление за срок до 72 часа. По случая е образувано досъдебно производство.", "date": "2018.03.10", "title": "Бургас: 35-годишен мъж е задържан за убийството на майка си"}
{"url": "http://www.focus-news.net/news/2018/03/10/2498039/plovdiv-intenziven-e-trafikat-v-uchastaka-na-avtomagistrala-trakiya-v-oblastta-vsichki-patishta-sa-suhi-i-normalno-prohodimi.html", "text": "Интензивен е трафикът в участъка на автомагистрала „Тракия“ в Пловдивска област. Това съобщиха за Радио „Фокус“ – Пловдив от Областно пътно управление-Пловдив. По-засилено движение на автомобили се наблюдава и по направленията Пловдив-Асеновград-Смолян и Пловдив-Карлово. Всички пътища на територията на областта са сухи и нормално проходими. \r\nДвижението в частта на пътя Пловдив – Асеновград от изхода на град Пловдив до отклонението за летището се извършва двупосочно в едното платно в посока Асеновград, поради аварийни ремонтни дейности в участъка. Срокът за изпълнението им е до 25 март. Забранено е преминаването на МПС над 12 тона по пътищата Поповица-Болярци и Югово-Лъки-Здравец, в участъка град Лъки-пътно кръстовище за хижа Момчил юнак. Движението по пътя Белица-Загражден-Давидково, в участъка от км 13 до км 18, е ограничено за всички МПС заради компрометирана настилка. Проходът Троян-Кърнаре остава затворен за движение на всички моторни превозни средства. От Областното пътно управление предупреждават за повишена опасност от свлачищна активност по пътищата в планинските райони. Водачите трябва да бъдат особено бдителни по пътните отсечки Кричим-Девин, Югово-Лъки и Бачково-Нареченски бани.\r\nТрафикът на територията на град Пловдив се извършва нормално и без затруднения. По-засилено движение се отчита в централната градска част. Пътните настилки в града са сухи. На 11 март част от ул. „Димитър Талев“ в Пловдив ще бъде затворена, заради авариен ремонт. В интервала от 09.00 до 15.00 часа ще бъде преустановено движението на моторни превозни средства по пътната артерия в участъка от ул. „Петър Стоев” до  бул. „Никола Вапцаров”.\r\nТони МИХАЙЛОВ", "date": "2018.03.10", "title": "Пловдив: Интензивен е трафикът в участъка на автомагистрала „Тракия“ в областта, всички пътища са сухи и нормално проходими"}
{"url": "http://www.focus-news.net/news/2018/03/10/2498027/stanislav-vladimirov-i-lyubomir-bonev-ot-bsp-za-balgariya-v-kazusa-s-chez-bsp-brani-interesite-na-vsichki-balgari.html", "text": "Всички организации на БСП в област Перник се включиха в подписката срещу сделката с ЧЕЗ. Това съобшиха от пресцентъра на партията. Само за ден социалистите в Перник, Радомир, Брезник, Трън, Земен и Ковачевци събраха над 1000 подписа. В инициативата се включиха и народните представители от ПГ на „БСП за България” Станислав Владимиров и Любомир Бонев.\r\n„БСП брани интересите на всички българи. Това е разликата между нас и ГЕРБ”. Това заявиха народните представители от ПГ на „БСП за България” Станислав Владимиров и Любомир Бонев в разговор с жители на областния град. Те заявиха, че държавата трябва да се върне в икономиката като пазарен играч, а държавните и общински предприятия да работят на пазарен принцип и да се съревновават. „Тогава парите ще остават в бюджета, а няма да попълват чужда хазна”, казаха още те.  Народните представители поканиха всички жители на област Перник, които желаят да се включат в подписката, да го направят, защото сделката за ЧЕЗ трябва да бъде спряна и над 2 млн. потребители да бъдат защитени.", "date": "2018.03.10", "title": "Станислав Владимиров и Любомир Бонев от „БСП за България”: В казуса с ЧЕЗ БСП брани интересите на всички българи"}
{"url": "http://www.focus-news.net/news/2018/03/10/2498040/blagoevgrad-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в Благоевград, предаде репортер на Радио „Фокус“ – Пирин. Всички светофарни уредби в града са изправни. Няма образували се задръствания по основните пътни артерии. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, което значително облекчава трафика в района. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание.\r\nКристина МИТКОВА", "date": "2018.03.10", "title": "Благоевград: С нормална интензивност е трафикът в областния център"}
{"url": "http://www.focus-news.net/news/2018/03/10/2498041/kyustendil-trafikat-po-avtomagistrala-struma-i-glaven-pat-e-79-v-oblastta-e-normalno-natovaren.html", "text": "Трафикът по автомагистрала „Струма“ и главен път Е-79 в област Кюстендил е нормално натоварен. Това съобщиха за Радио „Фокус“ – Кюстендил от Областно пътно управление – Кюстендил. Без проблеми се извършва движението по пътя за ГКПП „Гюешево“. Преминаването през пункта се осъществява нормално. \r\nОграничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Временната организация ще бъде в сила до 31 март.\r\nКристина МИТКОВА", "date": "2018.03.10", "title": "Кюстендил: Трафикът по автомагистрала „Струма“ и главен път Е-79 в областта е нормално натоварен"}
{"url": "http://www.focus-news.net/news/2018/03/10/2498035/greek-reporter-turtsiya-izklyuchi-vazmozhnostta-za-vazmozhna-razmyana-po-sluchaya-s-arestuvanite-gratski-voynitsi.html", "text": "Турският външен министър Мевлют Чавушоглу изключи възможността за размяна по случая с арестуваните гръцки войници, съобщава Greek Reporter. В интервю за немско електронно издание, турският дипломат е получил въпрос, свързан с осемте турски военни, намиращи се в Гърция, които Атина отказва да екстрадира, въпреки искането на Анкара, от където ги обвиняват в участие в опита за преврат в страната от лятото на 2016 г. \r\n„Не, ние не искаме такава сделка. Освен това ние хванахме гръцките войници на турска територия. Що се отнася до пилотите, ние поискахме от Гърция тяхното екстрадиране по-рано“, заяви Чавушоглу. Според него случая, „зависи от прокурорите“. „Дали се е случило неволно или е било с цел? Те (хората, занимаващи се с делото), трябва да бъдат сигурни“, добави външният министър.Агенция \"Фокус\" припомня:\r\nВ края на февруари, двама гръцки войници пресякоха по невнимание границата с Турция и бяха арестувани от турски граничари. Според Атина, инцидентът е случаен, като задържаните лейтенант и сержант се били объркани от лошите метеорологични условия и обилния снеговалеж същия ден. От 28 февруари насам те са задържани в Турция, където очаква да приключи разследването по свързаното с тях дело.  : Цанко Цолов", "date": "2018.03.10", "title": "Greek Reporter: Турция изключи възможността за възможна размяна по случая с арестуваните гръцки войници"}
{"url": "http://www.focus-news.net/news/2018/03/10/2498033/gl-komisar-kalin-georgiev-v-21-vek-ne-mozhe-da-ima-vendeta-izvansadebno-pravosadie-kakto-i-izvanredni-sadilishta-tova-sa-dve-kraynosti.html", "text": "В 21 век не може да има вендета, извънсъдебно правосъдие, както и извънредни съдилища - това са две крайности. Това каза в седмичното публицистично предаване „Метроном“ на Радио „Фокус“ гл. комисар от резерва Калин Георгиев и главен секретар на МВР в периода 2009-2013 година. „Обществото ни става особено чувствително към едно социално неприемливо поведение, което дразни със своето нагло и арогантно поведение на простака маргинал, който казва: „Знам си правата“. Говорим не само за роми и българи. Нима простакът с „Бентли“, който минава на червено и гази пешеходците, дразни по-малко обществото? Нашето общество го допуска и едното, и другото асоциално поведение, което по-нататък води до престъпление. Защото ние не уважаваме авторитети и закони, ние знаем и разбираме всичко, включително, говорейки за случая в Пловдив, допускаме вмешателство на уличното правосъдие в дейността на съдебната власт. В 21 век не може да има вендета, мъст, не може да има извънсъдебно правосъдие, както не може да има и извънредни съдилища, между другото, защото това са две крайности. И едното, и другото е опасно“, заяви той. „Припомням случая, който имаше с братя Дамянови през 2016 година във Враца. Тогава отново беше упражнен уличен натиск над правосъдната система. Там се формулираха обвинения, задържаха се хора и в един момент се оказа, че момчето Тошко, за което бяха обвинени тези братя Дамянови, е починало от естествена смърт, мисля, че беше сърдечна недостатъчност“, припомни той.\r\nПо отношение на престъпността гл. комисар Георгиев добави, че такава винаги е имало и ще има. „Нашето общество е много болно и това я държи на такива нива“, отбеляза той. „Помислете кои са героите на нашето време – мутрите, тарикатите, проститутките. Не можем да си формираме основни ценности, отново поради липса на образование и възпитание. Полицията и прокуратурата са последният елемент – правоохранителната и правораздавателната система. Безспорно тя трябва да се бори с престъпността и да наказва, но генезисът е друг“, каза още гл. комисар Калин Георгиев.", "date": "2018.03.10", "title": "Гл. комисар Калин Георгиев: В 21 век не може да има вендета, извънсъдебно правосъдие, както и извънредни съдилища - това са две крайности"}
{"url": "http://www.focus-news.net/news/2018/03/10/2498042/cnn-zaradi-vlosheno-zdrave-reks-tilarsan-otlozhi-chast-ot-sreshtite-si-v-keniya.html", "text": "Американският държавен секретар Рекс Тилърсън отложи насрочените си за събота дейности в рамките на своето посещение в Кения защото „не се чувства добре“, предава CNN. Тилърсън пристигна в Найроби в петък, като част от обиколката си в Африна, включваща пет държави, но заради претоварване в работата си по някои въпроси, дипломатът не се чувства добре, това заявиха от Държавния департамент в събота. Някои от събитията, в които той трябваше да вземе участие ще се проведат без него, но други могат да бъде насрочени за по-късна дата, поясняват още от Вашингтон. : Цанко Цолов", "date": "2018.03.10", "title": "CNN: Заради влошено здраве Рекс Тилърсън отложи част от срещите си в Кения"}
{"url": "http://www.focus-news.net/news/2018/03/10/2498028/bbc-siriyskata-armiya-e-razdelila-na-tri-iztochna-guta.html", "text": "Сирийската армия е извършила значителен напредък в намеренията си да установят контрол върху контролирания от бунтовници анклав Източна Гута, съобщава BBC, като се позовава на данни от базираната в Лондон Сирийска обсерватория за човешки права. Верни на Дамаск войски са блокирани Дума, един от най-големите градове в региона и изолирани друг, като настъплението на правителствената армия е разделило анклава на три части. \r\nОт една страна е Дума и неговите околности на север, на запад е град Хараста, а третият изолиран регион са териториите в югоизточната част на Източна Гута. : Цанко Цолов", "date": "2018.03.10", "title": "BBC: Сирийската армия е разделила на три Източна Гута"}
{"url": "http://www.focus-news.net/news/2018/03/10/2498044/blagoevgrad-normalno-se-osashtestvyava-dvizhenieto-v-oblastta.html", "text": "Нормално се осъществява движението по автомагистрала „Струма“ и главен път Е-79 в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са сухи. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. В региона няма затворени пътища. Проход Предела е отворен за преминаване на всички видове моторни превозни средства. Към момента никъде в областта не се извършват ремонти дейности.\r\nКристина МИТКОВА", "date": "2018.03.10", "title": "Благоевград: Нормално се осъществява движението в областта"}
{"url": "http://www.focus-news.net/news/2018/03/10/2498046/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от 6° до 21°. Времето над страната е предимно ясно.\r\nСлаб до умерен вятър има в областите Бургас и Кърджали.\r\nПътните настилки са предимно сухи, а по усойните и планински райони – мокри.Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава, идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 04.04.2018 г. движението по АМ „Люлин“ в посока София е ограничено за всички автомобили поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“, в този участък движението на всички автомобили се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок Въведени ограничения по основните пътни направления:\r\n1. Проходи:\r\n- „Върбишки“ - целогодишно е затворен за всички МПС; \r\n- „Златишки“ - целогодишно е затворен за всички МПС;\r\n- „Троянски“ - забранен за всички МПС;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Вратник“ - целогодишно е забранено движението на МПС над 10 т;\r\n- „Дюлински“ - целогодишно е забранено движението на МПС над 3,5 т;\r\n- „Пампорово“ - целогодишно е забранено движението на МПС над 3,5 т; \r\n- „Петрохан“ - забранен за МПС над 12 т; \r\n- „Твърдишки“ - целогодишно е забранено движението на МПС над 10 т;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nДо 31.03.2018 г. е въведено реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.  \r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nДо 31.03.2018 г. е въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – до 30.09.2018 г. е забранено движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. До 16.03.2018 г. в участъка София – Ботевград при Бебреш шофьорите да се движат с повишено внимание поради свлачище на км 202+650 в посока Ботевград. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\nДвижение с повишено внимание по път I-6 Гюешево – Перник от км 48+000 до км 72+000 поради поетапна подмяна на мантинели в двете посоки. Движението се регулира с пътни знаци. Водачите да се движат с повишено внимание и съобразена скорост. Срок до 13.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. \r\nОбходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване  на пътното платно. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Ограничено е движението за всички МПС по път III-121 Раброво – Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІ-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активизирало се свлачища. Участъка е сигнализиран с пътни знаци. Срок до 12.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в района Слокощица – Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Срок до 31.03.2018 г.\r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в участъка Тича – Котел при с. Тича на км 24+500 до км 25+500 се осъществява в едната лента, поради срутване на земни маси. Срок до 12.03.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Временно движението по път ІІ-86 гр. Смолян – с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Фатово – Рудозем – Средногорци и обратно.Срок до 12.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът III-8681: Временно е ограничено движението на път ІІІ-8681 Рудозем – Смилян при км 6+150 до 8+300, поради падащи камъни. От разклона за  с. Вълчан до с. Смилян, участъка е регулиран с пътни знаци. Обходен маршрут: с. Смилян – с. Чокманово – с. Фатово – Рудозем и обратно. Срок до 17:00 ч на 12.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.10", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/10/2498045/pregled-na-mezhdunarodnite-novini-do-18-chasa-agentsiya-fokus.html", "text": "Турските военни са достигнали околностите на град Африн в събота, след продължила повече от месец кампания срещу сирийските кюрди в едноименния регион, това са съобщили от Сирийската обсерватория за човешки права.\r\nАнкара даде началото на своята операция „Маслинова клонка“ на 20 януари, която е насочена срещу кюрдските „Народни отряди за защита“, контролиращи де факто сирийската провинция, като Турция разглежда организацията като крило на „Кюрдската работническа партия“, обявена в множество държави за терористична организация. В рамките на кампанията, турската армия успя да установи контрол върху граничния район, няколко по-малки градове и множество села. Миналия месец верни на режима в Дамаск военни също навлязоха в региона след молба от страна на кюрдите, но Турция не преустанови операцията си.\r\n*** Турският външен министър Мевлют Чавушоглу изключи възможността за размяна по случая с арестуваните гръцки войници. В интервю за немско електронно издание, турският дипломат е получил въпрос, свързан с осемте турски военни, намиращи се в Гърция, които Атина отказва да екстрадира, въпреки искането на Анкара, от където ги обвиняват в участие в опита за преврат в страната от лятото на 2016 г. \r\n„Не, ние не искаме такава сделка. Освен това ние хванахме гръцките войници на турска територия. Що се отнася до пилотите, ние поискахме от Гърция тяхното екстрадиране по-рано“, заяви Чавушоглу. Според него случая, „зависи от прокурорите“. „Дали се е случило неволно или е било с цел? Те (хората, занимаващи се с делото), трябва да бъдат сигурни“, добави външният министър.\r\nАгенция \"Фокус\" припомня:\r\nВ края на февруари, двама гръцки войници пресякоха по невнимание границата с Турция и бяха арестувани от турски граничари. Според Атина, инцидентът е случаен, като задържаните лейтенант и сержант се били объркани от лошите метеорологични условия и обилния снеговалеж същия ден. От 28 февруари насам те са задържани в Турция, където очаква да приключи разследването по свързаното с тях дело.\r\n*** Представители на ЕС и Япония потърсиха яснота от САЩ във връзка с новите тарифи на американския президент Доналд Тръмп за вносните стомана и алуминий. Еврокомисарят, отговарящ за търговията Сесилия Малстрьом и японският министър на икономиката Хирошиге Секо се срещнаха в събота в Брюксел, като по-късно към тях се присъедини и търговският представител на САЩ Робърт Лайтцингер. Тристранната среща бе насрочена преди повече от месец, като дневният ѝ ред бе свързан с китайските свръхдоставки на стомана, но по-рано Малстрьом заяви, че смята да поиска яснота от Лайцингер относно въведените в четвъртък от Тръмп вносни мита, равняващи се на 25% за стоманата и 10% за алуминия. Никоя от страните не е дала пресконференция след тристранните разговори, но агенцията припомня намерението на Вашингтон да проведе разговори със всеки, желаещ да бъде изключен от действието на новите мита върху двата метала. \r\n*** Във Великобритания ще се проведе второ заседание на националния комитет за извънредните ситуация, известен като \"КОБРА\", в 17:00 часа българско време в събота, като целта е да се обсъди ситуацията около отровения бивши руски шпионин Сергей Скрипал, това са съобщили от Лондон. \r\nНа четвърти март руският агент и неговата дъщеря бяха приети в болница, след като са вдишали влияещо на нервната система вещество в един от търговските центрове в Солзбъри. Инцидентът се разглежда като опит за убийство на Скрипал, но това все още не е доказано. Към момента около 180 души, включително химици и военни експерти, разследват случая на място в британския град, опитвайки се да разберат от къде е дошло веществото, за което се предполага, че е или зарин или газ VX. \r\nВътрешният британски министър Амбър Руд ще председателства извънредното заседание. \r\n*** Отношенията между Москва и Вашингтон, предположението за руска намеса на американските президентски избори, ситуацията в Сирия и Доналд Тръмп са били сред темите, засегнати от руския президент Владимир Путин в негово интервю за американската телевизия NBC. \r\nКато част от излъченото в петък вечерта интервю, държавният глава увери, че Русия е готово да води диалог със САЩ по широк набор от въпроси. „Готови сме по всяко време да разговаряме по всеки въпрос, включително балистични ракети, киберпространство и антитероризъм“, подчерта Путин. \r\nПрезидентът изрази своята увереност, че неговият американски колега иска да води преговори, „но има сили, които не му позволяват това“. Държавният глава отрече твърдо Русия да се е месила в президентските избори в САЩ от 2016 г. и потвърди още веднъж мнението на Кремъл, че сирийското правителство не е използвало химическо оръжие.\r\n*** По-голямата част от гърците смятат, че евентуално решение на проблема за името ще бъде по-близко до защитаваните от Скопие позиции, това показва проучване на гръцка медия, съобщава Македонската информационна агенция. 57,1% от участниците в анкетата на телевизия Action 24 смятат, че македонците ще бъде по-доволни от решението, докато само 26,9% са на мнение, че решението ще бъде по-близо до атинските „червени линии“. 16 процента са посочили отговор „не мога да преценя“. \r\nОт големия брой хора, защитаващи позицията, че решение за името би удовлетворявало повече Македония, повече от 2/3 са разкрили, че на последните парламентарни избори през 2015 г. са гласували за партия „Нова демокрация“, която се намира в опозиция. \r\n***  Каталунският парламент отложи за неопределен период избирането на нов регионален лидер, след като Върховният съд на Испания отсъди, че кандидатът Жорди Санчес няма да бъде пуснат от затвора, за да участва на парламентарната сесия, планирана за понеделник, предава  Reuters.\r\nСанчес е в затвора, чакащ процес по обвинения за бунт във връзка с референдума в Каталуния от миналия октомври и едностранното обявяване на независимостта на страната. \r\nПредседателят на каталунския парламент Рожер Торент заяви, че сесията на органа ще бъде отложена, докато сепаратистките партии оспорват решението на испанския съд в Европейския съд за човешките права.\r\n***  Сирийските правителствени сили са обградили най-големия град в контролирания от опозицията анклав Източна Гута край Дамаск. Районът, контролиран от антиправителствените сили, в момента е разделен на три.\r\n„Армията е поела контрол над пътя, свързващ град Дума с Хараста и също така е превзела град Мисраба“, съобщава базираната в Лондон „Сирийска обсерватория за правата на човека“. „По този начин силите на режима да разделили Източна Гута на три – Дума и околностите ѝ, Хараста на запад и останалите градове на юг“, съобщава организацията.\r\nПо нейни данни от началото на бойните действия в анклава от началото на миналия месец насам са загинали 975 цивилни. \r\n***", "date": "2018.03.10", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/03/10/2498048/pazardzhik-byuro-po-truda-asenovgrad-zapochva-priem-na-zayavleniya-na-bezrabotni-za-vklyuchvane-v-obucheniya-za-profesionalna-kvalifikatsiya.html", "text": "Бюрото по труда в град Асеновград започва прием на заявления на безработни лица за включване в обучения за придобиване на професионална квалификация и ключови компетентности. Това съобщиха за Радио „Фокус“ – Пловдив от институцията. Безработните лица, които искат да се обучат и да си намерят работа, могат да подадат заявления за обучение по професии „Шивач“ и „Социален асистент”, специалност „Подпомагане на деца”.\r\nКандидатите за обучение по професия „Шивач“ трябва да са регистрирани в Бюрото по труда лица и да отговарят на определени критерии. Курсовете ще се проведат в периода март – май, като първата група ще стартира от 19 март. Срокът за подаване на заявления за обучение е до 14 март.\r\nКандидатите за обучение по професия „Социален асистент”, специалност „Подпомагане на деца”, ще придобият ключови компетентности по „Обществени и граждански компетентности”. Курсовете също ще се проведат в периода март – май, като от 26 март ще стартира обучението „Обществени и граждански компетентности”, а от 2 април – по квалификация „Социален асистент”, специалност „Подпомагане на деца”. Необходимо е безработните да представят копие на документ за завършен клас или степен на образование. Срокът за подаване на заявления за това обучение е до 19 март.\r\nПо време на обучението за всички професии, на курсистите ще бъде изплащана стипендия в размер на 8 лв. за всеки присъствен ден, както и транспортни разходи за тези, които живеят в населено място извън град Асеновград.\r\nВ рамките на проекта на минимум 40% от обучените лица ще бъде предложена работа по придобитата професия.\r\nТони МИХАЙЛОВ", "date": "2018.03.10", "title": "Пазарджик: Бюро по труда - Асеновград започва прием на заявления на безработни за включване в обучения за професионална квалификация"}
{"url": "http://www.focus-news.net/news/2018/03/10/2498047/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, съобщиха за Радио „Фокус” – Велико Търново от Областно пътно управление-Велико Търново. Пътните настилки са сухи. Времето е ясно. Температурата на въздуха е 17°. Няма допълнително въведени ограничение на територията на областта.  \r\nПроходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец - Керека е по главен път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.10", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2018/03/10/2498049/ria-novosti-beliyat-dom-predlozhi-podrobnosti-okolo-razgovora-mezhdu-donald-tramp-i-emanyuel-makron.html", "text": "В петък президентът на САЩ Доналд Тръмп е провел телефонен разговор с френския си колега Еманюел Макрон, в рамките на който са били засегнати въпроси, свързани с новите тарифи върху стоманата и алуминия, Северна Корея и Сирия, това се казва в съобщение на Белия дом от събота, предава РИА Новости. \r\nСпоред разпространената информация, Тръмп е информирал Макрон „относно въведените тарифи върху вноса на стоманата и алуминия“, като американският президент е подчертал, че „това решение е необходимо с оглед на националната сигурност“. Макрон е приветствал новината, че неговият колега ще се срещне със севернокорейския лидер Ким Чен-ун. Двамата са осъдили „действията на режима на Башар Асад“ и най-вече нападенията в Източна Гута. : Цанко Цолов", "date": "2018.03.10", "title": "РИА Новости: Белият дом предложи подробности около разговора между Доналд Тръмп и Еманюел Макрон"}
{"url": "http://www.focus-news.net/news/2018/03/10/2498021/afp-vav-velikobritaniya-shte-se-provede-izvanredno-zasedanie-zaradi-sergey-skripal.html", "text": "Във Великобритания ще се проведе второ заседание на националния комитет за извънредните ситуация, известен като \"КОБРА\", в 17:00 часа българско време в събота, като целта е да се обсъди ситуацията около отровения бивши руски шпионин Сергей Скрипал, това са съобщили от Лондон, предава AFP. \r\nНа четвърти март руският агент и неговата дъщеря бяха приети в болница, след като са вдишали влияещо на нервната система вещество в един от търговските центрове в Солзбъри. Инцидентът се разглежда като опит за убийство на Скрипал, но това все още не е доказано. Към момента около 180 души, включително химици и военни експерти, разследват случая на място в британския град, опитвайки се да разберат от къде е дошло веществото, за което се предполага, че е или зарин или газ VX. \r\nВътрешният британски министър Амбър Руд ще председателства извънредното заседание. : Цанко Цолов", "date": "2018.03.10", "title": "AFP: Във Великобритания ще се проведе извънредно заседание заради Сергей Скрипал"}
{"url": "http://www.focus-news.net/news/2018/03/10/2498052/meglena-kuneva-martin-zelmayer-e-istinski-evropeets-koyto-vinagi-e-na-stranata-na-edinstvoto-na-es.html", "text": "Мартин Зелмайер е истински европеец, който винаги е на страната на единството на ЕС. Това каза за Агенция „Фокус“  бившият европейски комисар Меглена Кунева във връзка с предстоящите разисквания в Европейския парламент по повод заемането на Мартин Зелмайер, досегашен шеф на кабинета на председателят на ЕК Жан-Клод Юнкер, на поста генерален секретар на ЕК. Кунева обясни, че работните ѝ отношения със Зелмайер датират от времето, когато тя заема поста на първия български еврокомисар, а той е говорител на Вивиан Рединг, която по това време е вицепрезидент на ЕК. „Мога да кажа, че това бяха отлични отношения. Винаги съм се впечатлявала от неговия много остър поглед върху политическите новини и необходимостта от политическа реакция. Искам да подчертая, че Мартин Зелмайер не проявява някакви партийни пристрастия. За мен той е човек, който мога да нарека \"истински европеец\", заяви Кунева.\r\nТя добави, че Зелмайер винаги е бил на страната на единството на ЕС. „Доказа го с позицията, която защитаваше и формираше по повод Брекзит, при опасността от излизане на Гърция от еврозоната, пакта за стабилност, който засяга финансовата дисциплина в страните“, отбеляза Кунева и добави, че той винаги много силно е защитавал върховенството на закона и защитата на човешките права. „Никога не съм се съмнявала, че този европейски поглед минава през всяко негово действие. Независимо на каква позиция е бил, той е правел всичко възможно - и като говорител на Рединг, и след това като шеф на кабинета на Юнкер, която е изключително важна позиция - винаги е бил модерен, винаги е бил изключително силен европеец и всяко негово решение е било свързано с независимостта на институцията, която представлява, на нейната сила и запазването единството на страните членки и ЕС. Моят опит при работата с него доказва, че от такива сериозни, силни европейци ние имаме нужда“, каза още бившият еврокомисар. \r\nКунева каза още, че отделно от изключителната му работоспособност и това, че успява да намери решение на всеки проблем, Зелмайер винаги поставя ефективността от своята работа на първо място. „Мисля, че това са ценности, от които не само ЕК, а цяла Европа има нужда“, добави Меглена Кунева.", "date": "2018.03.10", "title": "Меглена Кунева: Мартин Зелмайер е истински европеец, който винаги е на страната на единството на ЕС"}
{"url": "http://www.focus-news.net/news/2018/03/10/2498043/daniel-panov-kmet-na-veliko-tarnovo-novata-traba-veche-e-postavena-na-myastoto-na-avariraliya-uchastak-ot-magistralniya-vodoprovod-kray-selo-prisovo.html", "text": "Новата тръба вече е поставена на мястото на авариралия участък от магистралния водопровод край село Присово. Това написа в профила си във \"Фейсбук\" кметът на Велико Търново Даниел Панов. \"Очаква се заваряването да приключи до 18.00 часа днес. Ако няма непредвидени обстоятелства, водата ще бъде пусната след това\", пише още кметът.", "date": "2018.03.10", "title": "Даниел Панов, кмет на Велико Търново: Новата тръба вече е поставена на мястото на авариралия участък от магистралния водопровод край село Присово"}
{"url": "http://www.focus-news.net/news/2018/03/10/2498054/dots-d-r-naum-kaychev-nepovdiganeto-na-vaprosa-za-makedonskata-tsarkva-e-oshte-edin-shtrih-kam-ogorchenieto-predizvikano-ot-poseshtenieto-na-moskovskiya-patriarh-kiril-u-nas.html", "text": "Неповдигането на въпроса за Македонската църква е още един щрих към огорчението, предизвикано от посещението на руския патриарх Кирил у нас. Това коментира в седмичното публицистично предаване \"Метроном\" на Радио „Фокус“ доц. д-р Наум Кайчев – бивш генерален консул на България в Битоля и настоящ ръководител на катедра „История на Византия и балканските народи“ в Софийския университет „Св. Климент Охридски“. Той подчерта, че свещен дълг на България и на Светия синод е да се застъпват за Църквата на Република Македония като нейна Църква-майка. Според доц. Кайчев това задължение от българска страна не се изпълнява достатъчно активно. „Не получихме някакви знаци за съпричастност от страна на Руската православна църква на патриарх Кирил. Обратното, преди 10-ина дни – на 22 февруари, Волоколамският митрополит Иларион заяви в Белград, че въпросът за непризнатата Македонска църква следвало да се решава в диалог със сръбската. Но какво значи диалог между Скопие и Белград? Такъв тече от десетилетия наред и не е допринесъл за развитието на православието във Вардарска Македония“, коментира той. „Всъщност там се задълбочава разколът, включително чрез някои действия на Сръбската православна църква чрез създаване на паралелна йерархия, на раздори, изобщо неприятни развития. Свой дял за това има и Скопие, и официалните власти в Република Македония. Така или иначе този път, който вече десетилетия следва Скопие и възобновената Охридска архиепископия, очевидно е непродуктивен и няма излаз от него, не е перспективен. И затова неслучайно те се обърнаха към българския Свети синод за съдействие, посредничество, застъпничество“, добави доц. Кайчев. Той каза още, че поддържайки официалния църковен диоцез на Белград в Република Македония, Руската православна църква не допринася за хармонията между всички православни в Югоизточна Европа. Той допълни, че обратно на това, дългосрочният интерес на всеки един православен патриарх би следвало да бъде именно добруването на всички православни.", "date": "2018.03.10", "title": "Доц. д-р Наум Кайчев: Неповдигането на въпроса за Македонската църква е още един щрих към огорчението, предизвикано от посещението на московския патриарх Кирил у нас"}
{"url": "http://www.focus-news.net/news/2018/03/10/2498057/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo.html", "text": "На българо-турската граница трафикът е интензивен на граничен контролно-пропускателен пункт \"Капитан Андреево\" за товарни автомобили на изход. Това съобщиха от пресцентъра на ГД \"Гранична полиция\". На останалите български гранични контролно-пропускателни пунктове трафикът е нормален.", "date": "2018.03.10", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\""}
{"url": "http://www.focus-news.net/news/2018/03/10/2498056/veliko-tarnovo-otstranena-e-avariyata-na-magistralniya-vodoprovod-kray-s-prisovo.html", "text": "ВиК-аварията на магистралния водопровод край с. Присово вече е отстранена, съобщиха от пресцентъра на Община Велико Търново. Водата ще бъде пусната, а в следващите часове предстои достигането й до Велико Търново и всички засегнати населени места.\r\nКметът Даниел Панов благодари на ръководството на „ВиК Йовковци” ООД и на управителя инж. Димитър Владов за бързата организация на ремонтните дейности. Той изказа благодарност също на главния инженер на дружеството Илия Сирмов, както и на целия му екип от повече от 25 служители, работили по отстраняването на аварията над 11 часа.", "date": "2018.03.10", "title": "Велико Търново: Отстранена е аварията на магистралния водопровод край с. Присово"}
{"url": "http://www.focus-news.net/news/2018/03/10/2498059/plovdiv-konni-nadbyagvaniya-shte-se-provedat-kray-selo-iganovo-na-11-mart.html", "text": "Конни надбягвания ще се проведат в местността „Орехите“ край карловското село Иганово на 11 март. Това съобщиха за Радио „Фокус“ – Пловдив организаторите на събитието. Записването на участниците в конното състезание и тегленето на животните ще стане на място от 9.30 часа. Официалното откриване на събитието ще се състои от 10.30 часа с водосвет за здраве и благополучие. В 10.45 часа присъстващите се станат свидетели на ритуал „Захранване на животните“. Същинското състезание с коне ще стартира в 11.00 часа с конни кушии и теглене на товар. Конете от трети клас ще теглят товар до 400 кг, от втори клас – до 500 кг, а тези от първи клас – от 500 до 600 кг. Програмата на конните надбягвания ще продължат с тегленето на траверси на разстояние 40 метра за максимално време от 3 минути.\r\nТони МИХАЙЛОВ", "date": "2018.03.10", "title": "Пловдив: Конни надбягвания ще се проведат край село Иганово на 11 март"}
{"url": "http://www.focus-news.net/news/2018/03/10/2498058/predstoyashti-sabitiya-v-stranata-za-11-mart-agentsiya-fokus.html", "text": "***\r\nОт 10.00 часа в зала „Вихрен“ на Интер Експо Център ще се проведе редовното Общо събрание на Тръст „Синя България“. \r\n***\r\nОт 10.30 часа в Дома на киното Вим Вендерс ще представи лично филма \r\n„КАТЕДРАЛИ на КУЛТУРАТА 3D“. \r\n***\r\nОт 11.00 часа на ул. „Христо Белчев“ 3 (Ahub) Сдружение „Здраве без граници“ ще представи социологическо проучване на тема „Тенденции, нагласи към ХИВ и проблемите на хората, живеещи с ХИВ“. \r\n***\r\nОт 19.00 часа в зала „България“  ще се състои вторият концерт от цикъла „Годишните времена“ на трикратно номинирания за Оскар композитор Филип Глас в изпълнение на цигуларя Димитър Буров, камерен ансамбъл „Софийски солисти“ и солисти на Софийската филхармония. Диригент – Пламен Джуров.  \r\n***\r\nОт 11.00 до 19.00 часа в Гранд мол - Варна ще бъдат раздавани брошури и рекламни материали по повод инициативата на студентите по дентална медицина в града, която е под надслов: Погрижи се за венците си!“. \r\n***\r\nОт 17.00 часа във Възнесенската църква храм - паметник „Св. Софроний, епископ Врачански“ всенощно бдение ще оглави Негово високопреосвещенство Врачанският митрополит Григорий.\r\n***\r\nОт 16.00 часа,  в Огледалната зала „Нели Божкова“ ще се проведе концерт със свободен вход по повод 75-годишнината от спасяването на българските евреи от холокоста.\r\n***\r\nОт 10.30 часа с водосвет за здраве и благополучие ще бъдат открити конните надбягвания в местността „Орехите“ край карловското село Иганово. В 10.45 часа присъстващите се станат свидетели на ритуала „Захранване на животните“. Същинското състезание с коне ще стартира в 11.00 часа с конни кушии и теглене на товар.\r\n***\r\nОт 09.00 часа в храм „Св. Марина“ Знеполският епископ Арсений ще оглави св. Василиева литургия в Трета Неделя на Великия пост – Кръстопоклонна. \r\n***\r\nОт 11.00 часа пред Паметника на благодарността ще бъдат отбелязани 75 години от спасяването на българските евреи от депортация в нацистките лагери.\r\n***\r\nОт 11.00 часа, Държавен куклен театър – Сливен ще представи на своята публика спектакъла „Кой доведе пролетта“.", "date": "2018.03.10", "title": "Предстоящи събития в страната за 11 март (Агенция „Фокус“)"}
{"url": "http://www.focus-news.net/news/2018/03/10/2498062/reuters-na-kongres-na-upravlyavashtata-v-rumaniya-partiya-be-resheno-da-se-podkrepi-ideyata-stranata-da-vleze-v-evrozonata-prez-2024-g.html", "text": "Управляващата в Румъния Социалдемократическа партия, гласува на Конгрес в събота да подкрепи идеята за присъединяване към Еврозоната през 2024 г., предава Reuters. \r\nЛидерът на партията Ливиу Драгня заяви пред събралите се най-малко четири хиляди души, че приемането на еврото е задължително и нормално за Румъния. \r\n„Ние трябва да имаме куража да разберем, че това е задължителна стъпка и единственият шанс за Румъния да седне на масата на богатите в Европа“, заяви Драгня.\r\nРумъния първоначално бе поставила като година за приемане на еврото 2014 г., по-късно променена на 2019 г. Но това време се оказа недостатъчно като се има предвид недостатъчния напредък по заложените от ЕС цели за нейната икономика и институции. Драгня заяви, че се очаква дебати по темата да започнат следващия месец. : Цанко Цолов", "date": "2018.03.10", "title": "Reuters: На Конгрес на управляващата в Румъния партия, бе решено да се подкрепи идеята страната да влезе в еврозоната през 2024 г."}
{"url": "http://www.focus-news.net/news/2018/03/10/2498063/pazardzhik-remontirani-i-obnoveni-sa-chetiri-ot-chitalishtata-v-selata-v-obshtina-lesichovo.html", "text": "Това, което успяхме да направим до момента със средства по проекти в община Лесичово, е видимо, каза за Радио „Фокус“ – Пазарджик Веселина Милкова, заместник-кмет на община Лесичово. Тя обясни, че в сферата на културата и туризма са ремонтирани, оборудвани и обзаведени четири от читалищата в населените места. „По отношение на инфраструктурните проекти осъществихме ремонти на площадите в селата Динката и Лесичово. В момента имаме готовност с проекти за селата Калугерово и Церово. Модернизирахме уличното осветление в селата Щърково, Динката, Церово, чрез нови енергоспестяващи лампи. Имаме такъв проект и за село Калугерово“, коментира Милкова. Тя каза също, че са изградени два спортни комплекса и едно игрище, а също детски площадки и кътове за отдих. Милкова допълни, че Общината продължава да подготвя проекти за ремонти на инфраструктурата и се надява те да получат одобрение ни финансиране.\r\nВаня НИКОЛОВА", "date": "2018.03.10", "title": "Пазарджик: Ремонтирани и обновени са четири от читалищата в селата в община Лесичово"}
{"url": "http://www.focus-news.net/news/2018/03/10/2498061/boryana-marinova-darzhaven-arhiv-veliko-tarnovo-trudnostite-v-rabotata-ni-proiztichat-ot-ogranichenite-finansovi-i-materialno-tehnicheski-sredstva-i-choveshki-resurs.html", "text": "Трудностите в работата на Държавен архив – Велико Търново произтичат от ограничените финансови и материално-технически средства и човешки ресурс. Това каза за Радио „Фокус“ – Велико Търново Боряна Маринова, началник на Отдела. Тя посочи, че остарялата техника често създава проблеми и изправя служителите пред невъзможността да изпълняват служебните си задължения и да обслужва качествено потребителите на архивна информация. По думите й заради намаления числен състав Отделът изпитва затруднения да изпълнява както текущите си задължения, така и допълнително поставени задачи. „Липсват реално действащи механизми за стимулиране на колегите, които изпълняват допълнителни задачи. Материалите за текущата ни работа също са много оскъдни. Липсва ни дори и хигиенист за почистване на архивохранилищата и на административната сграда, което налага отклоняване на експертите от изпълнение на служебните им задачи, за да се поддържа добра хигиена. Всичко това е една последица от недостатъчния бюджет на Държавна агенция „Архиви“. Въпреки това ръководството на Агенцията полага усилия към всички свои структури в страната и се стреми да се решават поетапно проблемите, произтичащи от недостига на средства“, допълни Боряна Маринова. Тя подчерта, че в Държавен архив – Велико Търново работят доказали се специалисти, което им помага да се справят с посочените предизвикателства в работата.\r\nНадежда КРЪСТЕВА", "date": "2018.03.10", "title": "Боряна Маринова, Държавен архив – Велико Търново: Трудностите в работата ни произтичат от ограничените финансови и материално-технически средства и човешки ресурс"}
{"url": "http://www.focus-news.net/news/2018/03/10/2498038/reuters-turskite-voenni-sa-dostignali-okolnostite-na-grad-afrin.html", "text": "Турските военни са достигнали околностите на град Африн в събота, след продължила повече от месец кампания срещу сирийските кюрди в едноименния регион, това са съобщили от Сирийската обсерватория за човешки права, предава Reuters.\r\nАнкара даде началото на своята операция „Маслинова клонка“ на 20 януари, която е насочена срещу кюрдските „Народни отряди за защита“, контролиращи де факто сирийската провинция, като Турция разглежда организацията като крило на „Кюрдската работническа партия“, обявена в множество държави за терористична организация. В рамките на кампанията, турската армия успя да установи контрол върху граничния район, няколко по-малки градове и множество села. Миналия месец верни на режима в Дамаск военни също навлязоха в региона след молба от страна на кюрдите, но Турция не преустанови операцията си, припомнят от агенцията. : Цанко Цолов", "date": "2018.03.10", "title": "Reuters: Турските военни са достигнали околностите на град Африн"}
{"url": "http://www.focus-news.net/news/2018/03/10/2498064/ria-novosti-lekomotoren-samolet-se-razbi-v-germaniya-dvama-dushi-sa-zaginali.html", "text": "Лекомоторен самолет се е разбил в Германия в събота край град Бенсхайм, като двама души са загинали, съобщиха местните власти, предава РИА Новости. На страницата на кметството в една от социалните мрежи е съобщено, че \"самолет се е разбил край Бенсхайм, двама души са мъртви\", като на показаните снимки от мястото на произшествието се виждат останки от малък самолет. \r\nНа мястото са пристигнали екипи на полицията и пожарната, като причината за инцидента все още не е ясна. : Цанко Цолов", "date": "2018.03.10", "title": "РИА Новости: Лекомоторен самолет се разби в Германия, двама души са загинали"}
{"url": "http://www.focus-news.net/news/2018/03/10/2498081/pazardzhik-pokachvane-na-tsenite-na-plodovete-i-zelenchutsite-se-zabelyazva-na-kooperativniya-pazar-v-grada.html", "text": "Най-скъпите плодове на Кооперативния пазар в Пазарджик са ягодите, които се предлагат за 10 лева килограма, предаде репортер на Радио „Фокус“ – Пазарджик. Портокалите се предлагат на цени между 2 и 3 лева, лимоните – за около 3 лева за килограм, а бананите – на цена от 2,50. Мандарините са по-евтини и търговците са им поставили цени между 1,80 и 2 лева. Ябълките се предлагат за около 1,20 до 1,60 за килограм. Според търговците търсенето на пресни плодове не е голямо. При зеленчуците също има ръст на цените. Доматите да търгуват между 2,50 и 3 лева за килограм, а краставиците – на цена около 2,20 до 2,80. Най-евтини са марулите, които се продават за 50-60 стотинки бройката.\r\nВаня НИКОЛОВА", "date": "2018.03.10", "title": "Пазарджик: Покачване на цените на плодовете и зеленчуците се забелязва на Кооперативния пазар в града"}
{"url": "http://www.focus-news.net/news/2018/03/10/2498080/predstoyashti-mezhdunarodni-sabitiya-za-11-mart-agentsiya-fokus.html", "text": "Очаква се Общокитайското събрание на народните представители да одобри премахването на лимита на президентските мандата от Конституцията.  Протест с искане за независимост на Каталуния.  В Куба са насрочени общи избори.  Продължава посещението на Еманюел Макрон в Индия.", "date": "2018.03.10", "title": "Предстоящи международни събития за 11 март (Агенция \"Фокус\")"}
{"url": "http://www.focus-news.net/news/2018/03/10/2498060/smolyan-v-rayona-na-tikale-e-aktivno-nay-mashtabnoto-svlachishte-varhu-glaven-pat-v-stranata.html", "text": "Председателят на УС на Агенция „Пътна инфраструктура” – инж.Дончо Атанасов, областният управител Недялко Славов, директорът на ОПУ-Смолян инж.Костадинка Миланова, кметът на община Смолян Николай Мелемов и заместникът му инж. Мариана Цекова, геолози, проектанти, представители от ВиК и EVN, кметове на околните населени места, служители от Горското стопанство днес направиха оглед на място на свлачището край Тикале, на главния път Смолян-Мадан. Наблюдение на терена е направено и от дрон. Това съобщиха от Областна Администрация Смолян. \r\nСлед направения оглед и проведеното съвещание с геолози, проектанти и представители от всички заинтересовани служби, се установи, че състоянието на срутището е много тежко и обхваща много голяма територия, с което излиза далеч извън сервитута на главния път. Реализирано е свлачище от блоков тип, като пукнатините са съизмерими с наклона на терена 60-70 градуса. Свлачището се осъществява от долу-нагоре чрез освобождаване на свлечени скални блокове в долната част на ската. Оформени са няколко свлачищни отстъпа с височина от 2 до 4 метра. Към момента на огледа най-горният свлачищен отсег е достигнал електропровод 110 KV.  В свлачищното тяло попада електропровод 20 KV. Свлачището е активно с непрекъсната поява на нови пукнатини, чиито размери в момента са около 100 на 150 метра. Установено е наличие на стичащи се повърхностни води. Над веждата на свлачището преминава водопровод Ф400, който е препоръчително да се обследва.\r\nИнж. Атанасов каза, че още в понеделник от АПИ ще бъде проведено съвещание с всички водещи специалисти в тази област и ще бъдат взети конкретни мерки. Най-добрите екипи за обследване и проучване ще работят, за да не се допусне прекъсване на електрическата и ВиК комуникация до населените места. Ще бъде обсъден и вариант за изграждане на алтернативен път през Орешец-Влахово, тъй като геоложката структура на скалите при свлачището в района на Тикале показва, че има предпоставки проблемът да възниква периодично.\r\nВ момента в сервитута на главния път от републиканската пътна мрежа няма свлачище с по-голям размер. Подчерта се, че свлачището е изключително опасно за разчистване, поради наличието на множество големи по размер надвиснали скални късове. Въпреки това ще бъде направен опит за разчистване и пускане на движението за аварийни случаи в едната пътна лента. Ще бъде направена организация за продължително наблюдение на свлачището, поради голямата му активност.\r\nУсилията в най-краткосрочен план се насочват към спешно разчистване на пътя Рудозем-Смилян, за да бъде частично облекчен трафика в региона.", "date": "2018.03.10", "title": "Смолян: В района на Тикале е активно най-мащабното свлачище върху главен път в страната"}
{"url": "http://www.focus-news.net/news/2018/03/10/2498083/romeo-shatev-targovsko-promishlena-palata-blagoevgrad-v-balgariya-lipsvat-initsiativni-mladi-hora.html", "text": "В България липсват инициативни млади хора. Това каза за Радио „Фокус“ – Пирин Ромео Шатев, председател на Търговско-промишлена палата – Благоевград. По думите му младото поколение има идеалният шанс да навлезе в бизнес средите, за да реализира свой бизнес. „Само, че вече ги няма хората и другият проблем е, че повечето от по-младите хора разчитат, че без нужното образование и без да са положили труд ще успеят“, коментира той. Ромео Шатев допълни, че бизнес се прави с много усилия, с много труд и неуморна енергия за постигане на целите си. Председателят на Търговската палата в Благоевград подчерта, че младото поколение се насочва към държавните служби, тъй като там успяват по-лесно, без да влагат енергия, за да взимат трудово си възнаграждение.\r\nКристина МИТКОВА", "date": "2018.03.10", "title": "Ромео Шатев, Търговско-промишлена палата – Благоевград: В България липсват инициативни млади хора"}
{"url": "http://www.focus-news.net/news/2018/03/10/2498055/afp-nyama-neposredstvena-yasnota-ot-strana-na-sasht-po-protsedurata-za-osvobozhdavane-na-es-ot-tarifite-varhu-stomanata-i-aluminiya-zayavi-sesiliya-malmstryom.html", "text": "САЩ не са успели да осигурят първоначална яснота относно възможността за освобождаването на ЕС от новите американски вносни тарифи върху стоманата и алуминия, съобщава AFP, като се позовава на изказване на еврокомисаря по търговията Сесилия Малмстрьом. \r\nПо-рано в събота шведският политик проведе тристранна среща с японския министър на икономиката Хирошиге Секо и търговския представител на САЩ Робърт Лагтизър, но никоя от страните не направи изявление след разговорите. Малмстрьом отбеляза по-късно в социалната мрежа „Туитър“, че „като близък търговски и военен партньор на САЩ, ЕС трябва да бъде освободен от въведените тарифи“. Комисарят обаче подчерта, че към момента „няма непосредствена яснота относно процедурата по освобождаване, така че преговорите ще продължат следващата седмица“. Агенция \"Фокус\" припомня: \r\nАмериканският президент Доналд Тръмп въведе в четвъртък вносни тарифи от 25% върху стоманата и 10% върху алуминията, които предизвикаха остри международни реакции. От Вашингтон обаче поясниха, че всеки партньор на САЩ може да започне разговори за освобождаване от митата. Такова желание заявиха почти веднага от няколко държави, както и от ЕС. : Цанко Цолов", "date": "2018.03.10", "title": "AFP: Няма „непосредствена яснота“ от страна на САЩ по процедурата за освобождаване на ЕС от тарифите върху стоманата и алуминия, заяви Сесилия Малмстрьом"}
{"url": "http://www.focus-news.net/news/2018/03/10/2498086/pazardzhik-dervishi-ot-tsyalata-strana-shte-gonyat-zloto-v-selo-varvara-na-11-mart.html", "text": "Септемврийското село Варвара е домакин на първия национален фестивал „Дервиши Варвара 2018” на 11 март, съобщи за Радио „Фокус“ – Пазарджик Иванка Трендафилова, секретар на читалището в селото. Идеята за кукерската фиеста е на Инициативния комитет на кукерите от селото, на Народно читалище „Селска пробуда – 1927” и Кметство Варвара. Целта е да се популяризират традициите на кукерските игри. „Десет групи от цялата страна ще участват в „Дервиши Варвара 2018” в неделя. На стадиона на футболен клуб „Балкан” от 10:00 часа ще започне представянето на кукерите. За най-атрактивни и автентични маски са предвидени парични награди. Ще бъде отличен и най-малкият участник-дервиш от кукерска група. Неговата награда е от лични средства на ръководителя на Инициативния комитет на кукерите от Варвара Стоян Грозданов. Останалите наградите са осигурени от Инициативния комитет. Специален приз е подготвен и от НЧ „Селска пробуда – 1927”, уточни Трендафилова.  Характерни за селото са животинските маски, като всяка година се изработват нови и се ползват само веднъж. Подготовката им започва още от октомври месец, а специфичната технология се предава от баща на син. Традицията се корени още през вековете на турското робство. Думата „дервиш” или „дарвиш” има персийски произход, като навлиза у нас през арабския. Нейният корен „дар” на български се превежда като врата. Дервиш буквално означава човек, който ходи от врата на врата. Такава е и мисията на варварските дервиши – да прогонят злото от всяка къща, за да отстъпи място на доброто и светлината.\r\nАлбена ЖИЛЕКОВА", "date": "2018.03.10", "title": "Пазарджик: Дервиши от цялата страна ще гонят злото в село Варвара на 11 март"}
{"url": "http://www.focus-news.net/news/2018/03/10/2498087/hilyadi-sluzhiteli-na-zatvorite-izlyazoha-na-natsionalen-protest-v-stolitsata-s-iskane-za-dostoyno-zaplashtane-obzor.html", "text": "Хиляди служители на затворите излязоха на национален протест в столицата с искане за достойно заплащане. Те настояват за 20% увеличение на заплатите, като така се изравнят с тези на служителите в МВР. Шествието стартира пред сградата на Съдебната палата, премина през министерствата на правосъдието и на финансите и достигна до Министерския съвет. \r\nХристо Илков, председател на УС на Синдиката на служителите на затворите в България, заяви пред Министерството на правосъдието, че с протеста заявяват какви са техните намерения оттук натам. По думите му „обитателите“ на сградите на Министерството на правосъдието и на финансите се държат така, че все едно ги няма. „Правят се, че не ни виждат и чуват. От името на УС на ССЗБ заявявам, че ще бъдем тук, докато не бъдем чути и видени“, подчерта той.\r\nЗам.-председателят на Синдикат „Охрана” Пламен Христов подчерта, че всеки от тях е лишил близките си от своето присъствие и опора днес, за да заяви силно и непоколебимо: „Европа и за нас”. „Ние също сме част от сектор „Сигурност”, не сме втора ръка хора. Няма да клекнем на колене, а ще се борим докрай. Никой не оценява това, което сме ние. Ние сме капитал на сектор „Сигурност”. Всичко вложено в нас, го влагаме в работата си. Може да се види колко избягали от затворите има - няма, защото си вършим работата“, заяви Христов.\r\nКрасимир Бекяров, зам.-председател на Синдикат „Охрана” благодари на събралите се за това, че са показали, че могат да бъдат силни и да изразят ясно и точно мнението си. \r\nГенади Пенев от СФСМВР изрази подкрепа относно искания на служителите на затворите и подчерта, че заедно могат повече. \r\nПреминаването на протестиращите наложи временно затваряне на движението по ул. „Георги Раковски“ и бул. „Цар Освободител“. Протестът се проведе при засилени мерки за сигурност. Пред Министерския съвет протестиращите попитаха управляващите защо заплатите им са под средните за страната и дали се чувстват сигурни. Събралите се скандираха „Европа и за нас“ и питаха дали е честно, че министрите взимат европейска заплата, а те - не.\r\nПротестиращите служители се опитаха да депозират писмо с искане за среща с премиера Бойко Борисов, но бяха спрени от охраната на Министерски съвет. Пред журналисти зам.-председателят на Синдиката на служителите в затворите в България с Ресор „Трудово-правни въпроси“ Радослав Мартинчев коментира, че не може така с лека ръка да получават пренебрежение, каквото не заслужават, и то от най-висше ниво. Преди дни служителите в отворено писмо поискаха да се срещнат с премиера Борисов и министъра на правосъдието Цецка Цачева. На протеста те заявиха, че нямат обратна връзка, дали това писмо е получено и не са убедени, че писмото е стигнало до премиера. Мартинчев подчерта, че протестите няма да спират, докато държавното управление не се съобрази с волята на служителите, които са част от народа. Според него това е срам и позор в европейска България.\r\nЛюба АЛЕКСИЕВА", "date": "2018.03.10", "title": "Хиляди служители на затворите излязоха на национален протест в столицата с искане за достойно заплащане (ОБЗОР)"}
{"url": "http://www.focus-news.net/news/2018/03/10/2498050/zam-ministar-krasimir-parvanov-v-hayredin-nivoto-na-yazovir-rogozen-1-drastichno-e-namalyalo.html", "text": "В момента вследствие на работата на екипите на пожарна безопасност нивото на язовир „Рогозен 1“ драстично е намаляло. Това каза пред журналисти в Хайредин зам.-министърът на енергетиката Красимир Първанов, предаде репортер на Агенция \"Фокус\". \r\n„Обсъдихме, че е необходимо да направим спешно оглед на повредените съоръжения и да вземем решение какво ще се предприеме още в първите дни“, каза Първанов. Той добави, че всичко, което се прави, цели хората в региона да бъдат спокойни за живота и здравето си и за своите домове. „В момента вследствие на работата на екипите на пожарна безопасност нивото на язовира драстично е намаляло. Мерките, които предприехме тук на място, са монтаж на съоръжения, т. нар. сифони, които ще изпомпват допълнително водата от язовира през язовирната стена, с което ще се увеличи дебитът, който ще се изпомпва през този изпускател и основните съоръжения“, обясни зам.-министърът. По думите му втората стъпка ще бъде още в началото на следващата седмица да започне възстановяване на разрушения преливник с тежка механизация. „Това означава, че с едра скална маса ще се направи така, че водата да не прави тези приливи, които в момента виждате, с единствената цел да може да се успокоява и да не се получават тези разрушения“, добави Първанов. „Трета стъпка е да се почисти дъното след язовирната стена, за да може да прави свободно отвеждане на водата през основния изпускател и допълнителните съоръжения. В по-дългосрочен план има работен проект, на кмета са осигурени необходимите средства, така че той ще трябва да проведе необходимите обществени поръчки и да изпълнява този работен проект“, каза още зам.-министър Красимир Първанов.", "date": "2018.03.10", "title": "Зам.-министър Красимир Първанов в Хайредин: Нивото на язовир „Рогозен 1“ драстично е намаляло"}
{"url": "http://www.focus-news.net/news/2018/03/10/2498089/veneta-ifandieva-pchelar-nozematoza-i-varoatoza-sa-bolestite-koito-nay-chesto-se-sreshtat-pri-pchelnite-semeystva.html", "text": "Нозематоза и вароатоза са болестите, които най-често се срещат при пчелните семейства – те могат да бъдат пагубни за тях, ако не се вземат навременни мерки. Това каза в интервю за Радио „Фокус“ – Пирин Венета Ифандиева, координатор за Югозападна България по пчеларство и член на Управителния съвет на асоциацията „Обединени пчелари“. Тя обясни, че вароатоза е паразитно заболяване на пчелните семейства, предизвикано от външен акар. „Ако пчеларите не вземат мерки навреме, тази болест може да се окаже пагубна за пчелите. Обикновено през август започва новата пчеларска година и това всъщност е периодът, в които трябва да се вземат марки за защита на пчелите от вароатоза. Има много пчелари, които третират семействата само веднъж срещу това заболяване, но всъщност това не е достатъчно“, каза още Ифандиева. Според нея най-малко два-три пъти трябва да се третират пчелите. „Обикновено преди началото на пчеларската година в общината се събираме всички пчелари и с помощта на гост-лектори от София, и не само, дискутираме важни теми, свързани с пчеларството, но и със защитата на пчелните семейства“, отбеляза пчеларят. Ифандиева допълни, че на тези срещи се обсъждат кои са най-добрите препарати за третирането на пчелните семейства. „Освен това във всяка община има лекари, които ни помагат в грижата за пчелите като на промоционални цени ни дават оксалова киселина, тимол и други препарати, които ни помагат за защита на пчелите. Непрекъснато се извършват и прегледи на самите пчелни семейства“, подчерта Ифандиева.\r\nЛивия НИНОВА", "date": "2018.03.10", "title": "Венета Ифандиева, пчелар: Нозематоза и вароатоза са болестите, които най-често се срещат при пчелните семейства"}
{"url": "http://www.focus-news.net/news/2018/03/10/2498005/reuters-katalunskiyat-parlament-otlozhi-glasuvaneto-za-nov-regionalen-lider.html", "text": "Каталунският парламент отложи за неопределен период избирането на нов регионален лидер, след като Върховният съд на Испания отсъди, че кандидатът Жорди Санчес няма да бъде пуснат от затвора, за да участва на парламентарната сесия, планирана за понеделник, предава  Reuters.\r\nСанчес е в затвора, чакащ процес по обвинения за бунт във връзка с референдума в Каталуния от миналия октомври и едностранното обявяване на независимостта на страната. \r\nПредседателят на каталунския парламент Рожер Торент заяви, че сесията на органа ще бъде отложена, докато сепаратистките партии оспорват решението на испанския съд в Европейския съд за човешките права. Виктор Турмаков", "date": "2018.03.10", "title": "Reuters: Каталунският парламент отложи гласуването за нов регионален лидер"}
{"url": "http://www.focus-news.net/news/2018/03/10/2498088/reuters-hilyadi-protestirat-sreshtu-razreshavane-na-abortite-v-dablin.html", "text": "Най-малко десет хиляди души протестираха днес в Дъблин срещу плановете на правителството да облекчи един от най-рестриктивните режими за разрешаване на аборти в света, предава  Reuters .\r\nПравителството на Република Ирландия е насрочило референдум през май, на който гласоподавателите ще бъдат питани дали да се отмени осмата поправка в ирландската конституция от 1983 година, която гарантира равни права на майката и нероденото й дете и вместо това да се разреши парламентът да регулира тази материя със закон.\r\nСпоред протестиращи, които скандираха „ За живота!“ и „Отмяната убива“ социологическите проучвания не отразяват точно нагласите на населението. В силно католическа Ирландия режимът за аборти беше облекчен през 2013 година, когато се разреши прекъсване на бременността при опасност за живота на майката.  \r\nПравителството предлага да се разреши без ограничения абортът до 12-тата седмица от началото на бременността. Юлиян Марков", "date": "2018.03.10", "title": "Reuters: Хиляди протестират срещу разрешаване на абортите в Дъблин"}
{"url": "http://www.focus-news.net/news/2018/03/10/2498091/plovdiv-gradskata-hudozhestvena-galeriya-shte-predstavi-evropeyskata-izlozhba-ot-andalusiya-do-orienta-sreshta-na-tsivilizatsii.html", "text": "Градската художествена галерия в Пловдив ще представи европейската изложба „От Андалусия до Ориента: среща на цивилизации“. Това съобщиха за Радио „Фокус“ – Пловдив от културната институция. Откриването на изложбата ще се състои в 18.30 часа на 15 март в Залите за съвременно изкуство „Баня старинна“ към Градската художествена галерия. Откриването ще бъде съпътствано от „Пътешествие из вкусовете на Средиземноморието“, както и от богата програма. Изложбата ще може да се види всеки ден между 10.00 и 19.00 часа в периода от 16 март до 27 май. В посочения период от малко над два месеца посетителите ще имат възможността да станат част от съпътстващи изложбата събития, като концерти, дегустации, лекции, кръгли маси и дискусии.\r\nИзложбата представя западноевропейския поглед върху многовековния обмен и продължаващи взаимодействия с традиции и култури, идващи от Ориента и Средиземноморието. Тя е част от по-голям международен проект, който проследява взаимодействията между две цивилизации на континента – тази на Ориента и европейската. Неговата цел е да покаже, че въпреки бурната история, трудното настояще и съществуващите религиозни предразсъдъци, културните влияния на Изтока продължават да бъдат част от нашия съвременен европейски живот. Проектът е съфинансиран от програма „Култура“ на Европейския съюз.\r\nТони МИХАЙЛОВ", "date": "2018.03.10", "title": "Пловдив: Градската художествена галерия ще представи европейската изложба „От Андалусия до Ориента: среща на цивилизации“"}
{"url": "http://www.focus-news.net/news/2018/03/10/2498094/afp-govoritelkata-na-ruskoto-vanshno-ministerstvo-obvinyava-deputata-leonid-slutski-v-seksualno-posegatelstvo.html", "text": "Говорителката на руското Външно министерство Мария Захарова е поредната жена, която обвинява председателя на Комисията по външните работи на Руската дума Леонид Слуцки в сексуално посегателство, предaва AFP.\r\nЧетири руски журналистки вече обвиниха Слуцки в неприемливо сексуално поведение през последните седмици. Три от тях разказват за намеци от сексуален характер и опипване.\r\nМария Захарова казва за него: „Леонид започна да говори неща в ресторант, които ми бяха много неприятни“ пред руската телевизия NTV.\r\n„Аз бях изненадана, че другите, които присъстваха не казаха нищо и не ме подкрепиха“, като добавя, че случката  става в ресторант в Санкт Петербург преди пет години, когато тя не е била известен човек.\r\nСамият Слуцки отрича твърденията, като ги характеризира като „евтина, долнопробна провокация“ и обявява, че това е политическа атака от враговете му. Все пак на осми март той се извинява за поведението си.\r\nТемата за сексуалните посегателства все още е табу в Русия според агенцията. Юлиян Марков", "date": "2018.03.10", "title": "AFP: Говорителката на руското Външно министерство обвинява  депутата Леонид Слуцки в сексуално посегателство"}
{"url": "http://www.focus-news.net/news/2018/03/10/2498092/afp-protest-za-ravni-nasledstveni-prava-na-zhenite-v-tunis.html", "text": "Повече от хиляда души, включително мъже протестираха в тунизийската столица, предава AFP.\r\nПротестиращите стигнаха до парламента на страната, скандирайки, че наследствените права  „са право, а не благодеяние“. Тунизийското законодателство, което е базирано на основите на ислямското право дава два пъти по-голям наследствен дял на мъжете от този на жените.\r\nМиналата година президентът на Тунис Беджи Каид Ессебси обяви планове за създаване на комисия, която да проучи „индивидуалните свободи“ и „равенството във всички области“, включително унаследяването. Това негово намерение предизвика недоволство от мюсюлманските духовници, които възразиха, че това би било „очевидно нарушение“ на ислямските норми. Конституцията, приета през 2014 година гарантира равенство между мъжете и жените.  Юлиян Марков", "date": "2018.03.10", "title": "AFP: Протест за равни наследствени права на жените в Тунис"}
{"url": "http://www.focus-news.net/news/2018/03/10/2498082/s-tseremoniya-v-tsentralnata-sofiyska-sinagoga-be-otbelyazana-75-ata-godishnina-ot-spasenieto-na-balgarskite-evrei-prez-vtorata-svetovna-voyna.html", "text": "С церемония в Централната софийска синагога бе отбелязана 75-ата годишнина от спасението на българските евреи през Втората световна война, предаде репортер на Агенция „Фокус“. На нея присъстваха министър-председателят Бойко Борисов, кметът на София Йорданка Фандъкова, лидерът на БСП-София Калоян Паргов, официални лица от България и Израел, както и представители на ръководствата на световни еврейски организации, сред които Роналд Лаудер - президент на Световния еврейски конгрес, Роберт Сингер - изпълнителен вицепрезидент на Световния еврейски конгрес и д-р Александър Оскар -  председател на Организацията на евреите в България „Шалом”.\r\nЗа да отбележат годишнината от спасяването на българските евреи, специално в страната ни пристигна и Ейтан Броши - член на израелския парламент и председател на групата за приятелство между България и Държавата Израел, както и председателите на българските организации в Държавата Израел и равините на всички балкански еврейски общности.\r\nПрез 2002 г. на среща на министрите на образованието на страните - членки на Съвета на Европа е взето решение от 2003 г. Международният ден в памет на Холокоста, който до 2002 г. се чества на 27 януари, да се отбелязва във всяка държава, съобразено с нейната национална история. В България е отбелязан за първи път на 10 март 2003 г. Обявен е с решение на Министерски съвет от 13 февруари 2003 г. като „Ден на Холокоста и на пострадалите от престъпления срещу човечеството“.\r\nИван ЛАЗАРОВ", "date": "2018.03.10", "title": "С церемония в Централната софийска синагога бе отбелязана 75-ата годишнина от спасението на българските евреи през Втората световна война"}
{"url": "http://www.focus-news.net/news/2018/03/10/2498090/s-tseremoniya-v-tsentralnata-sofiyska-sinagoga-be-otbelyazana-75-ata-godishnina-ot-spasenieto-na-balgarskite-evrei-prez-vtorata-svetovna-voyna-obzor.html", "text": "България отбеляза 75 години от спасяването на българските евреи. Всяка година на 10 март почитаме делото на Пловдивския митрополит Кирил, по-късно български патриарх, и Софийския екзарх Стефан, които предотвратяват депортирането към нацистките концлагери на стотици евреи от Пловдив. В този ден отдаваме почит и на паметта на жертвите на Холокоста. Денят на Холокоста и на пострадалите от престъпления срещу човечеството е обявен с решение на Министерски съвет от 13 февруари 2003 г. Същата година е отбелязан за първи път у нас.\r\n75-ата годишнина от спасението на българските евреи през Втората световна война бе отбелязана с церемония в Централната софийска синагога. На нея присъстваха министър-председателят Бойко Борисов, кметът на София Йорданка Фандъкова, лидерът на БСП-София Калоян Паргов, официални лица от България и Израел, както и представители на ръководствата на световни еврейски организации, сред които Роналд Лаудер - президент на Световния еврейски конгрес, Роберт Сингер - изпълнителен вицепрезидент на Световния еврейски конгрес и д-р Александър Оскар - председател на Организацията на евреите в България „Шалом”. За да отбележат годишнината от спасяването на българските евреи, специално в страната ни пристигна и Ейтан Броши - член на израелския парламент и председател на групата за приятелство между България и Държавата Израел, както и председателите на българските организации в Държавата Израел и равините на всички балкански еврейски общности.\r\n\"Истински се гордея, че съм българин - потомък на народ, който е застанал с морал, смелост и твърдост да защити евреите\" заяви премиерът Бойко Борисов. Той отбеляза, че във времена, когато в много държави самите граждани са се отнасяли с евреите не по-добре от нацистите, българският народ е направил действително подвиг. Спасили сме над 48 000, останали са 11 000 неспасени. Съжаляваме, скърбим за тях, съжаляваме, но подвигът на българския народ не трябва да се омаловажава заради това. Факт е, че друг не го е направил - направили са го българите. Дълбок поклон към нашия народ от всички нас към тези поколения, които тогава са удържали, каза още Борисов.\r\n\"В днешно време това е още един много силен исторически момент, който съвременните политици да си спомняме - какво е мирът, какво е благоденствието, както е това щастие, в което живеем сега ние, съвременните поколения\", заяви премиерът и отбеляза, че дружбата между България и Израел е за векове. \r\nМинистър-председателят получи най-високото отличие на Организацията на българските евреи \"Шалом\" - \"Шофар\". \"Приемам наградата просто защото и аз съм една мъничка частица от българския народ, действително знаейки колко е трудно, как са се справили и как са застанали твърдо. Това трябва да е пример за нашето поколение\", заяви Борисов, приемайки отличието. \"Ако имаше начин на това място целият български народ да застане и да получи наградата, щеше да е най-правилно\" добави премиерът като отбеляза огромния подвиг на българския народ, на българската църква и на всеки, който е имал и мъничка заслуга за спасяването на евреите от нацистката машина на смъртта.\r\nОтличието получи \"Шофар\" и кметът на София Йорданка Фандъкова.\r\nЗа Агенция \"Фокус\" лидерът на ГС на БСП-София Калоян Паргов заяви, че спасяването на евреите в България е повод за гордост, защото в един труден период, черен период не само от българската, но и от европейската и световната история, българският народ е имал куража да каже „не“ на депортацията на своите сънародници и приятели от еврейски произход. Той отбеляза, че във времето, в което живеем, все повече нарастват проявите на антисемитизъм, профашистки прояви и е време да си спомним историческата истина за онези времена с оглед недопускането на подобни прояви днес. „Имало е доста сигнали, които са предшествали тези събития и на които европейските лидери тогава едва ли са отделяли такова внимание. Така е и днес – като че ли сме заспали пред тези прояви, с които е осеяна Европа, пред този краен национализъм, който завладява включително и България. Днес това е повод първо на национална гордост за куража, който е имал целия народ и второ, за да напомни, че такива прояви не бива да се толерират“, допълни той. Според Паргов съвременният прочит на тези събития е, че Европа, и в частност България, не трябва да спи и да подминава всеки акт на подобна проява, който и днес виждаме в нашето съвремие. „Дали ще бъдат свастики по различни фасади, дали прояви като Луковмарш, дали ще бъдат събирания на млади хора, които ще маршируват или ще бъдат облечени с дрехи, напомнящи онзи режим, че всичко това не е завършило добре за Европа. Спасяването на евреите в България показва само едно – че официалното правителство е съюзник с нацистка Германия, но народът се противопоставя категорично на следване на тази профашистка, антихуманна, антисемитска, античовешка и расистка политика“, каза още Калоян Паргов. \r\nТой добави, че на днешната дата почитаме паметта и на всички онези, които не успяхме да спасим извън българските територии, които заминаха за концлагерите и намериха своята смърт.", "date": "2018.03.10", "title": "С церемония в Централната софийска синагога бе отбелязана 75-ата годишнина от спасението на българските евреи през Втората световна война (ОБЗОР)"}
{"url": "http://www.focus-news.net/news/2018/03/10/2498085/darzhavata-shte-se-grizhi-za-yazovirite-koito-obshtinite-ne-sa-v-sastoyanie-da-poddarzhat-obzor.html", "text": "Правителството отпусна 3 млн. лв. на община Хайредин за ремонт на язовирите в общината. Това стана ясно на извънредно заседание в Министерския съвет, свикано от премиера Бойко Борисов за обсъждане на мерки за гарантиране на сигурността на населението заради преливането на язовири в страната. В заседанието участваха също директорът на ГД „Пожарна безопасност и защита на населението“ – МВР Николай Николов, заместник-председателят на ДАМТН Кирил Войнов, както и областните управители на Враца и на Монтана. „Искам да решим този въпрос с язовирите днес, хората да отидат да го направят, не може през 2-3 години да си говорим едно и също“, аргументира решението премиерът по време на заседанието.\r\nНа брифинг след заседанието директорът на ГД „Пожарна безопасност и защита на населението“ главен комисар Николай Николов заяви, че рисковата ситуация на язовир „Рогозен 1“ в Община Хайредин е преодоляна. По думите му от полунощ до 6.00 ч. в събота сутринта нивото на язовира е паднало с 28 см. Той подчерта, че нивата на всички реки в страната задържат пълноводие, все още под код червен. При река Скът при Мизия от сутринта нивото е вдигнато с 6 см. Николов посочи, че до обяд очаква да достигне своя максимум, който ще бъде с 40 см по-ниско от опасната кота на преливане. Според него обаче няма проблем за населението. Той подчерта, че не очаква преливане на реките в страната, но въпреки това организацията на правителството, областните управители и на кметовете на населени места продължава. \r\nЕнергийният министър Теменужка Петкова посочи, че незабавно се включват екипи на Предприятие „Язовири и каскади“, които ще окажат помощ, така че дейностите по отстраняване на авариите да започнат още днес.  \r\nМинистърът на икономиката Емил Караниколов заяви, че премиерът е възложил на няколко министри, в това лице и на него, до сряда да подготвят законопроект за изменение на няколко закона. Промените ще засягат основно Закона за водите, в който ще бъде дадена възможност на общините в кратък срок да изразят своето мнение дали могат да управляват язовирите, които са тяхна собственост. В случай, че те не могат да извършат това нещо, същите ще бъдат прехвърлени в управление на българската държава. \r\nОбластният управител на Враца Малина Николова подчерта, че без помощта на правителството не е имало как да се справят с възстановяването на критичната инфраструктура в областта. От своя страна кметът на Хайредин Тодор Алексиев също благодари на всички институции, участвали в овладяването на критичната ситуация на територията на общината, в която вече трето денонощие е обявено бедствено положение. \"Искам да благодаря и на премиера Бойко Борисов, който след един дълъг разговор вчера вечерта, днес своевременно реагира и нещата се случиха така, че ние да си свършим работата и да не застрашаваме живота на хората. \r\nВицепремиерът Томислав Дончев подчерта, че е време да има централизирана структура, която да поеме грижата в предаварийна, сложна ситуация, да е в състояние да реагира веднага, с капацитет и техника, без необходимост от дълги сложни процедури, да осигурява техническа годност на съоръженията. Той обясни, че по-голямата част от отпуснатите 3 млн. лв. ще бъдат разходвани за реконструкция на преливника на един от язовирите и други дейности по цялата каскада от язовири.\r\nМалко по-късно стана ясно, че премиерът Бойко Борисов е разпоредил  да бъде направен оглед на язовир „Рогозен 1“, за да бъдат издадени предписания за неговото аварийно укрепване. На място присъстваха заместник-министърът на енергетиката Красимир Първанов, представители на Министерство на транспорта, информационните технологии и съобщенията и представители на Предприятие „Язовири и каскади“ към Националната електрическа компания. По време на огледа бе констатирано, че нивото на язовира драстично е намаляло. По думите на зам.-министъра на енергетиката на място на място са монтирани т. нар. сифони, които ще изпомпват допълнително водата от язовира през язовирната стена.Още в началото на следващата седмица ще започне възстановяване на разрушения преливник с тежка механизация. Следващата стъпка, която ще се предприеме, е да се почисти дъното след язовирната стена, за да може да прави свободно отвеждане на водата през основния изпускател и допълнителните съоръжения. \r\nСпоред лидера на БСП Корнелия Нинова на своето заседание за пореден път правителството е демонстрирало безпомощност и хаос. „Не знаят кой е виновен, не знаят откъде да започнат. Днес ще дадат 3 млн. лева на община Хайредин, защото тук е бедствено, утре - другаде. Това не е държавност, това не са институции. Четири години минаха от наводнението в Мизия. Пълно безхаберие. Не направиха нищо, освен глупост след глупост. Четири години им предлагаме решения - не, та не“, коментира Нинова в родното си село Крушовица.\r\nПред Агенция „Фокус“ тя попита защо чак сега са отпуснати тези 3 млн. лв. и как се укрепва стена, когато язовирът е пълен. Според нея това е трябвало да се случи преди 4 години при първото наводнение. „Борисов се чуди хидроинженерите ли да вика, кметовете ли да вика, министрите ли да пита. Ядосан, че положението било такова. Ти управляваш 8 години, на кого се ядосваш?“, коментира Нинова. \r\nТя заяви, че БСП предлага решение на проблема. „Първо, като прехвърли на общините отговорността за язовирите да бъдат така добри да прехвърлят и пари, с които да финансират общините да поддържат тези язовири. Второ, да дадат пари на кметовете да почистят коритата на реките. Трето, пълен преглед на язовирите, дадени на частни лица на концесия“, заяви още тя. \r\nЛюба АЛЕКСИЕВА", "date": "2018.03.10", "title": "Държавата ще се грижи за язовирите, които общините не са в състояние да поддържат (ОБЗОР)"}
{"url": "http://www.focus-news.net/news/2018/03/10/2498093/bbc-talibani-atakuvat-afganistanski-voynitsi-kato-ubivat-nay-malko-24-ot-tyah.html", "text": "Талибани атакуват представители на Афганистанските сили за сигурност в западната провинция Фара, като убиват най-малко 24 от тях, предава BBC.\r\nВойниците са били нападнати, когато са се подготвяли за операция в окръг Бала Булук на граничещата с Иран провинция Фара. Нападението се случва две седмици след подобна атака срещу армейска база в същата провинция. Тази провинция е център на отглеждането на опиумен мак в Западен Афганистан. Юлиян Марков", "date": "2018.03.10", "title": "BBC: Талибани атакуват афганистански войници, като убиват най-малко 24 от тях"}
{"url": "http://www.focus-news.net/news/2018/03/10/2498084/afp-britanskata-politsiya-izsledva-golyamo-kolichestvo-dokazatelstva-po-sluchaya-sas-sergey-skripal.html", "text": "Британската полиция изследва голямо количество доказателства по случая със Сергей Скрипал, предава AFP.\r\nПолицията е иззела и преглежда повече от 200 доказателства.  Тази информация е предоставена на Националния комитет за извънредни ситуации, известен още като „КОБРА“ на извънредното заседание на комитета, свикано днес. \r\nСъобщава се още, че са известни повече от  240 свидетели по данни на вътрешния министър Амбър Ръд. Повече от 250 полицейски служители са ангажирани в разследването, заедно с около 180 военни, между които има експерти по химическите оръжия, \r\n„Те действат със скорост и професионализъм. Ние ангажираме огромни ресурси, за да осигурим подкрепата, която им е нужна.\r\nСъстоянието на двамата пострадали – бившия руски шпионин Сергей Скрипал и дъщеря му Юлия вероятно са били изложени на въздействието на химическо вещество, което въздейства върху нервната система. Състоянието им е критично, но стабилно според министърът на вътрешните работи. Юлиян Марков", "date": "2018.03.10", "title": "AFP: Британската полиция изследва голямо количество доказателства по случая със Сергей Скрипал"}
{"url": "http://www.focus-news.net/news/2018/03/10/2498095/the-times-velikobritaniya-mozhe-da-prizove-za-boykot-na-svetovnoto-parvenstvo-v-rusiya-zaradi-sergey-skripal.html", "text": "Великобритания може да призове за организиран бойкот на Световното първенство по футбол в Русия, като част от мерките ако се докаже, че Русия стои зад атаката срещу бившия руски шпионин Сергей Скрипал, пише британският вестник The Times.\r\nВодят се разговори за организиран отговор, включително възможни дипломатически, икономически и военни мерки, ако се установи, че нападението над Сергей и Юлия Скрипал е организирано от Кремъл.\r\n„Бойкот на Световното първенство е определено една от възможностите“, казва неназован източник.\r\nТова може да включва неприсъсъвието на висши политици и официални лица и дори изтегляне на английския национален отбор от първенството. Други страни, чиито отбори ще участват на първенството като Полша, Австралия и Япония, могат да бъдат призовани да се включат в бойкота. „Широка гама от мерки са били обсъдени“, заявява правителствен източник .\r\nДруга възможна мярка е на срещата на НАТО  на 15 юли, на която ще присъстват британският премиер Тереза Мей , американският президент Доналд Тръмп и други лидери да се разгледат мерки с които да бъде спряна руската агресия.\r\nДжонатан Всевьов, постоянен секретар в министерството на отбраната на Естония, която е член на НАТО, казва, че Алианса ще бъде готов да подкрепи Великобритания, ако се докаже, че Русия е организирала атаката в Салсбъри. Юлиян Марков", "date": "2018.03.10", "title": "The Times: Великобритания може да призове за бойкот на Световното първенство в Русия заради Сергей Скрипал"}
