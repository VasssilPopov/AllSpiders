{"url": "http://www.focus-news.net/news/2018/06/28/2539507/zhivko-tabakov-postoyanna-komisiya-po-turizam-kam-obshtinski-savet-burgas-mozhe-bi-loshoto-vreme-i-meteorologichni-prognozi-shte-se-otrazyat-malko-poveche-na-kraynosedmichniya-turizam.html", "text": "Може би лошото време и метеорологични прогнози ще се отразят малко повече на крайноседмичния туризъм.Това каза за Радио „Фокус“ – Бургас Живко Табаков, общински съветник и председател на Постоянната комисия по туризъм в Общински съвет – Бургас. По думите му за събота и неделя се очаква вече добро време и е добре, че и двата пъти, когато времето се развалило, това е било през седмицата, а не в почивните дни. Според Табаков може да се очаква, че хората, които са си планирали почивките, няма да ги отложат.  \r\n„Днес е последното лошо време, което го дават. Така или иначе, много от българските туристи са решили да почиват не само през събота и неделя, но и през някой от делничните дни. Затова се надявам утре да посетят, както на юг от Бургас, така и на север от Бургас, от по-малките населени места“, каза още Табаков. Според него специфичното за по-малките населени места е, че след 25 юни сезонът започва активно да се развива и след 21 август посещаемостта там спада. „Мога да кажа, че се очакваше да се разшири самият сезон в Слънчев бряг и се усети“, добави Живко Табаков. Според него там положителни, като чешки, полски и унгарски туристи също са започнали да посещават България. „Има спад по отношение на руските туристи, това е било очаквано с прогнози. Нека да не подценяваме, че световното първенство оказа своето влияние и винаги, когато стартира, на 4 години, се отразява леко на предсезона, но се надявам да компенсираме с по-дългия сезон“, допълни Табаков. \r\nДеница ДИМИТРОВА", "date": "2018.06.28", "title": "Живко Табаков, Постоянна комисия по туризъм към Общински съвет – Бургас: Може би лошото време и метеорологични прогнози ще се отразят малко повече на крайноседмичния туризъм"}
{"url": "http://www.focus-news.net/news/2018/06/28/2539501/sliven-vazstanoveno-e-dvizhenieto-po-pat-ii-48-kotel-mokren-v-rayona-sled-s-gradets.html", "text": "Възстановено е движението по път II-48 Котел - Мокрен  в района след с. Градец. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "Сливен: Възстановено е движението по път II-48 Котел - Мокрен  в района след с. Градец"}
{"url": "http://www.focus-news.net/news/2018/06/28/2539531/afp-doyche-bank-se-e-provalila-v-stres-testa-na-amerikanskiya-federalen-rezerv.html", "text": "Американските операции на германския банков гигант „Дойче банк“ са се провалили в стрес теста на Федералния резерв на САЩ, заяви „широкоразпространени и критични недостатъци“ в управлението на риска, заявиха от централната банка в четвъртък, цитирани от  AFP . \r\nФедералният резерв даде „условен“ пропуск на банките „Голдман Сакс“ и „Морган Стенли“, чиито капиталови възстановявания потънаха под изискваните нива. \r\nНо от централната банка на САЩ „възразиха срещу капиталовия план на американското разклонение на Дойче банк, заради широкоразпространени и критични недостатъци сред капиталовите планови практики на банката“.  Йонислав Дочев", "date": "2018.06.28", "title": "AFP: „Дойче банк“ се е провалила в стрес теста на американския Федерален резерв"}
{"url": "http://www.focus-news.net/news/2018/06/28/2539504/politologat-parvan-simeonov-politicheskata-prosloyka-gubi-yasno-izmerenie-upravlyavashti-opozitsiya-i-deystva-po-svoi-pravila-i-instinkti-za-samosahranenie.html", "text": "Политическата прослойка губи ясно измерение управляващи – опозиция и действа по свои правила и инстинкти за самосъхранение. Това във вечерния блок „Това е България“ на  Радио „Фокус“  изпълнителен директор на социологическата агенция „Галъп интернешънъл“ Първан Симеонов. Той допълни, че това задълбочава пропастта, зееща между политиците и народа. Според Първан Симеонов настоящото управление може да каже или направи всичко, само и само да не загуби рейтинга си. Той коментира също, че българското масово съзнание е приспано. \r\n„Все повече се създава протестно настроение спрямо управлението. Виждам настроението около г-н Трифонов, за когото не е ясно ще прави ли нещо, или не, но във всеки случаи има стабилен потенциал. Какво да кажем за Мая Манолова, която има огромен потенциал? Естествено - и БСП. Не бива да пропускаме извънпарламентарната либерална опозиция, която може да е малка, но е доста творчески настроена. Тези и още много понякога зазвучават в синхрон, въпреки че не се понасят по между си, но волно или неволно понякога се синхронизират. Докато между тях има хаотично движение в различни посоки, те не са опасни за управлението, но синхронизират ли се на момент, могат да направят на властта големи поразии“ каза той. Първан Симеонов допълни, че безвремието в политическия живот кара управляващите да мислят, че всичко им е позволено. Според него търпението на българите няма да е вечно.", "date": "2018.06.28", "title": "Политологът Първан Симеонов: Политическата прослойка губи ясно измерение управляващи – опозиция и действа по свои правила и инстинкти за самосъхранение"}
{"url": "http://www.focus-news.net/news/2018/06/28/2539503/kathimerini-turski-iztrebiteli-f-16-sa-narushili-gratskoto-vazdushno-prostranstvo.html", "text": "Седем турски изтребители са нарушили шест пъти гръцкото национално въздушно пространство в североизточната и югоизточната част на Егейско море в четвъртък, съобщава електронното издание на гръцкия вестник  Kathimerini . \r\nСпоред информациите, сред летателните апарати е имало шест изтребители Ф-16, летящи в три формации, и един военно-транспортен самолет CN-235. \r\nСамолетите са били идентифицирани и пресрещнати от гръцки изтребители в съответствие с международните правила.  Йонислав Дочев", "date": "2018.06.28", "title": "Kathimerini: Турски изтребители Ф-16 са нарушили гръцкото въздушно пространство"}
{"url": "http://www.focus-news.net/news/2018/06/28/2539502/inzh-veselin-ninov-severoiztochno-darzhavno-predpriyatie-v-hod-sa-speshni-merki-sreshtu-razprostranenieto-na-afrikanskata-chuma-po-svinete.html", "text": "Опасността от разпространение на африканската чума по свинете у нас е изключително голяма. Констатирано е огнище на заразата на около 150 км от границата на България – в района на румънския град Тулча, поради което възможността заболяването да се пренесе на наша територия е напълно реална. За това предупреди на специализирана среща във Варна директорът на Североизточно държавно предприятие  (СИДП) инж. Веселин Нинов, съобщиха от пресцентъра на  предприятието . Съвместно с директора на РДГ-Варна инж. Тодор Гичев и експерти той разясни предприетите превантивни мерки в горските територии. „Мeрки за ограничаване разпространението на заразата се взимат от година, но вече се нуждаем от радикални действия. През последните години числеността на дивите свине у нас се увеличи значително, което е предпоставка за висока смъртност при евентуално огнище на заразата в България. Драстичното намаляване на популацията в максимално кратки срокове има решаващо значение, за да успеем да предотвратим разпространението на заболяването”, обясни пред журналисти инж. Нинов. Той информира, че вече са инициирани и законодателни промени, като се обмисля изграждането на електропастир – временна ограда по сухоземната граница на България и Румъния, която да спира преминаването на дивите прасета у нас. Българските експерти черпят опит от чуждестранните си колеги, които се борят с опасното заболяване. „В Германия например се прилагат множество мерки за насърчаване на отстрела, включително и допълнителни 5 дни платен отпуск за ловците”, посочи инж. Веселин Нинов. „Заразата се предава най-вече от хората, които пренасят животински продукти, от птиците, хищниците. Основен инкубатор обаче е дивата свиня”, подчерта директорът на СИДП. Той алармира, че заболяването е смъртоносно за домашните прасета и причинява икономически щети на ЕС за милиарди.  \r\n„От миналата седмица заедно с Регионалното управление по горите и органите на Агенцията за безопасност на храните активно провеждаме срещи с председатели на ловни дружини и стопанисващите държавните дивечовъдни участъци. Мащабната разяснителна кампания е важна част от превантивните мерки, които са задължителни в настоящата ситуация”, изтъкна още директорът на СИДП и допълни, че ранното установяване на заболяването също е от ключово значение за ограничаване на разпространението му. Ловният експерт на предприятието инж. Тервел Стефанов обърна специално внимание на ловците да предават за изследване проби от всяко отстреляно животно. „Задължително е да се отчита детайлно мястото на съответния отстрел, така че в случай на положителна проба, огнището на заразата да бъде точно локализирано”, поясни инж. Стефанов. Той призова при организирането на ловни излети да се спазват стриктно изискванията за безопасност, а ловните дружини да поддържат непрекъсната комуникация с горското стопанство. „Разпространението на заболяването е свързано с поведението на популацията, с миграционните процеси и размножителния период. Затова през юни – юли се отчита летен пик, но той не зависи от характера на вируса”, коментира в отговор на поставените въпроси д-р Даниел Денев, началник отдел „Здравеопазване на животните“ при Областната дирекция по безопасност на храните – Варна.  \r\nТой подчерта, че според последните проучвания дори ларвите на мухите разнасят заболяването на далечни разстояния. „Вирусът се задържа в загнили трупове до 6 месеца, а в замразено месо – до 1000 дни”, предупреди д-р Денев. Той даде подробна информация за симптомите и начина на протичане на африканската чума по свинете, като разясни и разликите й с класическата. Експертът увери, че болестта не е опасна за хората, но може да ликвидира популацията на свинете на територията, на която се разпространява. В дискусията днес във Варна се включиха и представители на Държавното ловно стопанство „Шерба”, на горските стопанства във Варна, Добрич, Генерал Тошево и Суворово, които са част от СИДП, както и на дивечовъдни участъци.", "date": "2018.06.28", "title": "Инж. Веселин Нинов, Североизточно държавно предприятие: В ход са спешни мерки срещу разпространението на африканската чума по свинете"}
{"url": "http://www.focus-news.net/news/2018/06/28/2539505/bsp-vnasya-v-parlamenta-proektoreshenie-za-spirane-na-kontsesiyata-na-letishte-sofiya-obzor.html", "text": "На 27 юни кабинетът одобри решението на транспортния министър Ивайло Московски за откриване на процедура за определяне на концесионер на Летище София. От БСП остро се обявиха против концесията и заявиха, че внасят в парламента проекторешение за отмяна. Опозицията настоя на депутатите да бъдат предоставени условията, при които летището ще бъде дадено на концесионер. Депутатът Георги Свиленски заяви, че решението за концесията е взето на закрито заседание на правителството, без никой да е запознат с параметрите и условията на процедурата. От БСП апелираха, че на летището вече са започнали съкращения с цел покриване на изискванията на бъдещия концесионер. Те обявиха, че ще защитят всеки работник, уволнен или изгонен от летището. Зам.-председателят на ПГ на БСП Драгомир Стойнев коментира: „Някой иска да открадне от българските данъкоплатци, като даде Летище София на конкретна чужда фирма“. Той попита управляващите защо е нужно летището да се дава на концесия, щом предприятието е печелившо. „Тези бомби със закъснител бяха оставени настрана заради Българското председателство. Това е първата, която започва да гърми. А други няколко ще започнат да гърмят до месец“, посочи той. Опозицията настоя и правителството да предприеме мерки за подобряване на финансовото състояние на БДЖ. „Сградата на БДЖ на ул. „Иван Вазов“ е продадена, а 1200 вагона са запорирани и във всеки момент могат да бъдат продадени“, обясни Георги Свиленски. \r\nВ отговор транспортният министър Ивайло Московски обяви, че летището остава публична държавна собственост и при отдаването му на концесия. Министърът посочи, че щом БСП настояват да получат документацията с условията за концесията- ще я имат. Той подчерта, че процедурата по отдаването на концесия се спазва стриктно и коректно спрямо Закона за концесиите. Ивайло Московски опроверга твърдението на БСП за масови уволнения на летището и уточни, че в последните месеци са назначени около 100 души допълнително. По повод финансовото състояние на БДЖ, министърът заяви, че предстои решаването на финансовия проблем на дружеството. „Няма да има продажба нито на вагони, нито на сградата на железницата“, посочи Московски и уточни, че повече от седмица се водят преговори за намаляване на наказателните лихви. Предстоят разговори с министъра на финансите сумата да бъде предоставена като безлихвен заем от държавния бюджет.  \r\nБиляна ИВАНОВА", "date": "2018.06.28", "title": "БСП внася в парламента проекторешение за спиране на концесията на Летище София (ОБЗОР)"}
{"url": "http://www.focus-news.net/news/2018/06/28/2539508/afp-133-polititsi-sa-bili-ubiti-v-meksiko-predi-izborite-razkriva-izsledvane.html", "text": "Общо 133 политици са били убити в месеците преди президентските избори в Мексико, които ще се проведат на 1 юли, разкрива консултантската фирма „Etellekt“, цитираната от  AFP . \r\nУбийствата, предимно над местни политици, са отбелязани между септември, когато започна регистрацията на кандидатите, и закриването на предизборната кампания в сряда, когато временно изпълняващ длъжността кмет е бил убит в западния щат Мичоакан. \r\nПолитиците в Мексико често стават жертви на силовите наркокартели в страната.  Йонислав Дочев", "date": "2018.06.28", "title": "AFP: 133 политици са били убити в Мексико преди изборите, разкрива изследване"}
{"url": "http://www.focus-news.net/news/2018/06/28/2539506/reuters-mayk-pens-prizova-latinska-amerika-da-izolira-venetsuela.html", "text": "Вицепрезидентът на САЩ Майк Пенс в четвъртък призова държавите от Латинска Америка да помогнат за по-нататъшната изолация на Венецуела, предава  Reuters . \r\nТой е на посещение в столицата на Еквадор Кито, където се срещна с еквадорския президент Ленин Морено, като част от обиколката си в Латинска Америка, която включи и срещи с венецуелски граждани, избягали от страната си, заради икономическите и битови трудности. \r\n„Една специфична заплаха за нашата колективна сигурност, която ни притеснява, е продължаващият разпад на Венецуела в диктатура, нищета и отчаяние“, заяви Пенс по време на съвместна пресконференция с Морено. \r\n„Почтително призоваваме Еквадор и всички наши съюзници в региона, да предприемат стъпки за по-нататъшна изолация на режима на Мадуро“, допълни той. \r\nАмериканският вицепрезидент разкри, че САЩ са предложили да предоставят 2 милиона долара за Евкадор, за да им помогне в справянето с растящия брой мигранти.  Йонислав Дочев", "date": "2018.06.28", "title": "Reuters: Майк Пенс призова Латинска Америка да изолира Венецуела"}
{"url": "http://www.focus-news.net/news/2018/06/28/2539510/ministerstvoto-na-turizma-zasilva-predstavyaneto-na-balgarskite-uslugi-za-balneo-i-spa-na-nemskiya-pazar-obzor.html", "text": "Министерството на туризма у нас ще засили възможностите за рекламиране на балнео и СПА туризма ни в Германия. Тази тема бе обсъдена на конференция на тема „Eвропейски стандарти за туризма в България“, организирана съвместно от Министерството на туризма и фондация „Конрад Аденауер“. Сред официални гости на форума, провел се във Варна, бяха министърът на туризма Николина Ангелкова, Kлаус Шли, председател на Ландтага на немската провинция Шлезвиг-Холщайн, и Tорстен Гайслер, ръководител на фондация „Конрад Аденауер“. На пресконференция след срещата министър Ангелкова съобщи, че Германия е на трето място по отношение на входящия туризъм у нас през миналата година. По думите й повече от 890 000 немски туристи са посетили България за 2017 г. Немският пазар е на първа позиция по брой посещения у нас през лятото в последните 2 години. По думи на министър Ангелкова за две години в България е отчетен ръст на германските туристи от 47%, като тази година се очаква допълнително увеличение на посещенията. Според нея със  сезон Лято ‘2018 се очаква общият ръст на германските туристи в страната ни за последните 3 години да надвиши 50%.  \r\nПо време на форума във Варна бяха коментирани и варианти за повече общи инициативи, както и възможността за съвместни проекти и задълбочаване на сътрудничеството в областта на образованието в сферата на туризма в Шлезвиг-Холщайн. Министър Ангелкова посочи, че в тази връзка предстои работно посещение с цел обмяна на опит в  немската провинция. Tорстен Гайслер коментира, че данните за германските туристи в България наистина са впечатляващи, но и потенциалът на страната ни да предложи повече възможности в направления като балнео и СПА, конферентен и винен туризъм не е изчерпан. Той уточни, че много от сънародниците му свързват почивката в България с море, а малко от тях знаят, че има възможност и за зимни спортове.  \r\nTорстен Гайслер каза още, че задачата на фондация „Конрад Аденауер“ ще бъде да разпространява в Германия информацията, че у нас може не само се почива. Гайслер добави, че има решение един клас от 25 ученици да специализира професионално обучение в областта на хотелиерството и ресторантьорството в Германия в рамките на 3 години. Предстои детайлно да бъде обсъден начинът на подбор за обучението в Германия, където има много добре развита дуална система на обучение, като учениците прекарват 3 дни седмично в предприятия.  \r\nПредседателят на Ландтага на Шлезвиг-Холщайн също заяви, че немската провинция може да помогне много при създаване на съвместни проекти за развитие на българския туризъм. По думите му регионът има значителни приходи от туризъм и може да помогне на страната ни като й предостави своя опит. \r\nДиана СТОЕВА", "date": "2018.06.28", "title": "Министерството на туризма засилва представянето на българските услуги за балнео и СПА на немския пазар (ОБЗОР)"}
{"url": "http://www.focus-news.net/news/2018/06/28/2539509/deputatat-ot-vmro-dpmne-antonio-miloshoski-makedoniya-ne-poluchi-data-za-pregovori-zoran-zaev-lazhe.html", "text": "Депутатът от опозиционната ВМРО-ДПМНЕ Антонио Милошоски заяви, че македонският премиер Зоран Заев разпространява фалшиви новини, че Македония е получила дата за преговори за членство в Европейския съюз, предава македонската електронна медия  „Фокус“ . \r\n„Ако някой не следи чуждестранните медии, може би ще повярва на това, което твърди Заев, но виждам че той лъже. Холандският премиер заяви, че Холандия блокира решението за получаване на дата за преговори за Македония и Албания. Това значи, че Македония не е получила дата за преговори, а е получила условна препоръка. Македония няма получена дата за преговори, както твърди премиерът. Заев е фалшива новина“, заяви Милошоски.  Йонислав Дочев", "date": "2018.06.28", "title": "Депутатът от ВМРО-ДПМНЕ, Антонио Милошоски: Македония не получи дата за преговори, Зоран Заев лъже"}
{"url": "http://www.focus-news.net/news/2018/06/28/2539511/24-vesti-makedoniya-vmro-dpmne-sdsm-bez-kapka-sram-praznuva-kapitulatsiya.html", "text": "„Само СДСМ без капка срам може да празнува класическо поражение и капитулация на Македония. Само СДСМ без образ и достойнство може да лъже народа, че Македония е започнала преговорите за членство в Европейския съюз“, се казва в съобщение на опозиционната ВМРО-ДПМНЕ, цитирано от македонската електронна медия  „24 Вести“ . \r\nОт партията още веднъж повториха позицията си, че Македония във вторник е получила, по думите им, сериозно предупреждение, че капитулантският договор не може да прикрие престъпленията на картела във властта. Гражданите очакват истински реформи, а не капитулации на всяка крачка, допълниха от ВМРО-ДПМНЕ.  Йонислав Дочев", "date": "2018.06.28", "title": "„24 Вести“ (Македония): ВМРО-ДПМНЕ: СДСМ без капка срам празнува капитулация"}
{"url": "http://www.focus-news.net/news/2018/06/28/2539013/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Председателят на групата на Републиканската партия на САЩ в Сената Мич МакКонъл заяви, че Русия не трябва да се допусна обратно в Г-7, след като президентът на САЩ Доналд Тръмп предложи това по-рано този месец, пише   The Hill. \r\nРусия бе изгонена от тогавашната Г-8 през 2014 заради това, че присъедини полуостров Крим и подкрепи прокремълските сепаратисти в Източна Украйна.  \r\n„Русия в никакъв случай не трябва да се връща в „Групата на седемте“, макар и нейният президент Владимир Путин да иска връщането на старите дни“, заяви МакКонъл.  \r\nСъщевременно той коментира и днешното посещение на съветника за национална сигурност на Белия Дом Джон Болтън в Кремъл, което трябва да подготви по-късната лична среща между президентите на САЩ.  Според сенатора „няма нищо лошо“ в това Тръмп и Путин да се срещнат. \r\n„Срещали сме се с руските лидери и по време на Студената война. Какъв е проблемът и сега да има среща“, допълни той. \r\n***  Сателитни изображения, заснети на 21 юни, показват че Северна Корея продължава да работи върху своя център за ядрени изследвания, след срещата на върха в Сингапур по-рано през месеца, пише американското електронно издание  Washington Examiner . \r\nСпоред доклад, публикуван в сряда от уебсайта „38 North“, който се занимава с анализиране на Северна Корея от центъра „Стимсън“, работата върху обекта „продължава с пълна пара“. Съдейки от изображенията, докладът отбелязва, че изглежда сякаш Северна Корея е модифицирала охладителните системи на своя реактор за производство на плутон, построила е нова сграда до охлаждащата кула и е извършила допълнителен строеж до експериментален леководен реактор. Докладът е базиран на сателитни изображения на ядрения изследователски център „Йонгбйон“ в Северна Корея, заснети от „Еърбъс Дефенс енд Спейс“. \r\n„Продължителната работа в съоръжението Йонгбйон не трябва да се разглежда като свързано с обещанието на Северна Корея за денуклеаризация“, се казва в доклада. „Ядрените съоръжения на Северна Корея може да се очаква да продължат с работата си както обикновено, докато не бъдат получени специфични заповеди от Пхенян.“ \r\n***  Северна Корея предупреди Япония да не се меси във въпроса за ядреното разоръжаване, заявявайки, че Токио няма никаква роля в скорошните споразумение, постигнати между севернокорейския лидер Ким Чен-ун и президентите на САЩ и на Южна Корея Доналд Тръмп и Мун Джей-ин, пише    Korea Herald. \r\nСпоред постоянния представител на Северна Корея в агенциите на ООН в Женева Ю Йон-чол, Япония трябва да се въздържа от намеса в ядреното разоръжаване на Корейския полуостров, защото не е участник в декларацията от Пханмунджом между двете корейски държави и на срещата на високо равнище Северна Корея-САЩ. \r\nДипломатът заяви това, след като японската мисия в Женева призова Северна Корея да изпълнява поетите си ангажименти по ядреното разоръжаване. \r\nПо-рано японският министър-председател Шинзо Абе заяви, че страната му е готова да плати за инспекциите на Международната агенция за атомна енергетика в Северна Корея, стига властите в Пхенян да освободят отвлечените японци в страната. Тогава властите ѝ реагираха, обявявайки, че ще е по-добре Япония да се съсредоточи върху компенсациите за своето имперско минало и окупация на Корейския полуостров през първата половина на ХХ век и „да не прибягва към жалки номера“. \r\n***   Председателят на основната турска опозиционна Републиканска народна партия Кемал Кълъчдароглу се е сблъскал с призиви от партийния състав да подаде оставка, след като претърпя поражение на изборите от 24 юни, пише   Hurriyet. \r\nСпоред първоначалните данни партията е получила 22,6% от гласовете на парламентарните избори, докато нейният кандидат-президент е получил повече от 30% от вота.  \r\nКълъчдароглу се защити, заявявайки, че „единственият губещ“ на изборите е управляващата Партия на справедливостта и развитието. „Те загубиха седем процента благодарение на усилията на партията ни“, заяви опозиционерът и допълни, че ще продължи да е „силна опозиция“ в новия парламент и че ще „свърши работата докрай“ по време на местните избори през март 2019 г.  \r\nСъщевременно Републиканската народна партия за първи път за последните 41 години спечели място в парламента в източната провинция Елязъг, но първото заявление на новоизбрания депутат Гюрсел Ерол бе призив Кълъчдароглу да подаде оставка. \r\n„Всички членове на партийната организация са виновни за това поражение“, убеден е той. \r\n По-рано високопоставеният член на партията Ерал Ердем припомни, че Кълъчдароглу е председател на партията „вече 2920 дни и за този период вече загуби девет пъти изборите“, докато кандидатът за президент Индже „получи повече от 30% от вота, водейки кампания от едва 50 дни“. \r\n***   Южна и Северна Корея започнаха преговори за свързване и модернизирането на железопътните системи на двете страни. Делегации от двете страни започнаха преговори в граничното селище Пханмунджом, пише китайският ежедневник  „Женмин Жибао“. \r\nОбсъдени са железопътните връзки по източния и западния коридор между двете корейски държави, както и модернизирането на железопътната инфраструктура на Северна Корея. \r\nТричленната южнокорейска делегация е водена от министъра на инфраструктурата и транспорта Ким Чон-рьол.  Делегацията от Пхенян е водена от министъра на железниците Ким Юн-хьок.  \r\nКим Чон-рьол обяви, че въпреки международните санкции срещу Северна Корея заради нейните ядрена и ракетна програми, двете страни могат да обсъдят подготовката на свързването на железниците, което може да се осъществи веднага след вдигането на наказателните мерки. \r\n***", "date": "2018.06.28", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/06/28/2539014/predstoyashti-sabitiya-v-stranata-za-28-yuni-agentsiya-fokus.html", "text": "*** \r\nОт 13.15 часа на „Дондуков“ 2 президентът Румен Радев ще разговаря с Председателя на Камарата на депутатите на парламента на Чешката република Радек Вондрачек.  \r\n*** \r\nОт 13.30 часа на „Дондуков“ 2  вицепрезидентът Илияна Йотова организира Студентска лаборатория „Шестте месеца начело на ЕС – още една гледна точка“. \r\n*** \r\nОт 9.00 часа ще започне пленарното заседание на Народното събрание. \r\n*** \r\nОт 10.30 часа в Народното събрание председателят на парламента Цвета Караянчева ще проведе официална среща с председателя на Камарата на депутатите на Чешка република Радев Вондрачек. В 11.00 часа двамата ще направят изявления за представителите на медиите. От 11.30 часа ще присъстват на официална церемония пред паметника на „Незнайния воин“, където ще бъде поднесен венец.   \r\n*** \r\nОт 11.30 часа в зала „Пресцентър“ на Министерството на регионалното развитие и благоустройството в присъствието на министъра на регионалното развитие и благоустройството Николай Нанков, заместник-министърът и ръководител на управляващия орган на ОПРР Деница Николова и кметът на Столична община Йорданка Фандъкова ще подпишат договор за изграждане, основен ремонт и реконструкция на 26 училища и детски градини в София.   \r\n*** \r\nОт 12.45 часа в хотел Галерия Графити министърът на туризма Николина Ангелкова ще участва в конференция на тема „Eвропейски стандарти за туризма в България“.  \r\n*** \r\nМинистърът на отбраната Красимир Каракачанов ще открие паметник на кан Тервел в град Свети Влас. \r\n*** \r\nОт 9.00 часа в хотел „Интерконтинентал“ заместник-министърът на регионалното развитие и благоустройството ще участва в конференция на тема „Финансиране за енергийна ефективност в Централна и Югоизточна Европа“. В 10.45 часа ще се проведе брифинг за журналисти, в който ще участват зам.-министърът на енергетиката Жечо Станков.  \r\n*** \r\nОт 9.30 часа в дома на Европа (ул. „Георги С. Раковски“ 124“) ще се проведе публично представяне на предложението за бюджета на ЕС след 2020 г. Събитието ще бъде открито от ръководителя на Представителстото на ЕК в България Огнян Златев.  \r\n*** \r\nОт 9.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 9.30 часа във 2-ри състав на Софийски градски съд ще се гледа делото срещу Д. З., обвинен за принуда над свидетел.  \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.00 часа в 4-ти състав на Софийския градски съд ще се гледа делото срещу В. Д., подсъдим за нарушаване разпоредбите на Закона за мерките срещу изпирането на пари от длъжностно лице, присвоени от Топлофикация, (чл. 253 от НК ). \r\n*** \r\nОт 10.00 часа в конферентна зала „Витоша“ (в новопостроената сграда до хотела) на Витоша Парк Хотел (ул. „Росарио“ №1) ще бъде официално открита конференция на високо ниво, посветена на скрининга и превенцията на вирусните хепатити и ХИВ.  \r\n*** \r\nОт 10.00 часа в Х състав на Специализирания наказателен съд ще се гледа делото срещу Цветелин Ц., Тихомир В., Пламен А. и др., обвинени в организиране и ръководене на организирана престъпна група.  \r\n*** \r\nОт 10.00 часа във II състав Специализирания наказателен съд ще разгледа молбата за реабилитация на Симеон К.  \r\n*** \r\nОт 11.00 часа в Представителството на Европейската комисия на ул. „Г.С. Раковски“ №124 ще се проведе среща между еврокомисаря по цифровата икономика и общество – Мария Габриел и председателя на Фондация за изобразителен синтез Йонко Стоянов. \r\n*** \r\nОт 11.00 часа в парк-хотел „Москва“ ще се състои първата церемония по сертифициране на 145 обучители за училищните екипи по приобщаващо образование от цялата страна работещи в регионални центрове за приобщаващо образование. \r\n*** \r\nОт 11.00 часа в XVII състав на Специализирания наказателен съд ще се гледа делото срещу Блага Б. и Иво Д., обвинени в организиране и ръководене на организирана престъпна група.  \r\n*** \r\nОт 12.00 часа в Национален пресклуб БТА Сдружението на природолечителите в България организира пресконференция за неконвенционалната медицина в България и взаимодействието й с класическата медицина. \r\n*** \r\nОт 13.00 часа в пресклуба на БТА ще се проведе пресконференция на Центъра за европейска интеграция на правата на човека.  \r\n*** \r\nОт 13.00 часа във II състав на Специализирания наказателен съд ще се гледа делото срещу Пламен А., Любка Д., обвинени в съставяне на официален документ с невярно съдържание.  \r\n*** \r\nОт 13.00 часа в ИнфоЦентър София2018 ще се състои пресконференция във връзка с премиерната прожекция на документалния филм „Един ден на Витоша“. \r\n*** \r\nОт 13.30 часа в XVII състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Диана В., Александър М. и Сашо К., обвинени в организирана престъпна група.  \r\n*** \r\nОт 14.00 часа в 21А състав на Софийския градски съд ще се проведе заседание по молба от защитника на подсъдимата Е. К. за изменение на мярка за неотклонение \"домашен арест\". \r\n*** \r\nОт 17.00 часа в музейната зала на БЧК церемония на Двунационалната Търговска Камара България-Израел по награждаването на усилията за спасяване на човешки животи в спешни ситуации. Награден ще бъде председателят на БЧК Христо Григоров. На събитието ще присъства и зам.-кметът на София Дончо Барбалов.  \r\n*** \r\nОт 17.00 часа във фондация “Дечица” (ж.к. “Люлин”, ул. “Добри Немирев” № 5) ще се проведе встъпителна среща по проект “Искам (сам) да летя“, финансиран от Оперативна програма „Развитие на човешките ресурси“. \r\n*** \r\nОт 18.00 часа в Арт Галерия Ларго ще се открие традиционната лятна сборна изложба „Лятна разходка по Ларгото”. \r\n*** \r\nОт 18.00 в Галерия „Шипка 6“ – Съюз на българските художници  \r\nще бъде открита изложба на дипломираните бакалаври от Националната художествена академията – випуск 2018 г.  \r\n*** \r\nОт 18.30 часа „Credo Bonum” ще представи изложбата „Добрите машини”  на младия художник Димитър Генчев. \r\n*** \r\nОт 18.30 часа в Литературния клуб на Столична библиотека (пл. „Славейков“ № 4) ще бъдат представени разказите на Алек Попов.  \r\n*** \r\nОт 19.00 часа в галерия „Финес“ съвместно с Юлия Банкова (арттерапевт), организира благотворителна разпродажба на картини в помощ на Кристина Недялкова, на 13 години, с диагноза спина бифида. \r\n*** \r\nОт 19.30 часа на ъгъла на ул. Раковски и Иван Вазов, около централата на Холдинг БДЖ, ще се проведе Бдение за БДЖ. То е по повод очаквания търг за сградата на БДЖ - един от най-скъпите имоти в България и отказа на правителството да изплати дължимото на железницата. \r\n*** \r\nОт 20.00 часа в зала 1 на НДК ще се състои концертът “Gipsy kings by Paco Baliardo”.  \r\n*** \r\nОт 11.00 часа в кабинет 108 на Община Благоевград Председателят на Общински съвет-Благоевград – Радослав Тасков, организира  пресконференция по повод предстоящото редовно заседание на Общинския съвет.  \r\n*** \r\nОт 11.00 часа ще се проведе брифинг в ОДМВР- Благоевград ще се проведе брифинг във връзка с провеждането на Акция на полицията „Ваканция! Да опазим живота на децата на пътя!”  \r\n*** \r\n14.00 часа в Апелативен съд – Бургас ще се проведе заседание по жалбата на Борислав С. Срещу определение на ОС-Бургас, с което му е взета първоначална мярка за неотклонение „задържане под стража“.  \r\n*** \r\nОт 16.00 часа в централата на ГЕРБ в Бургас (ул. „Конт Андрованти” 5) общинският съветник от ГЕРБ - Бургас Димитринка Буланова ще има приемен ден с граждани. \r\n*** \r\nОт 18.00 часа до 19.00 часа в залата на ОУ „Александър Георгиев – Коджакафалията“ ще се проведе безплатен демонстративен урок по програмиране за деца.  \r\n*** \r\nОт 9.00 в зала \"Пленарна\" на Община Варна ще се състои 32-рото заседание на Общински съвет - Варна. \r\n*** \r\nОт 11.00 часа в Радио Варна ще се проведе пресконференция, посветена на Международния фестивал на червенокръстките и здравни филми и предстоящата Есенна академия. Организаторите на Фестивала – Българския Червен кръст и Медицинския университет – Варна - ще представят актуална информация за провеждането му.  \r\n*** \r\nОт 14.30 часа в Интерхотел „Черно море“ ще се проведе конференция „Европа за гражданите, Бюро „Творческа Европа\" и Програма „Предприемачество в сферата на културата, културното наследство и културното сътрудничество“.   \r\n*** \r\nОт 18.00 часа в клуб „Щурче“ ще бъде представен документалният филм „Шанс за заетост“.  \r\n*** \r\nОт 19.00 часа в Градска художествена галерия „Борис Георгиев“ ще се състои изложба на отличените творби от 4-ти Международен Салон за Дигитална и Принт Арт фотография Варна 2018 .  \r\n***  \r\nОт 9.00 часа в голяма зала на Община Велико Търново ще се проведе Сесия на Великотърновски общински съвет.  \r\n*** \r\nОт 10.30 часа в Пресклуб на БТА - Велико Търново Читалище „7 юли“ ще представи програмата за честването на 10-годишнината от основаването на читалището.  \r\n***  \r\nОт 13.30 часа в сградата на НОИ ще се проведе пресконференция, на която ще бъде предоставена информация за новия метод за преизчисляване на пенсиите.   \r\n***  \r\nОт 17.30 часа в Изложбени зали „Рафаел Михайлов“ ще бъде открита колективна изложба на български и италиански художници „Идентичност между символика и цветове”. \r\n***  \r\nОт 19.00 часа в МДТ „Константин Кисимов“ ще бъде представена постановката „Баядерка“.  \r\n***  \r\nОт 20.00 часа в ДКС „Васил Левски“ ще се състои Концерт „Любов и приятелство“ – Йордан Марков и група „Тоника Домики“.  \r\n***  \r\nОт 21.00 часа на Сцената на „Арт лято“ до ХГ „Борис Денев“ ще се състои латино парти с Un Beso. \r\n*** \r\nОт 13.00 часа в Заседателната зала на Областна администрация – Враца на ет.6 ще се проведе конференция, посветена на опазването и устойчивото използване на река Дунав. \r\n*** \r\nОт 18.00 часа в с. Галиче ще бъде изградена детска площадка с дарение на ПГ на ГЕРБ на стойност 17 000 лв.  \r\n***  \r\nОт 18.00 часа в НЧ „Напредък-1869“ ще се състои Годишен концерт на Балетна школа „Грация“. \r\n*** \r\nОт 19.00 часа в Драматичния театър „Й. Йовков“ ще се проведе спектакъл „Разделям двойки по домовете“.  \r\n*** \r\nОт 10.00 часа в морска зона – втора буна ще бъде открит Международният турнир по петанк.  \r\n*** \r\nОт 9.30 часа в зала „ Инфра“ на Община Казанлък ще се проведе 40-то редовно заседание на Общински съвет – Казанлък.  \r\n*** \r\nОт 14.00 часа в залата на Община Кюстендил ще се проведе редовно заседание на Общински съвет.   \r\n*** \r\nОт 19.00 часа в Драматичния театър на Монтана ще се състои концерт на Тони Димитрова.  \r\n*** \r\nОт 11.00 часа на ул. „Младост“, бл. 62 ще се състои церемонията по откриването на Почетното консулство на Република Полша с консулски окръг Варна, Добрич и Бургас.  \r\n***   \r\nОт 11.30 ч. \"Контур 7\" ЕООД организира пресконференция в БТА по темата \"Синя зона\" в Пазарджик.  \r\n***   \r\nОт 11.00 часа Областният управител на Пазарджик Стефан Мирев ще председателства заседанието на Регионалния съвет за развитие /РСР/ на Южен централен район /ЮЦР/.  \r\n*** \r\nВ 15.30 часа американският посланик Ерик Рубин ще посети Община Панагюрище. След официалните срещи е предвидена кратка пресконференция.  \r\n*** \r\nВ 11.00 часа в Индустриална зона „Куклен“ министърът на икономиката Емил Караниколов присъства на първа копка на високотехнологичен завод на турска компания, който ще произвежда задните светлини за автомобили „Мерцедес“. \r\n*** \r\nОт 11.00 часа на терена на одело Фарба България в индустриална зона „Куклен“ (вляво на пътя Пловдив-Асеновград, след Техно Акташ, Мекалит и Вили Елбе аутомотив) ще се състои церемония по първа копка и полагане на темела /първия камък/ на високотехнологичен завод за задните светлини на „Мерцедес“ на турската компания „одело Фарба Лайтинг Груп“, част от Байрактарал Холдинг. Там ще присъста министърът на икономиката Емил Караниколов.  \r\n*** \r\nВ 12.00 часа в заседателната зала на община „Марица“ ще се състои пресконференция по повод предстоящите Държавни игри за спортистите от малките селища в село Маноле. \r\n*** \r\nОт 17.30 часа в офиса на ГЕРБ в район „Западен“ на ул. „Царевец“ 9 общинските съветници Петър Попов, Ясен Михайлов и Дамян Петров. По същото време в офиса на ГЕРБ в район „Северен” на бул.„Марица” №91 ще се проведе приемната на Гошо Къчков. Пенчо Малинов, ще се срещне с граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5, а приемната на Веселин Маневски е с начален час 16.00 часа и ще се проведе в партийния офиса в район „Южен” на ул. „Академик Петър Динеков” № 1А. \r\n*** \r\nВ 18.30 часа в сградата на Общински съвет Пловдив ще се състои откриването на изложба с рисунки, изработени от лица, изтърпяващи наказание лишаване от свобода в Затвор Пловдив. \r\n*** \r\nОт 11.00 часа в зала 712 на Областна администрация-Разград ще заседава Областният съвет за развитие на област Разград. \r\n*** \r\nВ 16.00 часа ще се проведе акция за почистване брега на река Дунав при местността Паметниците край Свищов. \r\n*** \r\nОт 14.00 часа в Сесийна зала на Община Смолян ще се проведе заседание на Общинския съвет.  \r\n*** \r\nОт 10.00 часа в Детския отдел на библиотека „Родина“ ще се проведе инициативата „Чета и играя – знам и мога“.  \r\n*** \r\nОт 17.30 часа в IV експозиционно ниво на Регионалния исторически музей ще се състои премиерата на книгата „С български дух и европейска мисъл“.  \r\n*** \r\nОт 18.00 часа в къща-музей „Гео Милев“ ще бъде представена „Пепел от пеперуди“ – любовна лирика в слово и цвят, от Виолета Белчева.  \r\n*** \r\nОт 21.00 часа в лапидариум в Регионалния исторически музей ще се проведе театър под звездите „Паника в хотела“ от Рей Куни.  \r\n*** \r\nОт 14.00 часа в заседателната зала на Община Трън Общинският съвет ще проведе редовно заседание.  \r\n*** \r\nОт 11.00 часа в Пресклуб на БТА – Хасково ще се проведе пресконференция на ръководството на БСП - Хасково и на общинските съветници на партията по актуални политически теми. \r\n*** \r\nОт 9.00 часа в зала 363 на общината ще се проведе редовно заседание на Общински съвет- Шумен.  \r\n*** \r\nОт 10.00 часа в залата на СИДП ще се състои среща на експерти със стопанисващите дивеча в дивечовъдните участъки към Държавните горски стопанства. \r\n*** \r\nОт 15.00 часа в ДКТ „Васил Друмев“ ще бъде дадена пресконференция с участието на представителите на румънския театър.", "date": "2018.06.28", "title": "Предстоящи събития в страната за 28 юни (Агенция „Фокус“)"}
{"url": "http://www.focus-news.net/news/2018/06/28/2539514/nimh-nay-golemi-kolichestva-valezhi-sa-izmereni-na-vrah-rozhen-46-lkv-m.html", "text": "За последните 12 часа най-големи количества валежи са измерени на връх Рожен – 46 л/кв. м. Това съобщиха за  Агенция „Фокус“  от Националния институт по метеорология и хидрология (НИМХ) при БАН. В Лом са измерени 38 л/кв. м, в Пловдив – 35 л/кв. м, Пазарджик – 34 л/кв. м, Кърджали – 32 л/кв. м, Оряхово – 29 л/кв. м, Чирпан – 24 л/кв. м, Казанлък – 23 л/кв. м, Хасково – 19 л/кв. м и на връх Мургаш – 18 л/кв. м.", "date": "2018.06.28", "title": "НИМХ: Най-големи количества валежи са измерени на връх Рожен – 46 л/кв. м"}
{"url": "http://www.focus-news.net/news/2018/06/28/2539513/tass-italiya-blokira-okonchatelniya-dokument-na-sreshtata-na-varha-na-es.html", "text": "Италия наложи вето на окончателния документ на срещата на върха на Европейския съюз по всички теми от официалния дневен ред, поради разногласия относно решенията върху миграционната криза, съобщава  ТАСС . \r\n„Италианският министър-председател Джузепе Конте заяви, че Италия няма да подпише никакво заключение на срещата, докато не бъде постигната договорка по въпроса за миграцията“, заяви източник от делегацията на една от страните пред журналисти.  Йонислав Дочев", "date": "2018.06.28", "title": "ТАСС: Италия блокира окончателния документ на срещата на върха на ЕС"}
{"url": "http://www.focus-news.net/news/2018/06/28/2539015/tass-sasht-prizovaha-chlenovete-na-saveta-za-sigurnost-na-oon-da-se-prisaedinyat-kam-sanktsiite-protiv-iran.html", "text": "Вашингтон продължава политиката си на санкции срещу Иран и призовава останалите членки на Съвета за сигурност на ООН да се присъединят към него, заяви заместник-постоянният представител на САЩ в ООН Джонатан Коен по време на заседание на Съвета за сигурност разглеждащо изпълнението на резолюция 2231, приета в подкрепа на ядреното споразумение с Иран, предава  ТАСС . \r\n„Новите санкции демонстрират нашата твърда позиция и тези санкции ще бъдат продължени“, подчерта Коен. \r\nТой обвини Иран в нарушаването на резолюциите 2231, 2226 и 2701. „В тези резолюции членовете на Съвета за сигурност забраниха на Иран доставките на оръжия. Именно поради това предлагаме членовете на Съвета да се присъединят към нас в наложените санкции“, допълни Коен.  Йонислав Дочев", "date": "2018.06.28", "title": "ТАСС: САЩ призоваха членовете на Съвета за сигурност на ООН да се присъединят към санкциите против Иран"}
{"url": "http://www.focus-news.net/news/2018/06/28/2539018/afp-sotsiologicheskite-prouchvaniya-sochat-leviya-kandidat-andres-manuel-lopes-obrador-za-favorit-v-prezidentskite-izbori-v-meksiko.html", "text": "Левият кандидат Андрес Мануел Лопес Обрадор води като явен фаворит преди президентските избори в Мексико, които ще се проведат на 1 юли, според последните социологически проучвания публикувани в сряда, предава  AFP . \r\nБившият кмет на Мексико сити събира 51 процента от предпочитанията на гласоподавателите, срещу 27 процента за консервативния кандидат на Националната партия на действието Рикардо Аная, според социологическо проучване на вестник „Reforma“ и радио „Centro“. \r\nХосе Антионио Меаде от управляващата Институционалната революционна партия има 19 процента в проучването, а независимият кандидат Хайме Родригес Калдерон събира 3 процента. \r\nПодобно проучване на „El Financiero“ показва, че Лопес Обрадор събира 54 процента, Меаде 22 процента, Аная 21 процента и Родригес отново 3 процента. \r\nПо закон сряда беше последният ден от предизборната кампания. До неделя има забрана за провеждане на каквито и да е предизборни събития и дейности, за да се позволи на избирателите да имат период на размисъл пред неделя.  Йонислав Дочев", "date": "2018.06.28", "title": "AFP: Социологическите проучвания сочат левия кандидат Андрес Мануел Лопес Обрадор за фаворит в президентските избори в Мексико"}
{"url": "http://www.focus-news.net/news/2018/06/28/2539512/plovdiv-obshtina-sadovo-obyavi-chastichno-bedstveno-polozhenie.html", "text": "Община Садово обяви частично бедствено положение. Това съобщи за  Радио \"Фокус\"-Пловдив  кметът на Садово Димитър Здравков. Причината за това е скъсана дига на река Чая, след Катуница. Има опасност да бъде залят и затворен републиканския път Е-80 (Старият път Пловдив - Свиленград). Залят е и общински път. Може да бъде залят и автомобилният мост на Катуница. Наводнена е и земеделска земя. Падналото количество дъжд в общината е 90 л/кв.м. \"Кризисният щаб ще заседава цяла нощ\", каза още Здравков. Нивото на реката не спада. На място са екипи на полицията, на пожарната и кметове на населени места.  \r\nЦветана ТОНЧЕВА", "date": "2018.06.28", "title": "Пловдив: Община Садово обяви частично бедствено положение"}
{"url": "http://www.focus-news.net/news/2018/06/28/2539017/protothema-zhitelite-na-mandra-otnovo-sa-v-otchayanie-zaradi-navodneniyata.html", "text": "Жителите на гръцкия град Мандра отново станаха жертви на лошото време и значителните наводнения причинени от бурята във вторник, пише гръцкият вестник  Protothema . \r\nСледващите дни за жителите на Мандра ще са изпълнени с почистване на домове и бизнес офиси от калта, причинена от наводненията. В същото време, жителите се оплакват от безразличието на държавата, само седем месеца след последното бедствие. Според тях работата, която е щяла да предотврати нови наводнения, изобщо не е започвала. \r\n„Моята аптека беше напълно унищожена от първото наводнение и сега се опитвам да спася моите стоки. Пороят вече минава, но да се предам и да избягам не е решение. Държавата трябва да предприеме мерки, защото това не може да продължава повече“, заяви господин Пантелис пред Protothema. \r\nБелезите от унищоженията от миналия ноември са все още видими и днес и бурята във вторник създаде нови бедствия. Най-големи щети са причинени върху собствеността на обитаващите улица Коропули в Мандра.  Йонислав Дочев", "date": "2018.06.28", "title": "Protothema: Жителите на Мандра отново са в отчаяние, заради наводненията"}
{"url": "http://www.focus-news.net/news/2018/06/28/2539016/mayk-pompeo-donald-tramp-vyarva-che-uchastieto-na-rusiya-v-geostrategicheski-sreshti-e-neizbezhno.html", "text": "Президентът на САЩ Доналд Тръмп вярва, че участието на Русия в геостратегически срещи, като тези на Г7, е неизбежно, заяви държавният секретар на САЩ Майк Помпео по време на изслушване в сряда пред бюджетна комисия на Сената, предава  Sputnik . \r\n„Президентът дълбоко вярва, че да имаме Русия като част от тези важни геостратегически разговори, е неизбежно“, заяви Помпео, след като бе запитан дали Москва трябва да се върне към организации, подобни на срещата на върха на Г7.  Йонислав Дочев", "date": "2018.06.28", "title": "Майк Помпео: Доналд Тръмп вярва, че участието на Русия в геостратегически срещи е неизбежно"}
{"url": "http://www.focus-news.net/news/2018/06/28/2539021/izlozhba-s-poslaniyata-na-evropeyskite-lideri-ot-neformalnata-im-vecherya-po-vreme-na-balgarskoto-predsedatelstvo-beshe-predstavena-v-sofiya-obzor.html", "text": "Изложба с посланията на европейските лидери от неформалната им вечеря по време на Българското председателство беше представена в София. Тя е подредена в Националната галерия – Двореца и ще остане там до 8 юли, а после ще бъде преместена в Националния военноисторически музей. След това ще бъде поставена трайно в НДК. \r\nЕкспозицията представя собственоръчно написаните пожелания на европейските лидери, които заедно създадоха едно платно, заредено с уважение, добронамереност и приятелство. „За успеха ни“ - написа премиерът Бойко Борисов. Френският президент Еманюел Макрон допълни: „И продължаваме! Благодаря на България!“. Много от лидерите изразиха надеждите си за по-сигурна, по-обединена и по-солидарна Европа. „Чрез интеграцията на Европа създаваме по-добро бъдеще за следващите поколения – споделени ценности, общи цели, обединена Европа!“ - написа министър-председателят на Полша Матеуш Моравецки. В този дух е и пожеланието на премиера на Литва Далия Грибаускайте: „Единството има значение. Благодаря много, България!“. Най-дълго е посланието на премиера на Великобритания Тереза Мей: „От изобретяването на компютъра от Джон Атанасов до разработването на World Wide Web от Тим Бърнърс-Лий, Великобритания и България са изиграли централна роля в постигането на цифровата мечта. Нека съвместната ни работа продължи още дълго!“ А канцлерът на Германия Ангела Меркел написа на кирилица: „Всичко най-хубаво!“. Освен посланията на лидерите, в изложбата са включени и снимки от неформалната вечеря.  \r\nИзложбата беше открита от министъра на Българското председателство на Съвета на ЕС Лиляна Павлова и министърът на културата Боил Банов. Министър Павлова посочи, че основната идея на експозицията е да остане като спомен за бъдещите поколения. „Това не са просто снимки. Това е автентичната маса, върху която се храниха нашите лидери. Тя беше произведена от иновативен материал, за да покажем своите иновации и креативност. Веднага след вечерята лидерите получиха по един перманентен маркер, с който писаха директно върху масата“, каза още тя и посочи, че изложбата е от изрязани парчета от масата. „Три са основните послания на лидерите – бъдеще, единство и успех“, каза министър Павлова. \r\nМинистър Боил Банов коментира, че за шестте месеца на Българското председателство културата и културното наследство са станали неизменна част от политическия дневен ред на Европа. „Няма нищо по-естествено от това, политиците да станат от този храм на изкуството. Пожелавам на много хора да видят усмихнатите лица от снимките – те са много естествени, няма преднамереност. А тази естественост говори за едно – изключително позитивно отношение на европейските лидери към нашата държава“, посочи Банов. \r\nЦветилена СИМЕОНОВА", "date": "2018.06.28", "title": "Изложба с посланията на европейските лидери от неформалната им вечеря по време на Българското председателство беше представена в София (ОБЗОР)"}
{"url": "http://www.focus-news.net/news/2018/06/28/2539019/tass-kitay-shte-pomogne-po-vsyakakav-vazmozhen-nachin-za-yadrenoto-razorazhavane-na-severna-koreya-spored-mayk-pompeo.html", "text": "Президентът на Китай Си Дзинпин е уверил ръководството на САЩ, че Пекин по всякакъв възможен начин ще съдейства за прекратяването на ядрената програма на Северна Корея, заяви държавният секретар на САЩ Майк Помпео, цитиран от  ТАСС . \r\n„Срещнах се с президента Си скоро след сингапурската среща на върха. Той ме увери, че те ще работят заедно с нас, за да гарантират ядреното разоръжаване на Северна Корея“, заяви американският външен министър по време на изслушване пред бюджетна комисия в Сената. \r\n„На този етап ще разчитам на факта, че неговите цели съвпадат с нашите. Ние безусловно наблюдаваме, за да се убедим, че всяка страна която е заявила помощ пред нас, в действителност ни помага“, отбеляза Помпео. \r\nСенатор Линдзи Греъм (републиканец от щата Южна Каролина) се поинтересува дали Китай в последно време не е започнал да отслабва контрола си върху санкциите над Северна Корея. „Да, малко“, беше отговорът на държавния секретар.  Йонислав Дочев", "date": "2018.06.28", "title": "ТАСС: Китай ще помогне по всякакъв възможен начин за ядреното разоръжаване на Северна Корея, според Майк Помпео"}
{"url": "http://www.focus-news.net/news/2018/06/28/2539515/sputnik-pedro-sanches-otkaza-da-obsazhda-nov-referendum-za-nezavisimostta-na-kataluniya.html", "text": "Министър-председателят на Испания Педро Санчес заяви в четвъртък, че няма планове да преговаря за нов референдум за независимост на Каталуния по време на разговорите си с каталунския лидер Куим Тора, които са насрочени за 9 юли в Мадрид, предава  Sputnik . \r\n„Испанското правителство е било много ясно по темата през годините и това не се е променило“, заяви Санчес пред журналисти. \r\nВ сряда, по време на пътуването си до Вашингтон, каталунският премиер Куим Тора заяви, че ще направи предложение на Санчес за провеждане на нов референдум за независимостта на автономния регион.  Йонислав Дочев", "date": "2018.06.28", "title": "Sputnik: Педро Санчес отказа да обсъжда нов референдум за независимостта на Каталуния"}
{"url": "http://www.focus-news.net/news/2018/06/28/2539020/reuters-severna-koreya-razbira-sasht-za-palnoto-yadreno-razorazhavane.html", "text": "Държавният секретар на САЩ Майк Помпео заяви в сряда, че е уверен че Северна Корея разбира обхвата на американското желание за пълно ядрено разоръжаване, както двете страни се споразумяха след срещата на върха между президента Доналд Тръмп и севернокорейския лидер Ким Чен-ун, предава  Reuters . \r\n„Бяхме доста недвусмислени в нашите разговори за това какво имаме предвид, когато кажем пълно ядрено разоръжаване“, заяви Помпео по време на изслушване пред бюджетна комисия в Сената. \r\nТой допълни, че ще води продължаващите разговори с Пхенян, но отказа да обсъжда детайли. „Те гледат това изслушване“, заяви той. \r\nПомпео добави и че е видял „скромно количество“ на отстъпление от Китай в налагането на санкциите върху Северна Корея. \r\n„Случаят е, че наблюдавахме как Китай не налага контрол върху своите погранични зони толкова силно, колкото го правеха преди шест или 12 месеца“, заяви той. \r\nПомпео беше разпитан и за изказването на Доналд Тръмп след срещата с Ким Чен-ун, в което той заяви че Северна Корея вече не представлява ядрена заплаха, твърдение оспорвано от анализатори и осмивано от Демократи. \r\nДържавният секретар защити изявлението, заявявайки че Тръмп е ограничил заплахата, като е успокоил напреженията. „Мисля, че мнението му беше правилно. За момента сме ограничили риска“, уточни той.   Йонислав Дочев", "date": "2018.06.28", "title": "Reuters: Северна Корея разбира САЩ за „пълното ядрено разоръжаване“"}
{"url": "http://www.focus-news.net/news/2018/06/28/2539024/sport-braziliya-sreshtu-meksiko-i-shveytsariya-sreshtu-shvetsiya-na-polufinalite.html", "text": "Бразилия победи Сърбия с 2:0 и завърши като лидер в Група „Е“ на Мондиала в Русия. Това означава, че петкратните световни шампиони ще играят срещу Мексико на осминафиналите.  \r\nВ другия мач от същата група Швейцария и Коста Рика завършиха наравно 2:2 след дузпа за американците в добавеното време. Така Швейцария ще срещне на осминафиналите отбора на Швеция, който завърши на първо място в Група F. \r\nГолямата изненада поднесе световният шампион Германия, който отпадна от Мондиала след загуба от Република Корея с 0:2, като остана последен в групата с Швеция, Мексико и Южна Корея.", "date": "2018.06.28", "title": "Спорт: Бразилия срещу Мексико и Швейцария срещу Швеция на полуфиналите"}
{"url": "http://www.focus-news.net/news/2018/06/28/2539023/the-times-narastvat-strahovete-ot-perspektivata-za-mirno-sporazumenie-mezhdu-donald-tramp-i-vladimir-putin.html", "text": "Великобритания се страхува, че президентът на САЩ Доналд Тръмп ще подкопае НАТО като сключи „мирно споразумение“ с президента на Русия Владимир Путин, при срещата им през следващия месец, пише британският вестник  The Times . \r\nМинистри от британския кабинет се опасяват, че Тръмп може да бъде убеден да намали ангажиментите на американските военни сили в Европа, по този начин компрометирайки отбраната на държавите от НАТО срещу евентуална руска агресия. \r\nТе също са притеснени, че американският президент може да предаде на Владимир Путин пропагандна победа като отмени или промени планираните военни учения на Алианса. \r\nВсеки такъв ход може да предизвика екзистенциална криза за 29-членния съюз, който гарантира сигурността на Запада от 1949 година насам, разчитайки на мощта на американските военни сили. Представители на НАТО се опасяват, че Тръмп може да потърси начин да повтори своето „мирно споразумение“ с Ким Чен-ун и Северна Корея, което генерира позитивно отразяване. Той изненада наблюдателите по време на преговорите, като отмени американските военни учения с Южна Корея. \r\nПредставители на Белия дом се предполага, че не са наясно с плановете на Доналд Тръмп за срещата в Европа, допринасяйки за безпокойството на натовските представители. Един министър от кабинета е заявил: „Това, от което се притесняваме, е че някакъв вид „мирно споразумение“ между Путин и Тръмп ще бъде обявено. Можем да видим двамата как казват, „Защо държим всичката тази военна техника в Европа?“ и да се съгласят заедно да я премахнат“. \r\nТе допълниха, че политиката зад всякакъв такъв подобен ход от Тръмп би била трудна за навигиране: „Трудно е да застанеш против мира, но ще бъде ли наистина мир?“. \r\nДжон Болтън, съветникът по национална сигурност на САЩ, се срещна с британския си колега Марк Седуил в понеделник. Правителствени представители на Великобритания търсят яснота за намеренията на американския президент, имайки предвид че в плановете му попада и визита във Великобритания като част от Европейската му обиколка. \r\nСтраните от НАТО са изправени пред огромен натиск да увеличат разходите си за отбрана, след като Доналд Тръмп настоя държави като Германия да заделят 2 процента от своите БВП. Тръмп ще пристигне на срещата на върха на НАТО в Брюксел, насрочена за 11 и 12 юли, малко след като реципрочните санкции на Европейския съюз срещу американски стоки влязат в ефект, което може да нажежи положението. \r\nГоворейки с министри, официални представители и експерти, The Times откри опасения, че срещата на върха на НАТО и срещата между Путин и Тръмп може да предизвика: \r\n- Владимир Путин да убеди Доналд Тръмп, че САЩ не трябва да вземат участие във военните учения на НАТО в Норвегия през тази есен, позволявайки на американския президент да спести големи разходи. \r\n- Разполагането на американска военна база в Полша финансирана от полското правителство в двустранно споразумение извън условията на НАТО. \r\n- Тръмп да приеме анексията на Крим и да промени решението си за санкциите, в замяна на прекратяване на огъня в източна Украйна. Джон Болтън отхвърли това предположение. \r\nПравителствен източник заяви, че Доналд Тръмп може да се опита да си осигури връщането на Едуард Сноудън, който разкри секретна информация по сигурността, след което избяга в Русия, и за чиято екзекуция президентът вече призова. \r\nМинистър от кабинета заяви, че по-нататъшна провокация от Москва се очаква след края на Световното първенство, „възможно дори в следващите шест месеца“. \r\nЕвропейските лидери ще обсъдят заплахата, която Доналд Тръмп представлява за Западното единство по време на срещата на върха на ЕС в Брюксел в четвъртък. Премиерът Тереза Мей се очаква да изясни позицията на Великобритания, че е готова да се сключи в европейските инициативи, за да се контрира заплахата от Русия, дори те да не са подкрепени от САЩ.  Йонислав Дочев", "date": "2018.06.28", "title": "The Times: Нарастват страховете от перспективата за „мирно споразумение“ между Доналд Тръмп и Владимир Путин"}
{"url": "http://www.focus-news.net/news/2018/06/28/2539027/london-evening-standard-obeshtanieto-na-donald-tramp-za-stena-s-meksiko-poluchi-seriozen-udar-sled-kato-zakonoproektat-za-imigratsiyata-ne-beshe-priet.html", "text": "Плановете на президента на САЩ Доналд Тръмп за построяване на стена на границата с Мексико получиха сериозен удар, след като американският Конгрес отхвърли законопроекта за имиграцията, пише британският вестник  London Evening Standard . \r\nЗаконопроектът, одобрен от президента, щеше да предостави 25 милиарда долара финансиране за стената, която беше едно от най-големите обещания на Тръмп по време на предизборната му кампания. \r\nНо законопроектът претърпя тежка загуба в Конгреса, след като почти половината от Републиканците му се противопоставиха. \r\nДълбочината на републиканската опозиция беше неудобен показ за Тръмп и отпор за републиканските лидери, които отложиха гласуването два пъти и предложиха промени с надеждите за събиране на подкрепа за мярка, която изглеждаше обречена от началото. \r\nГоворителят Пол Райън етикетира законодателството като „голям консенсусен законопроект“ и направи опит да представи най-доброто лице на вероятния изход. \r\n„Това, което имаме тук, са семената на консенсуса, който ще бъде постигнат, да се надяваме сега но ако не, по-късно“, заяви Райън. \r\nГласуването сложи край на месеци безполезни републикански партийни усилия за приемане на широкообхватното законодателство върху въпрос, който би оказал влияние върху резултатите от конгресиалните предизборни битки в изборите през тази есен за контрол върху Камарата на представителите и Сената. \r\nАмериканският сенат отхвърли три предложения през февруари, включително едно отразяващо твърдите политики на Доналд Тръмп и две двупартийни предложения.  Йонислав Дочев", "date": "2018.06.28", "title": "London Evening Standard: Обещанието на Доналд Тръмп за стена с Мексико получи сериозен удар, след като законопроектът за имиграцията не беше приет"}
{"url": "http://www.focus-news.net/news/2018/06/28/2539028/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "България успя да реши проблема с нелегалните мигранти и да спре притока им по т.нар. „Балкански маршрут“, заяви министър-председателят на страната Бойко Борисов в интервю пред руския вестник   „Известия“.  При това той подчерта, че особена роля в решаването на проблема играе Турция: благодарение именно на политиката на турския президент Реджеп Тайип Ердоган през последните година и половина и един мигрант не е пресякъл незаконно границата на страната. Миграционната криза ще стане основната тема на срещата на високо равнище на Съвета на ЕС на 28 и 29 юни, където България вече половин година е страна-председател. \r\n„София спря потока от бежанци по \"Балканския маршрут“, заяви пред „Известия“ Бойко Борисов. Същевременно той отбеляза географското положение на страната, намираща се на външната граница на Европейския съюз. \r\n„Нашата страна заема ключово стратегическо място, включително и защото сме близо до Турция. Нашите граници са доста дълги и се минават както по море, така и по суша“, допълни  Бойко Борисов. „Нашата граница с Гърция, която е дълга около 600 километра, играе важна роля. Тази страна е част от Шенгенската зона, така че на границата с нея, за разлика от тази с Турция, не сме установили никаква защита“, допълни той \r\nМинистър-председателят подчерта, че споразумение за бежанците, сключено между Брюксел и Анкара през 2015 г., играе важна роля при решаването на проблема с незаконната миграция. Според него Турция е затворила границите си за мигранти към  Европейския съюз в замяна на парична помощ за тяхното сдържане, ускорено решение на въпроса за безвизовия режим и приемането на Турция в ЕС. \r\n„Споразумението с Турция трябва да работи въпреки реториката на нашите колеги, преди всичко в Западна Европа по отношение на президента на Турция Реджеп Тайип Ердоган“, каза Бойко Борисов. „Вече почти две години той изпълнява всички ангажименти и задължения, които Анкара пое. Поради турската политика миграцията към България е достигнала почти нулева стойност през изминалата година и половина“, уточни той. \r\nПолитикът цитира пример, когато около 40-50 хил. имигранти са се били запътили към България от турския град Одрин в северозападната част на Турция. Турското ръководство, според премиера,  е пренасочило тези хора към Истанбул и ги е разпределило по бежански центрове. \r\nПодобни показатели бяха постигнати не само чрез споразумението. Така по границата между България и Турция е изградена стена, която премиерът нарича защитна структура, подобна на оградата между Унгария и Сърбия. \r\n„Проведохме няколко разговора с президента Ердоган и с министър-председателя Бинали Йълдъръм, за да започнем строителството на защитното съоръжение, защото то щеше да помогне за спирането на бежанската вълна“, разказва за „Известия“ българският премиер.  \r\n„Това съоръжение е по-голямо от това, построено от унгарския премиер Виктор Орбан. Строителството отдавна е приключило, ние просто не повдигаме  тази тема. В дължина от 237 километра оградата е оборудвана с видео и термични камери. Наскоро граничните служители получиха над 80 нови джипове „Нисан“, уточни Борисов. \r\nСофийското председателство на Съвета на ЕС ще приключи в края на юни. Темата на миграцията към Европейския съюз, обсъждането на която неотдавна се разгоря с нова сила, се превърна в един от основните въпроси, преди срещата на високо равнище в Брюксел  на 28-29 юни. \r\nСпоред министър-председателя на България правителството предлага да се действа в три посоки за решаване на миграционния проблем. \r\n„Първо, да защитим границите на Европейския съюз, за да не се налага да се градят заграждения в самата Европа, както направи Унгария“, заяви Борисов. Според него е необходимо да се засили охраната на външните граници, да се прехвърлят по тях повече кораби, граничари и дори представители на въоръжените сили. \r\nВтората точка на българската концепция за миграцията е създаването на центрове за бежанци извън Европейския съюз в безопасни зони в близост до въоръжени конфликти. \r\n„Хората, които бягат от войната, трябва да бъдат  настанени в определени центрове, където те ще получат цялата необходима помощ до края на конфликта, така че след това те да се върнат по родните си места“, допълни по време на интервюто за „Известия“, Бойко Борисов. „Що се отнася до икономическите мигранти, ако в европейските страни няма нужда от тях, те ще трябва да се завърнат у дома“, уточни той \r\nТрето, международната общност трябва да се справи с проблемите на бедността и постоянния растеж на населението в Африка. „Въпросът за миграцията е пряко свързан с тези аспекти“, подчерта българският премиер. „Африка е била експлоатирана десетилетия, сега трябва да се погрижим за нея на глобално ниво“, добави Бойко Борисов. Според него това ще бъде скъп и сложен процес и сега в Европа има голям дебат по този въпрос. \r\n***   Представителите на Москва и Вашингтон са съгласували времето и мястото на провеждане на срещата между президентите на Русия и САЩ Владимир Путин и Доналд Тръмп. Това бе съобщено от помощника на руския ръководител Юрий Ушаков след срещата между президента и съветника на Тръмп по националната сигурност Джон Болтън. Той уточни, че подробности ще бъдат огласени в четвъртък, 28 юни, пише  „Взгляд“. \r\n„Вероятно президентите ще се срещнат в средата на деня. Несъмнено ще има разговор на четири очи, а също така се предполага, че най-вероятно ще има работна закуска и съвместна пресконференция“, заяви Ушаков. Той отбеляза, че срещата се планира от  дълго време и е от голямо значение и за двете страни. \r\n„Но това е от голямо значение за цялата международна ситуация. Мисля, че това ще бъде основното международно събитие на това лято“, убеден е помощникът на руския президент. \r\nТой добави, че Путин и Тръмп могат да се споразумеят за съвместно изявление, което ще очертае действията на Русия и САЩ  за гарантиране на международната сигурност. \r\nСамият Ушаков ще се срещне с Болтън по-късно в сряда, за да обсъди подробностите за готвената срещата между  Путин и Тръмп. \r\nСъщо така, помощникът на Путин описа темите, които са обсъдени на срещата между Путин и помощника на Тръмп. По-специално е обсъдено положението в Украйна. \r\n„От наша страна беше заявена необходимостта от изпълнение на Минските споразумения,  описани са нашите принципи. Американците коментираха, но тази тема не беше най-важното в преговорите“,  подчерта Ушаков. \r\nТой добави също, че темата за санкциите не е засегната, въпреки че общата ситуация, която възниква в двустранните отношения, да е  обсъдена. \r\nОсвен това Ушаков отбеляза, че Путин е уверил Болтън, че Москва не се намесва на изборите в САЩ. \r\n***  Руската държавна корпорация „Ростех“ получи право да демонстрира реактивната система за залпов огън „Торнадо-Г“ на международни купувачи. Компанията очаква, че чуждестранните поръчители ще проявят интерес към тази РЗСО, пише    „Правда“. \r\nВ перспектива „Торнадо-Г“ има всички шансове да заеме мястото на системата „Град“, която е на въоръжение в повече от 50 държави по света. Тази РСЗО е създадена на основата на „Град“ и е на въоръжение в Русия вече шеста година. Но по-рано тя никога не е показвана на чуждестранните партньори.  \r\nОт държавната корпорация поясниха, че снарядите в новата бойна част са двойно повече, отколкото в „Град“. Също така има усъвършенствана система за управление на огъня, възможност за автоматизирано прицелване и навигация. \r\n***  САЩ и Русия сключиха споразумение за скорошно провеждане на среща на върха между руския президент Владимир Путин и американския му колега Доналд Тръмп, заяви съветникът по външни работи на Кремъл Юри Ушаков пред журналисти в сряда, пише руското електронно издание  The Moscow Times . \r\nУшаков, говорейки след като Путин проведе разговори със съветника по национална сигурност на САЩ Джон Болтън в Кремъл, заяви че срещата на върха ще се проведе във взаимно подходяща трета страна и че са нужни още няколко седмици, за да бъде подготвена тя. \r\n„Тази среща се планира от много време“, заяви Ушаков. „Тя е от огромно значение за Русия и Америка, но и от огромно значение за цялата международна ситуация. Мисля, че това ще бъде главното събитие на лятото“. \r\nПодобна среща е вероятно да раздразни съюзниците на САЩ, които искат да изолират Путин, като например Великобритания, която е притеснена от отношението на Тръмп към Русия. Вероятно отношенията ще се влошат и сред чуждестранни и местни критици, които оспорват отдадеността на Тръмп към НАТО и се тормозят от желанието му да възстанови връзките с Русия, дори и при факта, че Вашингтон затяга санкциите. \r\nЮри Ушаков допълни, че Москва и Вашингтон ще обявяват времето и мястото на срещата в четвъртък. По-нататъшните детайли тепърва ще се разработват, допълни той. \r\nСрещата се очаква да се проведе, след като Тръмп посети срещата на върха на НАТО в Брюксел през следващия месец. Висшестоящ представител на САЩ заяви във вторник, че столицата на Финландия Хелзинки се обсъжда като подходяща локация. \r\n***", "date": "2018.06.28", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/06/28/2539030/poreden-spor-mezhdu-upravlyavashti-i-opozitsiya-za-dnevniya-red-na-parlamenta-obzor.html", "text": "За пореден път управляващи и опозиция спориха за дневния ред на парламента. Напрежението възникна след предложение на зам.-председателя на НС Явор Нотев докладите на КЕВР, КЗК и БТА за 2017 година да се гласуват на утрешното заседание, а не на днешното. Мотив за промяната беше фактът, че ръководството на институциите не е поканено в пленарна зала. От БСП обявиха, че председателят на КЕВР Иван Иванов всъщност е в зала и точката за регулатора може да се гласува. В отговор от ГЕРБ отново обърнаха внимание, че лидерът на БСП Корнелия Нинова не е в зала. Последва поименна проверка по предложение на управляващите. След като в зала имаше достатъчно депутати, предложението за отмяна на гласуването за утре все пак беше прието. „Очертава се опасна тенденция в това Народно събрание – управляващите са неспособни да съставят дневен ред за два дни“, заяви секретарят на ПГ на БСП Филип Попов. „Очевидно, че вчера се преработихте в кулоарите“, коментира той към управляващите. В отговор депутатът от ГЕРБ и председател на правна комисия Данаил Кирилов обяви: „Предложението за отмяна на гласуването на докладите е правилно, изисква се присъствие на представители на КЕВР, КЗК и БТА“. Той обясни, че всъщност БСП нямат право на коментар след гласуване по процедурен въпрос. Председателят на НС Явор Нотев уточни, че в утрешния ден представители на КЕВР, БТА и КЗК ще бъдат поканени в зала за гласуването. \r\nБиляна ИВАНОВА", "date": "2018.06.28", "title": "Пореден спор между управляващи и опозиция за дневния ред на парламента (ОБЗОР)"}
{"url": "http://www.focus-news.net/news/2018/06/28/2539032/sport-uefa-izhvarli-milan-ot-evroturnirite-za-edin-sezon.html", "text": "Европейската футболна централа УЕФА официално обяви, че отстранява Милан от европейските турнири за един сезон. Причината е неспазването на финансовия феърплей от страна на италианския гранд. През лятото на 2017 година клубът от Милано изхарчи над 200 млн. евро за селекция. В хода на сезона, обаче, отборът не успя да се класира на някое от местата даващи право на участие в Шампионската лига и по този начин бяха изпуснати огромни приходи, които да помогнат за стабилизирането на финансовото състояние на клуба. Милан има правото да обжалва присъдата пред Спортния арбитражен съд в Лозана в рамките на десет дена.", "date": "2018.06.28", "title": "Спорт: УЕФА изхвърли Милан от евротурнирите за един сезон"}
{"url": "http://www.focus-news.net/news/2018/06/28/2539026/the-daily-express-donald-tramp-podgotvya-raketi-za-otbrana-sreshtu-eventualno-napadenie-ot-kim-chen-un.html", "text": "САЩ се подготвят да монтират ракетен отбранителен радар в Хаваи, за да идентифицират всякакви ракети изстреляни от Северна Корея, след като експерти твърдят, че заплахата от севернокорейска атака „не си е отишла“, пише британският всекидневник  The Daily Express . \r\nСпоред американската агенция за ракетна отбрана, радарната система ще бъде способна да различава бойни глави от примамки, предназначени да излъжат ракетните отбранителни системи, както и да пренася информация до прехващачи в Аляска, предназначени за сваляне на ракети. \r\nДавид Санторо, директор за ядрената политика в изследователския институт „Тихоокеански форум“ в Хонолулу, направи силно предупреждение и заяви, че въпреки срещата между президента Доналд Тръмп и севернокорейския лидер Ким Чен-ун, заплахата от Северна Корея не си е отишла. \r\n„През последните няколко седмици виждаме така нареченото развитие на мирната инициатива, но реалността е че заплахата е все още тук. Тя няма да си отиде“, заяви Санторо. \r\nАмериканският сенатор Браян Шатц, който е привърженик на радарни системи, заяви че сенаторите вече са обсъдили проекта с Адмирал Хари Харис, бившият командир на американските сили в Тихия океан. \r\n„Вече имаме здрави възможности, но работейки с Адмирал Харис, ние искаме да се подсигурим двойно, че имаме най-силната комбинация от ракетни прихващачи и радарни системи някъде“, заяви Шатц. \r\nСенаторите вече планират да изхарчат 61 милиона долара за планирането на радарната система. \r\nАгенцията за ракетна отбрана заяви, че очаква тя да е от 9 до 15 метра широка и 18 до 24 метра висока. \r\nВероятно тя ще бъде с плоска повърхност като тази в Шемя, Аляска, вместо с кълбеста като други военни радари. \r\nСпоред сенаторите, прогнозното финансиране на целия проект ще бъде близо 1 милиард долара. \r\nОт Агенцията за ракетна отбрана не уточниха нищо за процеса, кога ще започне, нито пък колко време ще отнеме.  Йонислав Дочев", "date": "2018.06.28", "title": "The Daily Express: Доналд Тръмп подготвя ракети за отбрана срещу евентуално нападение от Ким Чен-ун"}
{"url": "http://www.focus-news.net/news/2018/06/28/2539025/the-guardian-es-tryabva-da-se-podgotvi-za-nay-loshiya-stsenariy-pri-donald-tramp.html", "text": "Президентът на САЩ Доналд Тръмп беше обвинен от Европейския съюз в разработването на нова американска доктрина, в която „няма приятели, а само врагове“, пише британският вестник  The Guardian . \r\nПреди това, което изглежда като буреносна среща на върха на НАТО през следващата седмица – и с лидерите на ЕС събиращите се в Брюксел, за да обсъдят развиващата се трансатлантическа търговска война, сред други въпроси – най-висшестоящите представители на Блока изразиха дълбокото си безпокойство за бъдещето. \r\nПрезидентът на Европейския съвет Доналд Туск заяви, че ЕС вече трябва да се подготви за най-лошото, заради политиките на Тръмп. Туск планира да влезе в дискусии с лидерите на 28-те страни членки в четвъртък. \r\nИмайки предвид предстоящата търговска война, решението на САЩ да се оттеглят от споразумението с Иран и Парижкото споразумение за климата, както и постоянните атаки върху европейски съюзници заради по-малките им разходи за отбрана, има притеснения в Брюксел за дългосрочната стабилност на отношенията. Наистина всява страх фактът, че промяната на САЩ в поведението може да надмине президентския мандат на Доналд Тръмп. \r\nСъщо така има и притеснения сред британски представители в Уестминстър върху външната политика на Тръмп, в частност неговата предстояща среща с руския президент Владимир Путин. Висшестоящ съветник в Кремъл заяви в сряда, че мястото и времето на срещата са били договорени и те ще бъдат обявени в четвъртък. \r\nВ писмата с покани към лидерите на държавите от ЕС преди срещата на върха, Туск написа, че „трансатлантическите отношения са под огромен натиск, заради политиките на президента Тръмп“. \r\nВисшестоящ член от ЕС е добавил: „Все повече и повече се притесняваме, че това не са само инциденти. Започва да изглежда като схема. Схемата на американска доктрина, в която няма приятели, а само врагове“. \r\nСАЩ наложиха наказателни мита върху вноса на европейска стомана и алуминий на основание националната си сигурност. ЕС отговориха с налагането на „ребалансиращи мерки“, които удариха около 2.8 милиарда евро (3.25 милиарда долара) от американско-произведени продукти. \r\nТръмп, в отговор, предупреди през последните дни, че изследване за предполагаемите изкривени търговски отношения с автомобили, в които германските производители се смята че имат предимство, скоро ще бъде публикувано. \r\nПо-рано американският президент заяви, че би искал ефективно да забрани продажбите на „Мерцедес“, „Ауди“ и други германски автомобили. \r\nДоналд Туск, от своята страна, в писмото си до лидерите заяви, че „за съжаление, разделенията преминават отвъд търговията“. \r\nТой заяви: „Моето вярване е, че докато се надяваме на най-доброто, трябва да сме готови да подготвим нашия Съюз за най-лошия вариант“. \r\nПо-рано през този месец, Тръмп отправи безпрецедентна атака към правителството на Ангела Меркел, пишейки в социалната мрежа „Туитър“, че „народът на Германия се обръща срещу лидерството си, след като миграцията разтърсва вече крехката берлинска коалиция“. \r\nДокато Брюксел търси намиране на консенсус сред членовете си за това как да се справи с миграцията от Африка и другаде, Туск пише: „Има гласове в Европа и в света, които твърдят че нашата неефективност в поддържането на външните граници е присъщ белег на Европейския съюз или – по-обхватно – на либералната демокрация. \r\n„Видяхме създаването на нови политически движения, които предлагат прости отговори на най-сложните въпроси. Прости, радикални и привлекателни. Миграционната криза им предостави нарастващ брой аргументи. Все повече и повече хора започват да вярват, че само здравата власт, антиевропейска и антилиберална по дух, с тенденция към явен авторитаризъм, е способна да спре вълната от нелегалната имиграция. Ако хората им вярваха, че само те могат да предложат ефективно решение на миграционната криза, те ще повярват и на всичко друго, което кажат. Залозите са много високи. И времето е малко“, пише още Доналд Туск в писмото си. \r\nПрезидентът на Европейската комисия Жан-Клод Юнкер е поканен формално във Вашингтон, за да обсъди търговските отношения, въпреки че говорител в Брюксел заяви, че все още не е уточнена дата. Тръмп нарече Юнкер „брутален“ по време на скорошната среща на Г7, където президентът на САЩ изглеждаше решен да се изолира от Западните си съюзници.  Йонислав Дочев", "date": "2018.06.28", "title": "The Guardian: ЕС трябва „да се подготви за най-лошия сценарий“ при Доналд Тръмп"}
{"url": "http://www.focus-news.net/news/2018/06/28/2539029/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания се страхува, че президентът на САЩ Доналд Тръмп ще подкопае НАТО като сключи „мирно споразумение“ с президента на Русия Владимир Путин, при срещата им през следващия месец, пише британският вестник  The Times . \r\nМинистри от британския кабинет се опасяват, че Тръмп може да бъде убеден да намали ангажиментите на американските военни сили в Европа, по този начин компрометирайки отбраната на държавите от НАТО срещу евентуална руска агресия. \r\nТе също са притеснени, че американският президент може да предаде на Владимир Путин пропагандна победа като отмени или промени планираните военни учения на Алианса. \r\nВсеки такъв ход може да предизвика екзистенциална криза за 29-членния съюз, който гарантира сигурността на Запада от 1949 година насам, разчитайки на мощта на американските военни сили. Представители на НАТО се опасяват, че Тръмп може да потърси начин да повтори своето „мирно споразумение“ с Ким Чен-ун и Северна Корея, което генерира позитивно отразяване. Той изненада наблюдателите по време на преговорите, като отмени американските военни учения с Южна Корея. \r\nПредставители на Белия дом се предполага, че не са наясно с плановете на Доналд Тръмп за срещата в Европа, допринасяйки за безпокойството на натовските представители. Един министър от кабинета е заявил: „Това, от което се притесняваме, е че някакъв вид „мирно споразумение“ между Путин и Тръмп ще бъде обявено. Можем да видим двамата как казват, „Защо държим всичката тази военна техника в Европа?“ и да се съгласят заедно да я премахнат“. \r\nТе допълниха, че политиката зад всякакъв такъв подобен ход от Тръмп би била трудна за навигиране: „Трудно е да застанеш против мира, но ще бъде ли наистина мир?“. \r\nДжон Болтън, съветникът по национална сигурност на САЩ, се срещна с британския си колега Марк Седуил в понеделник. Правителствени представители на Великобритания търсят яснота за намеренията на американския президент, имайки предвид че в плановете му попада и визита във Великобритания като част от Европейската му обиколка. \r\nСтраните от НАТО са изправени пред огромен натиск да увеличат разходите си за отбрана, след като Доналд Тръмп настоя държави като Германия да заделят 2 процента от своите БВП. Тръмп ще пристигне на срещата на върха на НАТО в Брюксел, насрочена за 11 и 12 юли, малко след като реципрочните санкции на Европейския съюз срещу американски стоки влязат в ефект, което може да нажежи положението. \r\nГоворейки с министри, официални представители и експерти, The Times откри опасения, че срещата на върха на НАТО и срещата между Путин и Тръмп може да предизвика: \r\n- Владимир Путин да убеди Доналд Тръмп, че САЩ не трябва да вземат участие във военните учения на НАТО в Норвегия през тази есен, позволявайки на американския президент да спести големи разходи. \r\n- Разполагането на американска военна база в Полша финансирана от полското правителство в двустранно споразумение извън условията на НАТО. \r\n- Тръмп да приеме анексията на Крим и да промени решението си за санкциите, в замяна на прекратяване на огъня в източна Украйна. Джон Болтън отхвърли това предположение. \r\nПравителствен източник заяви, че Доналд Тръмп може да се опита да си осигури връщането на Едуард Сноудън, който разкри секретна информация по сигурността, след което избяга в Русия, и за чиято екзекуция президентът вече призова. \r\nМинистър от кабинета заяви, че по-нататъшна провокация от Москва се очаква след края на Световното първенство, „възможно дори в следващите шест месеца“. \r\nЕвропейските лидери ще обсъдят заплахата, която Доналд Тръмп представлява за Западното единство по време на срещата на върха на ЕС в Брюксел в четвъртък. Премиерът Тереза Мей се очаква да изясни позицията на Великобритания, че е готова да се сключи в европейските инициативи, за да се контрира заплахата от Русия, дори те да не са подкрепени от САЩ. \r\n***  Президентът на САЩ Доналд Тръмп беше обвинен от Европейския съюз в разработването на нова американска доктрина, в която „няма приятели, а само врагове“, пише британският вестник  The Guardian . \r\nПреди това, което изглежда като буреносна среща на върха на НАТО през следващата седмица – и с лидерите на ЕС събиращите се в Брюксел, за да обсъдят развиващата се трансатлантическа търговска война, сред други въпроси – най-висшестоящите представители на Блока изразиха дълбокото си безпокойство за бъдещето. \r\nПрезидентът на Европейския съвет Доналд Туск заяви, че ЕС вече трябва да се подготви за най-лошото, заради политиките на Тръмп. Туск планира да влезе в дискусии с лидерите на 28-те страни членки в четвъртък. \r\nИмайки предвид предстоящата търговска война, решението на САЩ да се оттеглят от споразумението с Иран и Парижкото споразумение за климата, както и постоянните атаки върху европейски съюзници заради по-малките им разходи за отбрана, има притеснения в Брюксел за дългосрочната стабилност на отношенията. Наистина всява страх фактът, че промяната на САЩ в поведението може да надмине президентския мандат на Доналд Тръмп. \r\nСъщо така има и притеснения сред британски представители в Уестминстър върху външната политика на Тръмп, в частност неговата предстояща среща с руския президент Владимир Путин. Висшестоящ съветник в Кремъл заяви в сряда, че мястото и времето на срещата са били договорени и те ще бъдат обявени в четвъртък. \r\nВ писмата с покани към лидерите на държавите от ЕС преди срещата на върха, Туск написа, че „трансатлантическите отношения са под огромен натиск, заради политиките на президента Тръмп“. \r\nВисшестоящ член от ЕС е добавил: „Все повече и повече се притесняваме, че това не са само инциденти. Започва да изглежда като схема. Схемата на американска доктрина, в която няма приятели, а само врагове“. \r\nСАЩ наложиха наказателни мита върху вноса на европейска стомана и алуминий на основание националната си сигурност. ЕС отговориха с налагането на „ребалансиращи мерки“, които удариха около 2.8 милиарда евро (3.25 милиарда долара) от американско-произведени продукти. \r\nТръмп, в отговор, предупреди през последните дни, че изследване за предполагаемите изкривени търговски отношения с автомобили, в които германските производители се смята че имат предимство, скоро ще бъде публикувано. \r\nПо-рано американският президент заяви, че би искал ефективно да забрани продажбите на „Мерцедес“, „Ауди“ и други германски автомобили. \r\nДоналд Туск, от своята страна, в писмото си до лидерите заяви, че „за съжаление, разделенията преминават отвъд търговията“. \r\nТой заяви: „Моето вярване е, че докато се надяваме на най-доброто, трябва да сме готови да подготвим нашия Съюз за най-лошия вариант“. \r\nПо-рано през този месец, Тръмп отправи безпрецедентна атака към правителството на Ангела Меркел, пишейки в социалната мрежа „Туитър“, че „народът на Германия се обръща срещу лидерството си, след като миграцията разтърсва вече крехката берлинска коалиция“. \r\nДокато Брюксел търси намиране на консенсус сред членовете си за това как да се справи с миграцията от Африка и другаде, Туск пише: „Има гласове в Европа и в света, които твърдят че нашата неефективност в поддържането на външните граници е присъщ белег на Европейския съюз или – по-обхватно – на либералната демокрация. \r\n„Видяхме създаването на нови политически движения, които предлагат прости отговори на най-сложните въпроси. Прости, радикални и привлекателни. Миграционната криза им предостави нарастващ брой аргументи. Все повече и повече хора започват да вярват, че само здравата власт, антиевропейска и антилиберална по дух, с тенденция към явен авторитаризъм, е способна да спре вълната от нелегалната имиграция. Ако хората им вярваха, че само те могат да предложат ефективно решение на миграционната криза, те ще повярват и на всичко друго, което кажат. Залозите са много високи. И времето е малко“, пише още Доналд Туск в писмото си. \r\nПрезидентът на Европейската комисия Жан-Клод Юнкер е поканен формално във Вашингтон, за да обсъди търговските отношения, въпреки че говорител в Брюксел заяви, че все още не е уточнена дата. Тръмп нарече Юнкер „брутален“ по време на скорошната среща на Г7, където президентът на САЩ изглеждаше решен да се изолира от Западните си съюзници. \r\n***  САЩ се подготвят да монтират ракетен отбранителен радар в Хаваи, за да идентифицират всякакви ракети изстреляни от Северна Корея, след като експерти твърдят, че заплахата от севернокорейска атака „не си е отишла“, пише британският всекидневник  The Daily Express . \r\nСпоред американската агенция за ракетна отбрана, радарната система ще бъде способна да различава бойни глави от примамки, предназначени да излъжат ракетните отбранителни системи, както и да пренася информация до прехващачи в Аляска, предназначени за сваляне на ракети. \r\nДавид Санторо, директор за ядрената политика в изследователския институт „Тихоокеански форум“ в Хонолулу, направи силно предупреждение и заяви, че въпреки срещата между президента Доналд Тръмп и севернокорейския лидер Ким Чен-ун, заплахата от Северна Корея не си е отишла. \r\n„През последните няколко седмици виждаме така нареченото развитие на мирната инициатива, но реалността е че заплахата е все още тук. Тя няма да си отиде“, заяви Санторо. \r\nАмериканският сенатор Браян Шатц, който е привърженик на радарни системи, заяви че сенаторите вече са обсъдили проекта с Адмирал Хари Харис, бившият командир на американските сили в Тихия океан. \r\n„Вече имаме здрави възможности, но работейки с Адмирал Харис, ние искаме да се подсигурим двойно, че имаме най-силната комбинация от ракетни прихващачи и радарни системи някъде“, заяви Шатц. \r\nСенаторите вече планират да изхарчат 61 милиона долара за планирането на радарната система. \r\nАгенцията за ракетна отбрана заяви, че очаква тя да е от 9 до 15 метра широка и 18 до 24 метра висока. \r\nВероятно тя ще бъде с плоска повърхност като тази в Шемя, Аляска, вместо с кълбеста като други военни радари. \r\nСпоред сенаторите, прогнозното финансиране на целия проект ще бъде близо 1 милиард долара. \r\nОт Агенцията за ракетна отбрана не уточниха нищо за процеса, кога ще започне, нито пък колко време ще отнеме. \r\n***  Плановете на президента на САЩ Доналд Тръмп за построяване на стена на границата с Мексико получиха сериозен удар, след като американският Конгрес отхвърли законопроекта за имиграцията, пише британският вестник  London Evening Standard . \r\nЗаконопроектът, одобрен от президента, щеше да предостави 25 милиарда долара финансиране за стената, която беше едно от най-големите обещания на Тръмп по време на предизборната му кампания. \r\nНо законопроектът претърпя тежка загуба в Конгреса, след като почти половината от Републиканците му се противопоставиха. \r\nДълбочината на републиканската опозиция беше неудобен показ за Тръмп и отпор за републиканските лидери, които отложиха гласуването два пъти и предложиха промени с надеждите за събиране на подкрепа за мярка, която изглеждаше обречена от началото. \r\nГоворителят Пол Райън етикетира законодателството като „голям консенсусен законопроект“ и направи опит да представи най-доброто лице на вероятния изход. \r\n„Това, което имаме тук, са семената на консенсуса, който ще бъде постигнат, да се надяваме сега но ако не, по-късно“, заяви Райън. \r\nГласуването сложи край на месеци безполезни републикански партийни усилия за приемане на широкообхватното законодателство върху въпрос, който би оказал влияние върху резултатите от конгресиалните предизборни битки в изборите през тази есен за контрол върху Камарата на представителите и Сената. \r\nАмериканският сенат отхвърли три предложения през февруари, включително едно отразяващо твърдите политики на Доналд Тръмп и две двупартийни предложения. \r\n***", "date": "2018.06.28", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/06/28/2539033/sport-tsska-sofiya-pobedi-ufa-v-kontrola-levski-zagubi-ot-septemvri-sofiya.html", "text": "Двата столични футболни гранда Левски и ЦСКА-София изиграха контролни мачове в сряда. Отборът на Левски отстъпи на Септември (София), воден от бившия им треньор Николай Митов, с 1:2 на терена в Правец. ЦСКА-София пък постигна победа над шестия в руското първенство УФА с 2:1. Двубоят се игра в Австрия, където „червените“ са на подготвителен лагер.", "date": "2018.06.28", "title": "Спорт: ЦСКА-София победи Уфа в контрола, Левски загуби от Септември (София)"}
{"url": "http://www.focus-news.net/news/2018/06/28/2539037/reuters-byudzhetnata-komisiya-v-germanskiya-parlament-odobri-balansiran-plan-za-2018-godina.html", "text": "Бюджетната комисия на германския парламент рано в четвъртък одобри балансиран бюджетен план от 343.6 милиарда евро за 2018 година, който ще увеличи харченето с близо 4 процента в сравнение с 2017 година, без да води до нов дълг, предава  Reuters . \r\nРешението дойде след маратонна сесия продължила почти 14 часа, докато депутатите оставиха настрана спора за миграцията, който заплаши да раздели „голямата коалиция“ на канцлера Ангела Меркел. \r\nЕкхарт Рехберг, бюджетен говорител на консервативния блок, заяви че споразумението е ясно доказателство, че управляващата коалиция е запазила способността си да действа. \r\nДокато избягва натрупването на нов дълг, бюджетният план на комисията увеличава инвестициите с 2.8 милиарда евро на 39.9 милиарда евро от първоначалните 37 милиарда заделени в бюджета разкрит от социалдемократическия министър на финансите Олаф Шолц през месец май. \r\nБюджетът финансира и значително повече работни места в сферата на сигурността, включително 3 075 повече позиции за федералната полиция на Германия и 525 повече за федералния криминален офис, заяви Рехберг. \r\nНовият бюджетен план ще бъде представен на долната камара на Бундестага за гласуване през следващата седмица, допълни той.  Йонислав Дочев", "date": "2018.06.28", "title": "Reuters: Бюджетната комисия в германския парламент одобри балансиран план за 2018 година"}
{"url": "http://www.focus-news.net/news/2018/06/28/2539036/nay-golemiyat-probiv-na-balgarskoto-predsedatelstvo-direktivata-za-komandirovane-na-rabotnitsi-obzor.html", "text": "На заключително събитие в НДК правителството отчете постигнатото по време на Българското председателство. Като най-голяма гордост и пробив на Председателството ни министър Лиляна Павлова определи Директивата за командироването на работниците. От 108 досиета предадени ни от Естонското председателство затворените са 78. 2000 души са се грижили за сигурността и логистиката, а експертите, ръководили заседанията са 1550. „Работихме динамично, активно и прогресивно. Всички бяхме резултатно ориентирани“, изтъкна Лиляна Павлова и благодари на всички за изпълнената мисия. По време на Председателството са проведени 284 събития с повече от 36 хил. делегати, при очаквани 20 хил. В работните срещи, заседанията на КОРЕПЕР 1 и 2, както и в заседанията на Съвета на ЕС в Брюксел и Люксембург участниците са над 94 хил. Според министър Павлова девизът „Съединението прави силата“ си е бил на мястото, а приоритетите са подбрани коректно и правилно. Лиляна Павлова обърна внимание на медийното отразяване на Председателството. Близо 4 хил. медии са го отразили, като повечето са планирали да дойдат веднъж, а са дошли поне 6 пъти. „Бяхме заклеймени като корумпирани и бедни, а медиите ни преоткриха като държава за бизнес и туризъм“, изтъкна министър Павлова. Външният министър Екатерина Захариева обяви: „По време на Председателството показахме, че България е амбициозен член на ЕС“. Тя посочи, че за Македония е постигнато най-доброто - конкретика, времеви хоризонти и ясен ангажимент от всяка страна от ЕС. Екатерина Захариева изтъкна важността на миграцията. „Ако не вземем общоевропейско решение за миграцията, или ще се саморазпаднем, или ще разрушим изграденото“, коментира тя и уточни, че мигрантите в света са 68,5 млн., което е най-високата миграционна вълна в историята на човечеството. Министър Захариева призова за разум и смелост в намирането на общоевропейско решение. Според вицепремиера Томислав Дончев подборът на теми за Председателството е бил изключително сполучлив, а администрациите са се справили фантастично. \r\nПостиженията на Председателството: \r\n- Приключване на законодателните файлове, свързани с младежта; \r\n- Договаряне и завършване на законодателството за европейските избори през 2019 година;  \r\n- Среща ЕС- Западни Балкани, Декларацията и Приоритетната програма от София; \r\n- Засилване на управлението на границите и миграцията; Договаряне на първата промишлена програма на ЕС за военни способности;  \r\n- Закриване на 9 от 13 досиета, свързани с цифровизацията на Европа; \r\n- 78 са постигнатите споразумения в Съвета или с ЕП; 10 са докладите за напредък; 18 са заключенията на Съвета; \r\nНагласите на българите: ( Национално представително проучване на „Алфа рисърч“, проведено по домовете сред 1014 пълнолетни граждани през периода 18-24 юни 2018г. Метод на формиране на извадката – стратифицирана по тип населено място и квота въз основа на признаците пол, възраст, образование. Изследването е проведено по поръчка на Министерството за българското председателство на Съвета на ЕС) \r\n- Според 34% от интервюираните приоритетът Западни Балкани може да бъде продължен по време на Австрийското председателство; \r\n- Всеки пети българин смята, че България се е справила много добре със задълженията си по време на Председателството; \r\n- Според данните българите са оптимисти за усилията и направеното от институциите и политиците; \r\n- Реалисти са за постигнатото- виждат по-скромни постижения в напредъка по общо европейски проблеми, по-силен резултат по отношение на Западните Балкани;  \r\n- Взискателни са към политиките и позициите на политиците оттук нататък.  \r\nБиляна ИВАНОВА", "date": "2018.06.28", "title": "Най-големият пробив на Българското председателство - Директивата за командироване на работници (ОБЗОР)"}
{"url": "http://www.focus-news.net/news/2018/06/28/2539035/pregled-na-mezhdunarodnite-novini-do-6-chasa-agentsiya-fokus.html", "text": "България успя да реши проблема с нелегалните мигранти и да спре притока им по т.нар. „Балкански маршрут“, заяви министър-председателят на страната Бойко Борисов в интервю пред руския вестник „Известия“. При това той подчерта, че особена роля в решаването на проблема играе Турция: благодарение именно на политиката на турския президент Реджеп Тайип Ердоган през последните година и половина и един мигрант не е пресякъл незаконно границата на страната. Миграционната криза ще стане основната тема на срещата на високо равнище на Съвета на ЕС на 28 и 29 юни, където България вече половин година е страна-председател. \r\n„София спря потока от бежанци по \"Балканския маршрут“, заяви пред „Известия“ Бойко Борисов. Същевременно той отбеляза географското положение на страната, намираща се на външната граница на Европейския съюз. \r\n„Нашата страна заема ключово стратегическо място, включително и защото сме близо до Турция. Нашите граници са доста дълги и се минават както по море, така и по суша“, допълни  Бойко Борисов. „Нашата граница с Гърция, която е дълга около 600 километра, играе важна роля. Тази страна е част от Шенгенската зона, така че на границата с нея, за разлика от тази с Турция, не сме установили никаква защита“, допълни той \r\nМинистър-председателят подчерта, че споразумение за бежанците, сключено между Брюксел и Анкара през 2015 г., играе важна роля при решаването на проблема с незаконната миграция. Според него Турция е затворила границите си за мигранти към  Европейския съюз в замяна на парична помощ за тяхното сдържане, ускорено решение на въпроса за безвизовия режим и приемането на Турция в ЕС. \r\n„Споразумението с Турция трябва да работи въпреки реториката на нашите колеги, преди всичко в Западна Европа по отношение на президента на Турция Реджеп Тайип Ердоган“, каза Бойко Борисов. „Вече почти две години той изпълнява всички ангажименти и задължения, които Анкара пое. Поради турската политика миграцията към България е достигнала почти нулева стойност през изминалата година и половина“, уточни той. \r\nПолитикът цитира пример, когато около 40-50 хил. имигранти са се били запътили към България от турския град Одрин в северозападната част на Турция. Турското ръководство, според премиера,  е пренасочило тези хора към Истанбул и ги е разпределило по бежански центрове. \r\nПодобни показатели бяха постигнати не само чрез споразумението. Така по границата между България и Турция е изградена стена, която премиерът нарича защитна структура, подобна на оградата между Унгария и Сърбия. \r\n„Проведохме няколко разговора с президента Ердоган и с министър-председателя Бинали Йълдъръм, за да започнем строителството на защитното съоръжение, защото то щеше да помогне за спирането на бежанската вълна“, разказва за „Известия“ българският премиер.  \r\n„Това съоръжение е по-голямо от това, построено от унгарския премиер Виктор Орбан. Строителството отдавна е приключило, ние просто не повдигаме  тази тема. В дължина от 237 километра оградата е оборудвана с видео и термични камери. Наскоро граничните служители получиха над 80 нови джипове „Нисан“, уточни Борисов. \r\nСофийското председателство на Съвета на ЕС ще приключи в края на юни. Темата на миграцията към Европейския съюз, обсъждането на която неотдавна се разгоря с нова сила, се превърна в един от основните въпроси, преди срещата на високо равнище в Брюксел  на 28-29 юни. \r\nСпоред министър-председателя на България правителството предлага да се действа в три посоки за решаване на миграционния проблем. \r\n„Първо, да защитим границите на Европейския съюз, за да не се налага да се градят заграждения в самата Европа, както направи Унгария“, заяви Борисов. Според него е необходимо да се засили охраната на външните граници, да се прехвърлят по тях повече кораби, граничари и дори представители на въоръжените сили. \r\nВтората точка на българската концепция за миграцията е създаването на центрове за бежанци извън Европейския съюз в безопасни зони в близост до въоръжени конфликти. \r\n„Хората, които бягат от войната, трябва да бъдат  настанени в определени центрове, където те ще получат цялата необходима помощ до края на конфликта, така че след това те да се върнат по родните си места“, допълни по време на интервюто за „Известия“, Бойко Борисов. „Що се отнася до икономическите мигранти, ако в европейските страни няма нужда от тях, те ще трябва да се завърнат у дома“, уточни той \r\nТрето, международната общност трябва да се справи с проблемите на бедността и постоянния растеж на населението в Африка. „Въпросът за миграцията е пряко свързан с тези аспекти“, подчерта българският премиер. „Африка е била експлоатирана десетилетия, сега трябва да се погрижим за нея на глобално ниво“, добави Бойко Борисов. Според него това ще бъде скъп и сложен процес и сега в Европа има голям дебат по този въпрос. \r\n***   Представителите на Москва и Вашингтон са съгласували времето и мястото на провеждане на срещата между президентите на Русия и САЩ Владимир Путин и Доналд Тръмп. Това бе съобщено от помощника на руския ръководител Юрий Ушаков след срещата между президента и съветника на Тръмп по националната сигурност Джон Болтън. Той уточни, че подробности ще бъдат огласени в четвъртък, 28 юни. \r\n„Вероятно президентите ще се срещнат в средата на деня. Несъмнено ще има разговор на четири очи, а също така се предполага, че най-вероятно ще има работна закуска и съвместна пресконференция“, заяви Ушаков. Той отбеляза, че срещата се планира от  дълго време и е от голямо значение и за двете страни. \r\n„Но това е от голямо значение за цялата международна ситуация. Мисля, че това ще бъде основното международно събитие на това лято“, убеден е помощникът на руския президент. \r\nТой добави, че Путин и Тръмп могат да се споразумеят за съвместно изявление, което ще очертае действията на Русия и САЩ  за гарантиране на международната сигурност. \r\nСамият Ушаков ще се срещне с Болтън по-късно в сряда, за да обсъди подробностите за готвената срещата между  Путин и Тръмп. \r\nСъщо така, помощникът на Путин описа темите, които са обсъдени на срещата между Путин и помощника на Тръмп. По-специално е обсъдено положението в Украйна. \r\n„От наша страна беше заявена необходимостта от изпълнение на Минските споразумения,  описани са нашите принципи. Американците коментираха, но тази тема не беше най-важното в преговорите“,  подчерта Ушаков. \r\nТой добави също, че темата за санкциите не е засегната, въпреки че общата ситуация, която възниква в двустранните отношения, да е  обсъдена. \r\nОсвен това Ушаков отбеляза, че Путин е уверил Болтън, че Москва не се намесва на изборите в САЩ. \r\n***   След решението на президента на Македония Георги Иванов да не подписва закона за ратифициране на споразумението с Гърция за името, парламентът ще трябва да върне закона на трето четене. Официално все още не е известно кога ще бъде включено в дневния ред. \r\nИзглежда, че споразумение за името ще има съдбата на Закона за използването на езиците, въпреки че след третото гласуване, Иванов е задължен от конституцията да го подпише. Някои експерти смятат, че задържането на закона е престъпление, което, ако не сега, след края на мандата може да бъде основа за наказателната отговорност срещу държавния глава. Професор Темелко Ристевски смята, че Иванов трябва да подпише закона и след това, ако се съмнява в неговата конституционност, да започне процедура за оценка в Конституционния съд. \r\nОбявяването на импийчмънт при тези обстоятелства, според Ристевски е невъзможно, защото освен 2/3 подкрепа в парламента, са необходими и 2/3 от гласовете на съдиите в Конституционния съд. В същото време, твърдението на президента, че ще се изправи с наказателна отговорност, ако постави своя подпис на закона, според Ристевски, е  манипулация. \r\nСпоразумението с Гърция относно името бе ратифицирано от Парламента на 20 юни. Но вчера Иванов наложи вето на основание, че е несъвместимо с Конституцията и цитира други причини. Този ход, според парламентарното мнозинство, е  очакван. На трето четене в тази ситуация няма възможност да се внесат изменения и на пленарната сесия няма да има разисквания. \r\n***  Световният шампион Германия отпадна от Световното първенство в Русия. Победа срещу Швеция с 2:1 и загуби от Мексико с 0:1 и Южна Корея с 0:2, изхвърлиха Бундестима на фазата на плейофите. На „Казан Арена“ Германия загуби от Република Корея с 0:2, като двата гола паднаха в добавеното време. Така Германия остана на последно място в групата. \r\nВ Екатеринбург Швеция победи Мексико с 3:0, като след тази загуба напред продължават отборите на Мексико и Швеция. \r\n***   Президентът на Сърбия Александър Вучич по време на телефонен разговор с помощник-държавния секретар на САЩ по въпросите за Европа и Евразия Уес Мичъл е обещал, че ще положи всички усили за постигането на компромисно решение по Косово. \r\nВучич и Мичъл са провели телефонен разговор за ситуацията в региона и за хода на диалога с властите на Косово. Последната среща между Вучич и президента на Косово Хашим Тачи премина на 24 юни без конкретни резултати. \r\n„Представителят на американското ръководство приветстваха продължаването на диалога между Вучич и Тачи и отбеляза, че САЩ се надяват, че процесът ще достигне до компромис“, пише в официално заявление на сръбското президентство.  \r\n„Известен съм като човек, който не е голям оптимист, но ще приложим много енергия, усилия и труд, за да постигнем компромис“, пресслужбата цитира отговорът на президента. Той също така е благодарил на Мичъл за интереса към преговорите и се е съгласил, че Белград и Вашингтон трябва по-често да обменят информация за хода на диалога с Прищина. \r\n***  Китай е ангажиран към запазването на мира, но не може да даде „дори сантиметър“ от територията си, която предците на страната са завещали, заяви президентът на Китай Си Дзинпин пред министъра на отбраната на САЩ Джеймс Матис в сряда. \r\nДжеймс Матис е на двудневно посещение в Пекин. \r\nПо време на срещата им в китайския парламент, Си заяви пред Матис че Китай има само мирни намерения и не би „предизвикал хаос“. \r\nОбщите интереси на двете страни надвишават техните различия, но по отношение на териториалните въпроси не може да има отстъпки, заяви китайският президент. \r\n„Не можем да загубим дори един сантиметър територия, завещана ни от нашите предци. Това, което принадлежи на другите хора, ние не желаем“, заяви Си Дзинпин. \r\n„Щастлив съм да бъда тук и ние възлагаме същата висока степен на значение към нашите военни отношения с Китай“, заяви от своя страна Джеймс Матис. \r\n***  Авни Арифи, главен преговарящ за Косово в диалога Белград-Прищина, заяви че решението на Европейската комисия за това дали Косово е изпълнило критериите за визова либерализация, ще бъде оповестено в близките дни. \r\nАрифи вярва, че ЕК ще отвори пътя на Косово за безвизов режим. \r\nПравителството е оптимистично, че докладът на ЕК ще даде позитивна препоръка за Косово да получи право на свободно движение в Шенгенското пространство на Европейския съюз. \r\nКоментирайки скорошните информации, че визовата либерализация може да бъде забавена, Арифи заяви че ЕС няма да разочарова хората на Балканите. \r\n„Не желая да коментирам тези негативни спекулации, но ЕС от 90-те години насам отвори Европейската перспектива за балканските народи и балканските държави, въпреки че техните вътрешни развития винаги са имали стремеж към пълна интеграция в Съюза“, заяви той. \r\n***  Предстоящият период ще бъде изпълнен с много добри новини за икономиката на Гърция, предрече гръцкият министър-председател Алексис Ципрас. \r\nТой отбеляза, че в последните три години на всички фронтове Гърция се е превърнала в част от решението, а не от проблема. \r\n„Току що завършихме много амбициозна програма, направихме някои много трудни структурни реформи с по-гладко адаптиране в сравнение с предишните програми“, заяви Ципрас. \r\n„Най-важното нещо днес е, че това е краят на несигурността за Гърция и че страната се завръща“, допълни той. \r\nЗапитан за оттеглянето на депутата от „Независими гърци“ Йоргос Лазаридис от управляващия коалиционен блок и политическото последствие от решението му, Ципрас повтори че това може да се превърне в полза за правителството и отново подчерта, че избори ще бъдат проведени през септември 2019 година, в края на правителствения мандат. \r\n„Имам много тънко мнозинство и вярвам, че ще успея да стигна до края на нашия мандат без никакви проблеми. Ще имаме много важна работа зад нас и ще можем да представим на гръцкия народ, сравнявайки къде бяхме в началото на мандата ни, къде сме сега и къде ще бъдем през 2019 година“, заяви гръцкият премиер. \r\nЦипрас отговори и на въпроси за наскоро преизбрания президент на Турция Реджеп Тайип Ердоган, отбелязвайки че той е „политическа фигура с богат опит, но и много непредвидим“. Гръцкият премиер добави, че е повдигнал въпроса за двамата гръцки военнослужещи държани в Турция, по време на разговора си с турския президент. \r\n***  Президентът на Иран Хасан Роухани отказа да „капитулира“ пред Вашингтон и да направи отстъпки по въпроса за преразглеждане на ядрената сделка, съобщи самият той в изявление, излъчвано по държавната телевизия. \r\n„Ще съхраним историческото си национално величие и сами ще поставим САЩ на колене в тази силова борба“, заяви той. \r\nРоухани подчерта, че в тази цел Техеран ще помогне на президента на САЩ Доналд Тръмп, чиято политика, по негово мнение, настройва против САЩ целия свят. \r\n„Като се има предвид това, което прави Тръмп, виждаме как светът се събира и всеки се обединява един с друг. Мисля, че Тръмп прави на всички добро, обединявайки света, а в същото време изолирайки себе си“, допълни иранският държавен глава. \r\nТой засегна и въпросите за икономическите затруднения. „Ние сме длъжни да покажем на света, че можем да преживеем проблемите и трудностите без да променяме своето величие, свобода, независимост, демокрация, републикански строй, религия и култура“, заяви Роухани. \r\n***  Еврокомисарят по разширяване Йоханес Хан в интервю заяви, че се надява наблюдението на Македония и Албания да започне още в сряда, тъй като, по неговите думи, комисията има желание да започне преговорите, а решението във вторник е отворило пътя за това. \r\n„Съветът за външни работи прие, че ние като Европейска комисия ще започнем веднага да се подготвяме за това, което всъщност представлява известният процес на мониторинг“, заяви Хан. \r\nНа въпроса дали мониторингът може да започне веднага и за двете страни Хан отговори положително, посочвайки че това предполага проучване на различните тематични области от 33-те глави и къде се намират страните спрямо европейските. Въз основа на това, ще се направи предложение за така наречените първоначални мерки, които след това могат да бъде обсъдени отново със страните-членки като основа за преговори в различните глави. \r\nОтговаряйки на въпроса за разочарованието в Македония и в Албания от отлагането на датата за започване на преговорите, Хан заяви че „трябва да се гледа същината, а не само това, за което в момента няма съгласие. Трябва да се види какво има да се свърши“. \r\n„Ние имаме ангажимент да започнем с подготовките и се надявам че няма да губим време. Няма причина да чакаме есента за започване на работа, след като има още време за работа преди лятната пауза и това е ясно послание – трябва да започнем с подготовката за стартиране на преговорите. Има индикации, че това може да се случи през юни следващата година и че следващата година ще отворим първите глави“, заяви Хан. \r\nХан, чийто мандат като еврокомисар изтича през 2019 година, на въпроса  как може да се гарантира, че това наистина ще се случи, поради промяната в Брюксел, той заяви че това са преговори между институциите. \r\n„Искам да доведа до край, това което съм започнал в началото на мандата и да се получи зелена светлина за преговори за времето на моя мандат. Всъщност за всичко, което съм вложил, съм много мотивиран да направим това“, заяви еврокомисарят. \r\n***  Президентът на САЩ Доналд Тръмп заяви в сряда, че подготвяната му среща с президента на Русия Владимир Путин може да се проведе в Хелзинки, след срещата на върха на НАТО в Брюксел на 11 и 12 юли. \r\nТръмп заяви пред репортери, че с руския си колега ще обсъди войната в Сирия и ситуацията в Украйна. \r\nПо-рано в сряда съветникът по национална сигурност на американския президент Джон Болтън беше на посещение в Москва, където се срещна с руския президент Владимир Путин. След това беше оповестено, че е взето решение за провеждане на среща между Доналд Тръмп и Владимир Путин, но детайли не бяха разкрити. \r\nПоследната среща на двамата президенти беше през ноември 2017 година във Виетнам, в кулоарите на срещата на форума за Азиатско-тихоокеанското икономическо сътрудничество. \r\n***  Косово е наложило забрана на министъра на отбраната на Сърбия Александър Вулин за влизане в страната. \r\nВулин обяви, че ще присъства на ежегодното събитие за отбелязване на Видовден на 28 юни. \r\nМинистерството на външните работи на Косово потвърди, че на Вулин ще бъде забранено да влиза в страната. \r\n„Не, на него ще му бъде забранено да влиза в Косово“, заяви Джетлир Зиберай, политически съветник на министъра на външните работи Бехджет Пацоли. \r\nАлександър Вулин е единственият официален представител на Сърбия, който е със забрана за присъствие на възпоменанието на Видовен, заради националистическите си изявления срещу Косово. \r\nВсяка година на 28 юни стотици сърби пътуват до Газиместан за видовденското възпоменание на Косовската битка, която Сърбия губи срещу Османската армия. Косовската полиция обяви, че вече е изработила операционен план за честванията на Видовден. \r\n***  В сряда вечерта пред сградата на парламента в Скопие са се събрали група граждани, които изразяват своето недоволство от договора за името с Гърция. \r\nПротестиращите отново са повторили мнението си, че договорът е вреден и е против македонските интереси. \r\nПротестът е преминал в мирна атмосфера, със засилено полицейско присъствие. \r\n***  Около несигурността от крайния изход на постигнатия договор за името между Атина и Скопие преди две седмици, министър-председателят на Македония Зоран Заев призова гърците да не се плашат от неговата страна. \r\n„Не се страхувайте от нашата малка страна, не желаем да взимаме нищо от вас. Не претендираме нито за територия, нито за вашето културно наследство и не желаем да променяме границите. Това, което искаме, е сътрудничество в търговията и туризма“, заяви Заев в реч, изнесена в базирания във Виена Австрийски институт за международни работи. \r\nКато част от кампания в цялата Европа за популяризиране на договора, македонският премиер се очаква да се срещне с висшестоящи представители на Европейския съюз в предстоящите дни, включително председателя на Европейския съвет Доналд Туск. \r\n***  Сателитни изображения, заснети на 21 юни, показват че Северна Корея продължава да работи върху своя център за ядрени изследвания, след срещата на върха в Сингапур по-рано през месеца. \r\nСпоред доклад, публикуван в сряда от уебсайта „38 North“, който се занимава с анализиране на Северна Корея от центъра „Стимсън“, работата върху обекта „продължава с пълна пара“. Съдейки от изображенията, докладът отбелязва, че изглежда сякаш Северна Корея е модифицирала охладителните системи на своя реактор за производство на плутон, построила е нова сграда до охлаждащата кула и е извършила допълнителен строеж до експериментален леководен реактор. Докладът е базиран на сателитни изображения на ядрения изследователски център „Йонгбйон“ в Северна Корея, заснети от „Еърбъс Дефенс енд Спейс“. \r\n„Продължителната работа в съоръжението Йонгбйон не трябва да се разглежда като свързано с обещанието на Северна Корея за денуклеаризация“, се казва в доклада. „Ядрените съоръжения на Северна Корея може да се очаква да продължат с работата си както обикновено, докато не бъдат получени специфични заповеди от Пхенян.“ \r\n***  Вашингтон продължава политиката си на санкции срещу Иран и призовава останалите членки на Съвета за сигурност на ООН да се присъединят към него, заяви заместник-постоянният представител на САЩ в ООН Джонатан Коен по време на заседание на Съвета за сигурност разглеждащо изпълнението на резолюция 2231, приета в подкрепа на ядреното споразумение с Иран. \r\n„Новите санкции демонстрират нашата твърда позиция и тези санкции ще бъдат продължени“, подчерта Коен. \r\nТой обвини Иран в нарушаването на резолюциите 2231, 2226 и 2701. „В тези резолюции членовете на Съвета за сигурност забраниха на Иран доставките на оръжия. Именно поради това предлагаме членовете на Съвета да се присъединят към нас в наложените санкции“, допълни Коен. \r\n***  Президентът на САЩ Доналд Тръмп вярва, че участието на Русия в геостратегически срещи, като тези на Г7, е неизбежно, заяви държавният секретар на САЩ Майк Помпео по време на изслушване в сряда пред бюджетна комисия на Сената. \r\n„Президентът дълбоко вярва, че да имаме Русия като част от тези важни геостратегически разговори, е неизбежно“, заяви Помпео, след като бе запитан дали Москва трябва да се върне към организации, подобни на срещата на върха на Г7. \r\n***  Великобритания се страхува, че президентът на САЩ Доналд Тръмп ще подкопае НАТО като сключи „мирно споразумение“ с президента на Русия Владимир Путин, при срещата им през следващия месец. \r\nМинистри от британския кабинет се опасяват, че Тръмп може да бъде убеден да намали ангажиментите на американските военни сили в Европа, по този начин компрометирайки отбраната на държавите от НАТО срещу евентуална руска агресия. \r\nТе също са притеснени, че американският президент може да предаде на Владимир Путин пропагандна победа като отмени или промени планираните военни учения на Алианса. \r\nВсеки такъв ход може да предизвика екзистенциална криза за 29-членния съюз, който гарантира сигурността на Запада от 1949 година насам, разчитайки на мощта на американските военни сили. Представители на НАТО се опасяват, че Тръмп може да потърси начин да повтори своето „мирно споразумение“ с Ким Чен-ун и Северна Корея, което генерира позитивно отразяване. Той изненада наблюдателите по време на преговорите, като отмени американските военни учения с Южна Корея. \r\nПредставители на Белия дом се предполага, че не са наясно с плановете на Доналд Тръмп за срещата в Европа, допринасяйки за безпокойството на натовските представители. Един министър от кабинета е заявил: „Това, от което се притесняваме, е че някакъв вид „мирно споразумение“ между Путин и Тръмп ще бъде обявено. Можем да видим двамата как казват, „Защо държим всичката тази военна техника в Европа?“ и да се съгласят заедно да я премахнат“. \r\nТе допълниха, че политиката зад всякакъв такъв подобен ход от Тръмп би била трудна за навигиране: „Трудно е да застанеш против мира, но ще бъде ли наистина мир?“. \r\nДжон Болтън, съветникът по национална сигурност на САЩ, се срещна с британския си колега Марк Седуил в понеделник. Правителствени представители на Великобритания търсят яснота за намеренията на американския президент, имайки предвид че в плановете му попада и визита във Великобритания като част от Европейската му обиколка. \r\nСтраните от НАТО са изправени пред огромен натиск да увеличат разходите си за отбрана, след като Доналд Тръмп настоя държави като Германия да заделят 2 процента от своите БВП. Тръмп ще пристигне на срещата на върха на НАТО в Брюксел, насрочена за 11 и 12 юли, малко след като реципрочните санкции на Европейския съюз срещу американски стоки влязат в ефект, което може да нажежи положението. \r\nГоворейки с министри, официални представители и експерти, The Times откри опасения, че срещата на върха на НАТО и срещата между Путин и Тръмп може да предизвика: \r\n- Владимир Путин да убеди Доналд Тръмп, че САЩ не трябва да вземат участие във военните учения на НАТО в Норвегия през тази есен, позволявайки на американския президент да спести големи разходи. \r\n- Разполагането на американска военна база в Полша финансирана от полското правителство в двустранно споразумение извън условията на НАТО. \r\n- Тръмп да приеме анексията на Крим и да промени решението си за санкциите, в замяна на прекратяване на огъня в източна Украйна. Джон Болтън отхвърли това предположение. \r\nПравителствен източник заяви, че Доналд Тръмп може да се опита да си осигури връщането на Едуард Сноудън, който разкри секретна информация по сигурността, след което избяга в Русия, и за чиято екзекуция президентът вече призова. \r\nМинистър от кабинета заяви, че по-нататъшна провокация от Москва се очаква след края на Световното първенство, „възможно дори в следващите шест месеца“. \r\nЕвропейските лидери ще обсъдят заплахата, която Доналд Тръмп представлява за Западното единство по време на срещата на върха на ЕС в Брюксел в четвъртък. Премиерът Тереза Мей се очаква да изясни позицията на Великобритания, че е готова да се сключи в европейските инициативи, за да се контрира заплахата от Русия, дори те да не са подкрепени от САЩ. \r\n***  САЩ се подготвят да монтират ракетен отбранителен радар в Хаваи, за да идентифицират всякакви ракети изстреляни от Северна Корея, след като експерти твърдят, че заплахата от севернокорейска атака „не си е отишла“. \r\nСпоред американската агенция за ракетна отбрана, радарната система ще бъде способна да различава бойни глави от примамки, предназначени да излъжат ракетните отбранителни системи, както и да пренася информация до прехващачи в Аляска, предназначени за сваляне на ракети. \r\nДавид Санторо, директор за ядрената политика в изследователския институт „Тихоокеански форум“ в Хонолулу, направи силно предупреждение и заяви, че въпреки срещата между президента Доналд Тръмп и севернокорейския лидер Ким Чен-ун, заплахата от Северна Корея не си е отишла. \r\n„През последните няколко седмици виждаме така нареченото развитие на мирната инициатива, но реалността е че заплахата е все още тук. Тя няма да си отиде“, заяви Санторо. \r\nАмериканският сенатор Браян Шатц, който е привърженик на радарни системи, заяви че сенаторите вече са обсъдили проекта с Адмирал Хари Харис, бившият командир на американските сили в Тихия океан. \r\n„Вече имаме здрави възможности, но работейки с Адмирал Харис, ние искаме да се подсигурим двойно, че имаме най-силната комбинация от ракетни прихващачи и радарни системи някъде“, заяви Шатц. \r\nСенаторите вече планират да изхарчат 61 милиона долара за планирането на радарната система. \r\nАгенцията за ракетна отбрана заяви, че очаква тя да е от 9 до 15 метра широка и 18 до 24 метра висока. \r\nВероятно тя ще бъде с плоска повърхност като тази в Шемя, Аляска, вместо с кълбеста като други военни радари. \r\nСпоред сенаторите, прогнозното финансиране на целия проект ще бъде близо 1 милиард долара. \r\nОт Агенцията за ракетна отбрана не уточниха нищо за процеса, кога ще започне, нито пък колко време ще отнеме. \r\n***  Плановете на президента на САЩ Доналд Тръмп за построяване на стена на границата с Мексико получиха сериозен удар, след като американският Конгрес отхвърли законопроекта за имиграцията. \r\nЗаконопроектът, одобрен от президента, щеше да предостави 25 милиарда долара финансиране за стената, която беше едно от най-големите обещания на Тръмп по време на предизборната му кампания. \r\nНо законопроектът претърпя тежка загуба в Конгреса, след като почти половината от Републиканците му се противопоставиха. \r\nДълбочината на републиканската опозиция беше неудобен показ за Тръмп и отпор за републиканските лидери, които отложиха гласуването два пъти и предложиха промени с надеждите за събиране на подкрепа за мярка, която изглеждаше обречена от началото. \r\nГоворителят Пол Райън етикетира законодателството като „голям консенсусен законопроект“ и направи опит да представи най-доброто лице на вероятния изход. \r\n„Това, което имаме тук, са семената на консенсуса, който ще бъде постигнат, да се надяваме сега но ако не, по-късно“, заяви Райън. \r\nГласуването сложи край на месеци безполезни републикански партийни усилия за приемане на широкообхватното законодателство върху въпрос, който би оказал влияние върху резултатите от конгресиалните предизборни битки в изборите през тази есен за контрол върху Камарата на представителите и Сената. \r\nАмериканският сенат отхвърли три предложения през февруари, включително едно отразяващо твърдите политики на Доналд Тръмп и две двупартийни предложения. \r\n***  Президентът на САЩ Доналд Тръмп ще се срещне с министър-председателя на Италия Джузепе Конте във Вашингтон на 30 юли, заявиха от Белия дом в сряда. \r\n„Италия е важен съюзник в НАТО, водещ партньор в Афганистан и Ирак, и ключова за установяването на стабилност в Средиземноморския регион“, се казва в изявлението. \r\n„Заедно, САЩ и Италия ще търсят задълбочаване на сътрудничеството в адресирането на глобалните конфликти и насърчаването на икономическия просперитет от двете страни на Атлантика“, допълниха от Белия дом. \r\nТръмп заяви пред „Fox News“ по-рано през месеца, че Конте е „страхотен“ и „много твърд в имиграцията – като мен, между другото“. \r\n***  Атина е готова да сключи сделка с Берлин, с която Гърция да приеме обратно търсещите убежища мигранти, които напуснаха територията ѝ и се отправиха към Германия, заяви гръцкият министър-председател Алексис Ципрас. \r\n„Не ни вълнува, че е възможно при нас да се върнат някои поискали статут бежанци от Германия“, заяви Ципрас, добавяйки че така нареченият Дъблински регламент е „нежизнеспособен“. \r\n„Трябва да намерим път, в рамките на международното право, който да ни позволи да споделим тежестта и да избегнем това несправедливо положение, в което са поставени държавите на първа линия, както и Германия. Несправедливо е, че всички тези хора са изпратени в Германия, ако ние считаме този проблем за общоевропейски“, допълни той. \r\nПо думите на гръцкия премиер, споразумение с Германия не би оказало съществен ефект на ситуацията с мигрантите в Гърция, тъй като през северната граница пресичат само 50 до 100 лица търсещи убежище всеки месец. „За нас това не е проблем“, заяви той. \r\n***", "date": "2018.06.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/06/28/2539038/ria-novosti-ucheni-predskazvat-klimatichna-katastrofa-v-rusiya.html", "text": "В северната част на Баренцово море се наблюдават резки климатични изменения, съобщават норвежки учени, в изследване публикувано в научното издание „Natural Climate Change“, предава  РИА Новости . \r\nПо думите на специалистите, арктическият климат в региона скоро може да се промени към по-топъл, който е по-присъщ на атлантическата климатична система. Отбелязва се, че в основата на това стои ниското ниво на прясна водя, което Баренцово море получава в процеса на топене на ледовете. \r\nБаренцово море може да се раздели на две части с различни климатични условия: студен север и по-мек юг. Екосистемата в северните части зависи от ледената покривка. При нормален климатичен цикъл, ледената покривка се топи, насищайки морето с прясна вода, която през зимата отново образува ледена покривка. Учените твърдят, че студените води се отдръпват на север под натиска на топлите атлантически води. \r\nВ изследването се допълва, че процесът на затопляне на Баренцово море ще бъде необратим – в Арктика се е образувала „гореща точка“ и климатичната промяна ще има пагубно въздействие върху морската екосистема.  Йонислав Дочев", "date": "2018.06.28", "title": "РИА Новости: Учени предсказват климатична катастрофа в Русия"}
{"url": "http://www.focus-news.net/news/2018/06/28/2539041/voa-prezidentat-na-afganistan-shte-poiska-direkten-razgovor-s-lidera-na-talibanite.html", "text": "Президентът на Афганистан Ашраф Гани заяви отново позицията си, че е готов да проведе директни разговори за сключване на мир с лидера на талибаните Мавлави Хибатуллуах Акунзада, където той пожелае, предава  Voice of America . \r\nПрезидентът Гани призова за надграждане над безпрецедентното примирие, което неговото правителство и талибаните постигнаха през този месец по време на тридневния мюсюлмански празник Рамазан байрам. \r\nБунтовниците отказват призивите за удължаване на примирието, но Кабул едностранно удължи едноседмичното си примирие с още десет дена. \r\nАшраф Гани заяви, че търси диалог с Акунзада, за да посрещне исканията на афганистанските миролюбители, които извървяха повече от 600 километра до Кабул от южната провинция Хелманд през този месец, с молба към всичките страни да приключат десетилетния конфликт в страната. \r\n„Приех техните искания, удължих правителственото примирие за още десет дена и обявих, че ще седна и ще преговарям с талибанския лидер където пожелае“, заяви Гани.  Йонислав Дочев", "date": "2018.06.28", "title": "VOA: Президентът на Афганистан ще поиска директен разговор с лидера на талибаните"}
{"url": "http://www.focus-news.net/news/2018/06/28/2539031/afp-dzhuzepe-konte-shte-poseti-beliya-dom-na-30-yuli.html", "text": "Президентът на САЩ Доналд Тръмп ще се срещне с министър-председателя на Италия Джузепе Конте във Вашингтон на 30 юли, заявиха от Белия дом в сряда, предава  AFP . \r\n„Италия е важен съюзник в НАТО, водещ партньор в Афганистан и Ирак, и ключова за установяването на стабилност в Средиземноморския регион“, се казва в изявлението. \r\n„Заедно, САЩ и Италия ще търсят задълбочаване на сътрудничеството в адресирането на глобалните конфликти и насърчаването на икономическия просперитет от двете страни на Атлантика“, допълниха от Белия дом. \r\nТръмп заяви пред „Fox News“ по-рано през месеца, че Конте е „страхотен“ и „много твърд в имиграцията – като мен, между другото“.  Йонислав Дочев", "date": "2018.06.28", "title": "AFP: Джузепе Конте ще посети Белия дом на 30 юли"}
{"url": "http://www.focus-news.net/news/2018/06/28/2539042/predstoyashti-sabitiya-v-stranata-za-28-yuni-agentsiya-fokus.html", "text": "*** \r\nОт 13.15 часа на „Дондуков“ 2 президентът Румен Радев ще разговаря с Председателя на Камарата на депутатите на парламента на Чешката република Радек Вондрачек.  \r\n*** \r\nОт 13.30 часа на „Дондуков“ 2  вицепрезидентът Илияна Йотова организира Студентска лаборатория „Шестте месеца начело на ЕС – още една гледна точка“. \r\n*** \r\nОт 9.00 часа ще започне пленарното заседание на Народното събрание. \r\n*** \r\nОт 10.30 часа в Народното събрание председателят на парламента Цвета Караянчева ще проведе официална среща с председателя на Камарата на депутатите на Чешка република Радев Вондрачек. В 11.00 часа двамата ще направят изявления за представителите на медиите. От 11.30 часа ще присъстват на официална церемония пред паметника на „Незнайния воин“, където ще бъде поднесен венец.   \r\n*** \r\nОт 11.30 часа в зала „Пресцентър“ на Министерството на регионалното развитие и благоустройството в присъствието на министъра на регионалното развитие и благоустройството Николай Нанков, заместник-министърът и ръководител на управляващия орган на ОПРР Деница Николова и кметът на Столична община Йорданка Фандъкова ще подпишат договор за изграждане, основен ремонт и реконструкция на 26 училища и детски градини в София.   \r\n*** \r\nОт 12.45 часа в хотел Галерия Графити министърът на туризма Николина Ангелкова ще участва в конференция на тема „Eвропейски стандарти за туризма в България“.  \r\n*** \r\nМинистърът на отбраната Красимир Каракачанов ще открие паметник на кан Тервел в град Свети Влас. \r\n*** \r\nОт 9.00 часа в хотел „Интерконтинентал“ заместник-министърът на регионалното развитие и благоустройството ще участва в конференция на тема „Финансиране за енергийна ефективност в Централна и Югоизточна Европа“. В 10.45 часа ще се проведе брифинг, в който ще участват зам.-министърът на енергетиката Жечо Станков.  \r\n*** \r\nОт 9.30 часа в дома на Европа (ул. „Георги С. Раковски“ 124) ще се проведе публично представяне на предложението за бюджета на ЕС след 2020 г. Събитието ще бъде открито от ръководителя на Представителстото на ЕК в България Огнян Златев.  \r\n*** \r\nОт 9.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 9.30 часа във 2-ри състав на Софийски градски съд ще се гледа делото срещу Д. З., обвинен за принуда над свидетел.  \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.00 часа в 4-ти състав на Софийския градски съд ще се гледа делото срещу В. Д., подсъдим за нарушаване разпоредбите на Закона за мерките срещу изпирането на пари от длъжностно лице, присвоени от Топлофикация, (чл. 253 от НК ). \r\n*** \r\nОт 10.00 часа в конферентна зала „Витоша“ (в новопостроената сграда до хотела) на Витоша Парк Хотел (ул. „Росарио“ №1) ще бъде официално открита конференция на високо ниво, посветена на скрининга и превенцията на вирусните хепатити и ХИВ.  \r\n*** \r\nОт 10.00 часа в Х състав на Специализирания наказателен съд ще се гледа делото срещу Цветелин Ц., Тихомир В., Пламен А. и др., обвинени в организиране и ръководене на организирана престъпна група.  \r\n*** \r\nОт 10.00 часа във II състав Специализирания наказателен съд ще разгледа молбата за реабилитация на Симеон К.  \r\n*** \r\nОт 11.00 часа в Представителството на Европейската комисия на ул. „Г. С. Раковски“ 124 ще се проведе среща между еврокомисаря по цифровата икономика и общество Мария Габриел и председателя на Фондация за изобразителен синтез Йонко Стоянов. \r\n*** \r\nОт 11.00 часа в парк-хотел „Москва“ ще се състои първата церемония по сертифициране на 145 обучители за училищните екипи по приобщаващо образование от цялата страна работещи в регионални центрове за приобщаващо образование. \r\n*** \r\nОт 11.00 часа в XVII състав на Специализирания наказателен съд ще се гледа делото срещу Блага Б. и Иво Д., обвинени в организиране и ръководене на организирана престъпна група.  \r\n*** \r\nОт 12.00 часа в Национален пресклуб БТА Сдружението на природолечителите в България организира пресконференция за неконвенционалната медицина в България и взаимодействието ѝ с класическата медицина. \r\n*** \r\nОт 13.00 часа в пресклуба на БТА ще се проведе пресконференция на Центъра за европейска интеграция на правата на човека.  \r\n*** \r\nОт 13.00 часа във II състав на Специализирания наказателен съд ще се гледа делото срещу Пламен А., Любка Д., обвинени в съставяне на официален документ с невярно съдържание.  \r\n*** \r\nОт 13.00 часа в ИнфоЦентър София2018 ще се състои пресконференция във връзка с премиерната прожекция на документалния филм „Един ден на Витоша“. \r\n*** \r\nОт 13.30 часа в XVII състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Диана В., Александър М. и Сашо К., обвинени в организирана престъпна група.  \r\n*** \r\nОт 14.00 часа в 21А състав на Софийския градски съд ще се проведе заседание по молба от защитника на подсъдимата Е. К. за изменение на мярка за неотклонение \"домашен арест\". \r\n*** \r\nОт 17.00 часа в музейната зала на БЧК церемония на Двунационалната Търговска Камара България-Израел по награждаването на усилията за спасяване на човешки животи в спешни ситуации. Награден ще бъде председателят на БЧК Христо Григоров. На събитието ще присъства и зам.-кметът на София Дончо Барбалов.  \r\n*** \r\nОт 17.00 часа във фондация “Дечица” (ж.к. “Люлин”, ул. “Добри Немирев” 5) ще се проведе встъпителна среща по проект “Искам (сам) да летя“, финансиран от Оперативна програма „Развитие на човешките ресурси“. \r\n*** \r\nОт 18.00 часа в Арт Галерия Ларго ще се открие традиционната лятна сборна изложба „Лятна разходка по Ларгото”. \r\n*** \r\nОт 18.00 в Галерия „Шипка 6“ – Съюз на българските художници ще бъде открита изложба на дипломираните бакалаври от Националната художествена академията – випуск 2018 г.  \r\n*** \r\nОт 18.30 часа „Credo Bonum” ще представи изложбата „Добрите машини” на младия художник Димитър Генчев. \r\n*** \r\nОт 18.30 часа в Литературния клуб на Столична библиотека (пл. „Славейков“ 4) ще бъдат представени разказите на Алек Попов.  \r\n*** \r\nОт 19.00 часа в галерия „Финес“ съвместно с Юлия Банкова (арттерапевт), организира благотворителна разпродажба на картини в помощ на Кристина Недялкова, на 13 години, с диагноза спина бифида. \r\n*** \r\nОт 19.30 часа на ъгъла на ул. \"Раковски\" и ул. \"Иван Вазов\", около централата на Холдинг БДЖ, ще се проведе Бдение за БДЖ. То е по повод очаквания търг за сградата на БДЖ - един от най-скъпите имоти в България и отказа на правителството да изплати дължимото на железницата. \r\n*** \r\nОт 20.00 часа в зала 1 на НДК ще се състои концертът “Gipsy kings by Paco Baliardo”.  \r\n*** \r\nОт 11.00 часа в кабинет 108 на Община Благоевград Председателят на Общински съвет - Благоевград – Радослав Тасков, организира пресконференция по повод предстоящото редовно заседание на Общинския съвет.  \r\n*** \r\nОт 11.00 часа ще се проведе брифинг в ОДМВР- Благоевград ще се проведе брифинг във връзка с провеждането на Акция „Ваканция! Да опазим живота на децата на пътя!”  \r\n*** \r\n14.00 часа в Апелативен съд – Бургас ще се проведе заседание по жалбата на Борислав С. Срещу определение на ОС-Бургас, с което му е взета първоначална мярка за неотклонение „задържане под стража“.  \r\n*** \r\nОт 16.00 часа в централата на ГЕРБ в Бургас (ул. „Конт Андрованти” 5) общинският съветник от ГЕРБ - Бургас Димитринка Буланова ще има приемен ден с граждани. \r\n*** \r\nОт 18.00 часа до 19.00 часа в залата на ОУ „Александър Георгиев – Коджакафалията“ ще се проведе безплатен демонстративен урок по програмиране за деца.  \r\n*** \r\nОт 9.00 в зала \"Пленарна\" на Община Варна ще се състои 32-рото заседание на Общински съвет - Варна. \r\n*** \r\nОт 11.00 часа в Радио Варна ще се проведе пресконференция, посветена на Международния фестивал на червенокръстките и здравни филми и предстоящата Есенна академия. Организаторите на Фестивала – Българския Червен кръст и Медицинския университет – Варна - ще представят актуална информация за провеждането му.  \r\n*** \r\nОт 14.30 часа в Интерхотел „Черно море“ ще се проведе конференция „Европа за гражданите, Бюро „Творческа Европа\" и Програма „Предприемачество в сферата на културата, културното наследство и културното сътрудничество“.   \r\n*** \r\nОт 18.00 часа в клуб „Щурче“ ще бъде представен документалният филм „Шанс за заетост“.  \r\n*** \r\nОт 19.00 часа в Градска художествена галерия „Борис Георгиев“ ще се състои изложба на отличените творби от 4-ти Международен Салон за Дигитална и Принт Арт фотография Варна 2018 .  \r\n***  \r\nОт 9.00 часа в голяма зала на Община Велико Търново ще се проведе сесия на Великотърновски общински съвет.  \r\n*** \r\nОт 10.30 часа в Пресклуб на БТА - Велико Търново Читалище „7 юли“ ще представи програмата за честването на 10-годишнината от основаването на читалището.  \r\n***  \r\nОт 13.30 часа в сградата на НОИ ще се проведе пресконференция, на която ще бъде предоставена информация за новия метод за преизчисляване на пенсиите.   \r\n***  \r\nОт 17.30 часа в Изложбени зали „Рафаел Михайлов“ ще бъде открита колективна изложба на български и италиански художници „Идентичност между символика и цветове”. \r\n***  \r\nОт 19.00 часа в МДТ „Константин Кисимов“ ще бъде представена постановката „Баядерка“.  \r\n***  \r\nОт 20.00 часа в ДКС „Васил Левски“ ще се състои Концерт „Любов и приятелство“ – Йордан Марков и група „Тоника Домики“.  \r\n***  \r\nОт 21.00 часа на Сцената на „Арт лято“ до ХГ „Борис Денев“ ще се състои латино парти с Un Beso. \r\n*** \r\nОт 13.00 часа в Заседателната зала на Областна администрация – Враца на ет.6 ще се проведе конференция, посветена на опазването и устойчивото използване на река Дунав. \r\n*** \r\nОт 18.00 часа в с. Галиче ще бъде изградена детска площадка с дарение на ПГ на ГЕРБ на стойност 17 000 лв.  \r\n***  \r\nОт 18.00 часа в НЧ „Напредък-1869“ ще се състои Годишен концерт на Балетна школа „Грация“. \r\n*** \r\nОт 19.00 часа в Драматичния театър „Й. Йовков“ ще се проведе спектакъл „Разделям двойки по домовете“.  \r\n*** \r\nОт 10.00 часа в морска зона – втора буна ще бъде открит Международният турнир по петанк.  \r\n*** \r\nОт 9.30 часа в зала „ Инфра“ на Община Казанлък ще се проведе 40-то редовно заседание на Общински съвет – Казанлък.  \r\n*** \r\nОт 14.00 часа в залата на Община Кюстендил ще се проведе редовно заседание на Общински съвет.   \r\n*** \r\nОт 19.00 часа в Драматичния театър на Монтана ще се състои концерт на Тони Димитрова.  \r\n*** \r\nОт 11.00 часа на ул. „Младост“ (бл. 62) ще се състои церемонията по откриването на Почетното консулство на Република Полша с консулски окръг Варна, Добрич и Бургас.  \r\n***   \r\nОт 11.30 ч. \"Контур 7\" ЕООД организира пресконференция в БТА по темата \"Синя зона\" в Пазарджик.  \r\n***   \r\nОт 11.00 часа Областният управител на Пазарджик Стефан Мирев ще председателства заседанието на Регионалния съвет за развитие (РСР) на Южен централен район (ЮЦР).  \r\n*** \r\nВ 15.30 часа американският посланик Ерик Рубин ще посети Община Панагюрище. След официалните срещи е предвидена кратка пресконференция.  \r\n*** \r\nВ 11.00 часа в Индустриална зона „Куклен“ министърът на икономиката Емил Караниколов присъства на първа копка на високотехнологичен завод на турска компания, който ще произвежда задните светлини за автомобили „Мерцедес“. \r\n*** \r\nОт 11.00 часа на терена на одело Фарба България в индустриална зона „Куклен“ (вляво на пътя Пловдив-Асеновград, след Техно Акташ, Мекалит и Вили Елбе аутомотив) ще се състои церемония по първа копка и полагане на темела (първия камък) на високотехнологичен завод за задните светлини на „Мерцедес“ на турската компания „одело Фарба Лайтинг Груп“, част от Байрактарал Холдинг. Там ще присъста министърът на икономиката Емил Караниколов.  \r\n*** \r\nВ 12.00 часа в заседателната зала на Община Марица ще се състои пресконференция по повод предстоящите Държавни игри за спортистите от малките селища в село Маноле. \r\n*** \r\nОт 17.30 часа в офиса на ГЕРБ в район „Западен“ на ул. „Царевец“ 9 общинските съветници Петър Попов, Ясен Михайлов и Дамян Петров. По същото време в офиса на ГЕРБ в район „Северен” на бул. „Марица” 91 ще се проведе приемната на Гошо Къчков. Пенчо Малинов, ще се срещне с граждани от 17.00 до 18.30 часа в офиса на ГЕРБ в район „Източен” на ул. „Коста Паница” 5, а приемната на Веселин Маневски е с начален час 16.00 часа и ще се проведе в партийния офиса в район „Южен” на ул. „Академик Петър Динеков” 1А. \r\n*** \r\nВ 18.30 часа в сградата на Общински съвет - Пловдив ще се състои откриването на изложба с рисунки, изработени от лица, изтърпяващи наказание лишаване от свобода в Затвор Пловдив. \r\n*** \r\nОт 11.00 часа в зала 712 на Областна администрация - Разград ще заседава Областният съвет за развитие на област Разград. \r\n*** \r\nВ 16.00 часа ще се проведе акция за почистване брега на река Дунав при местността Паметниците край Свищов. \r\n*** \r\nОт 14.00 часа в Сесийна зала на Община Смолян ще се проведе заседание на Общинския съвет.  \r\n*** \r\nОт 10.00 часа в Детския отдел на библиотека „Родина“ ще се проведе инициативата „Чета и играя – знам и мога“.  \r\n*** \r\nОт 17.30 часа в IV експозиционно ниво на Регионалния исторически музей ще се състои премиерата на книгата „С български дух и европейска мисъл“.  \r\n*** \r\nОт 18.00 часа в къща музей „Гео Милев“ ще бъде представена „Пепел от пеперуди“ – любовна лирика в слово и цвят от Виолета Белчева.  \r\n*** \r\nОт 21.00 часа в лапидариум в Регионалния исторически музей ще се проведе театър под звездите „Паника в хотела“ от Рей Куни.  \r\n*** \r\nОт 14.00 часа в заседателната зала на Община Трън Общинският съвет ще проведе редовно заседание.  \r\n*** \r\nОт 11.00 часа в Пресклуб на БТА – Хасково ще се проведе пресконференция на ръководството на БСП - Хасково и на общинските съветници на партията по актуални политически теми. \r\n*** \r\nОт 9.00 часа в зала 363 на Общината ще се проведе редовно заседание на Общински съвет - Шумен.  \r\n*** \r\nОт 10.00 часа в залата на СИДП ще се състои среща на експерти със стопанисващите дивеча в дивечовъдните участъки към Държавните горски стопанства. \r\n*** \r\nОт 15.00 часа в ДКТ „Васил Друмев“ ще бъде дадена пресконференция с участието на представителите на румънския театър.", "date": "2018.06.28", "title": "Предстоящи събития в страната за 28 юни (Агенция „Фокус“)"}
{"url": "http://www.focus-news.net/news/2018/06/28/2539040/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес от юг-югозапад валежите отново ще се активизират, ще обхванат страната и отново на много места ще са значителни по количество. Ще продължи да духа до умерен вятър от изток-североизток. Ще се задържи хладно за края на юни с максимални температури между 20° и 25°. През нощта срещу петък, главно в западната половина от страната валежите ще продължат, като значителни ще бъдат в Северозападна България. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-5 Русе-Велико Търново; \r\n- път I-9 Варна-Бургас; \r\n- път II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София:  \r\n- от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента. Срок 29.06.2018 г. \r\n- от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента. Срок 29.06.2018 г. \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\n- Движението в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г. \r\nОбласт Пловдив: \r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности.  \r\nОбходни маршрути:  \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2.  \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 11:00 часа на 28.06.2018 г. \r\nАМ „Хемус“:  \r\nОбласт София:  \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 29.06.2018 г. \r\nОбласт Варна: \r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г. \r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.; \r\nАМ „Струма“: няма. \r\nАМ „Марица“: \r\nОбласт Пловдив:  \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности.  \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nБелотинци – Краводер от км 73+542 до км 125+450 се осъществява с повишено внимание, поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 10.07.2018 г.  \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; \r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОПУ-Ловеч:  \r\nСофия – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок: 07.07.2018г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г. \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с.Мокрен  до п.кр. Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 31.08.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г. \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2018 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-108: Движението по път IІІ-108 АМ „Струма“ – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 30.06.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: \r\n общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок до 29.06.2018 г. \r\nПът II-99: Движението по път II-99 Караагач –Царево от км 49 до км 58 се осъществява в една лента на определени участъци поради частични ремонтни дейности на асфалтовата настилка.Срок до 29.06.2018г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.; \r\nПът III-7306: Движение с повишено внимание по път III-7306 Лозарево – Черница – Сунгурларе от км 0+000 до км 15+000 поради поставяне на напречна маркировка. Организацията на движение е сигнализирана с пътни знаци. Срок до 29.06.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г. \r\nРемонтни дейности:  \r\nПът III-1301: Движението по път III-1301 Криводол – Галатин от км 1+000 до км 3+500 се осъществява с повишено внимание поради ремонтни дейности на асфалтовата настилка. Една от лентите за движение е стеснена. Срок до 29.06.2018 г. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. \r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\n\tПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-7105: Движението по път III-7105 Добрич-Козлодуйци в участъка от км 25+000 до км 34+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 29.06.2018г. \r\nОПУ-Кюстендил: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности:  \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 30.06.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 02.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности:няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути:  \r\nЗа посока Пловдив – Бургас по път II-56 Стряма - Брезово до път I-6. \r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г. \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 29.06.2018 г. \r\nПът III-205: Движение по път III-205 гр. Разград – с. Ясеновец от км 21+938  до км 31+281 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 29.06.2018 г. \r\nПът III-205: Движение по път III-205 гр. Исперих и с. Свещари от км 39+250 до км 54+500 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 29.06.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 75+400 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.06.2018 г.  \r\nПът ІІ-86: Движението по път ІІ-86 Чепеларе – м. Рожен, при км 83+600 се осъществява с повишено внимание, съобразно създадената организация на движение, поради пропаднал банкет с дължина 3 м в дясно. Участъкът е сигнализиран с пътни знаци. Срок до 30.06.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 29.06.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-18: Движението по пътна връзка от АМ Тракия към Южна дъга по път II-18 Софийски околовръстен път /СОП/ е ограничено поради ремонтни дейности по асфалтовата настилка. \r\nОбходен маршрут: бул. „Цариградско шосе“ – ул. „Патриарх Герман“ – СОП. Срок до 28.06.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 30.06.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента, поради частични ремонтни дейности на асфалтовата настилка. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29.06.2018 г. \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента, поради частични ремонтни дейности на асфалтовата настилка. Водачите да се движат с повишено внимание и съобразена скорост в свободната лента, съобразно създадената организация на движение. Срок до 29.06.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.28", "title": "Актуална пътна обстановка"}
{"url": "http://www.focus-news.net/news/2018/06/28/2539039/varna-vazstanoveno-e-dvizhenieto-po-avtomagistrala-hemus-ot-km-405-do-km-406-v-posoka-sofiya.html", "text": "Възстановено е движението по автомагистрала \"Хемус\" от км 405 до км 406 в посока София. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "Варна: Възстановено е движението по автомагистрала \"Хемус\" от км 405 до км 406 в посока София"}
{"url": "http://www.focus-news.net/news/2018/06/28/2539022/the-moscow-times-moskva-i-vashington-sklyuchiha-sporazumenie-za-provezhdane-na-sreshta-na-varha-mezhdu-donald-tramp-i-vladimir-putin.html", "text": "САЩ и Русия сключиха споразумение за скорошно провеждане на среща на върха между руския президент Владимир Путин и американския му колега Доналд Тръмп, заяви съветникът по външни работи на Кремъл Юри Ушаков пред журналисти в сряда, пише руското електронно издание  The Moscow Times . \r\nУшаков, говорейки след като Путин проведе разговори със съветника по национална сигурност на САЩ Джон Болтън в Кремъл, заяви че срещата на върха ще се проведе във взаимно подходяща трета страна и че са нужни още няколко седмици, за да бъде подготвена тя. \r\n„Тази среща се планира от много време“, заяви Ушаков. „Тя е от огромно значение за Русия и Америка, но и от огромно значение за цялата международна ситуация. Мисля, че това ще бъде главното събитие на лятото“. \r\nПодобна среща е вероятно да раздразни съюзниците на САЩ, които искат да изолират Путин, като например Великобритания, която е притеснена от отношението на Тръмп към Русия. Вероятно отношенията ще се влошат и сред чуждестранни и местни критици, които оспорват отдадеността на Тръмп към НАТО и се тормозят от желанието му да възстанови връзките с Русия, дори и при факта, че Вашингтон затяга санкциите. \r\nЮри Ушаков допълни, че Москва и Вашингтон ще обявяват времето и мястото на срещата в четвъртък. По-нататъшните детайли тепърва ще се разработват, допълни той. \r\nСрещата се очаква да се проведе, след като Тръмп посети срещата на върха на НАТО в Брюксел през следващия месец. Висшестоящ представител на САЩ заяви във вторник, че столицата на Финландия Хелзинки се обсъжда като подходяща локация.  Йонислав Дочев", "date": "2018.06.28", "title": "The Moscow Times: Москва и Вашингтон сключиха споразумение за провеждане на среща на върха между Доналд Тръмп и Владимир Путин"}
{"url": "http://www.focus-news.net/news/2018/06/28/2539043/predstoyashti-mezhdunarodni-sabitiya-za-28-yuni-agentsiya-fokus.html", "text": "Лидерите на ЕС се събират на среща на високо равнище, за да обсъдят миграцията, Брекзит и реформите в Еврозоната. \r\n***  Германският канцлер Ангела Меркел ще издаде заявление за политиката си пред парламента преди началото на срещата на високо равнище в Брюксел. \r\n***  Кремъл ще съобщи конкретните време и място за планираната среща на високо равнище между президентите на САЩ и на Русия Доналд Тръмп и Владимир Путин. \r\n***  Външният министър на Франция Жан-Ив льо Дриан е на посещение в Кайро. \r\n***  Последен ден от тридневното посещение на министъра на отбраната на САЩ Джеймс Матис в Китай преди да отпътува за Южна Корея. \r\n***", "date": "2018.06.28", "title": "Предстоящи международни събития за  28 юни (Агенция \"Фокус\")"}
{"url": "http://www.focus-news.net/news/2018/06/28/2539044/nimh-zapochnalite-ot-yug-yugozapad-valezhi-shte-obhvanat-tsyalata-strana-i-otnovo-na-mnogo-mesta-shte-sa-znachitelni-po-kolichestvo.html", "text": "Атмосферното налягане е по-ниско от средното за юни и ще се задържи без съществена промяна. Започналите от юг-югозапад валежи ще обхванат цялата страна и отново на много места ще са значителни по количество. Ще продължи да духа до умерен вятър от изток-североизток. Ще се задържи хладно за края на юни с максимални температури между 20° и 25°. През нощта, главно в западната половина от страната валежите ще продължат, като на места отново ще са значителни. Това съобщи за  Агенция „Фокус“  дежурният синоптик от НИМХ Евгения Егова. \r\nНад Черноморието ще е предимно облачно с валежи, на места значителни и придружени с гръмотевици. Ще духа до умерен вятър от изток-североизток. Максималните температури ще са 24°-25°, близки до температурата на морската вода. Вълнението на морето ще бъде 2-3 бала. \r\n Над планините ще бъде облачно и дъждовно. На много места валежите ще са значителни, главно в Рило-Родопската област, придружени с гръмотевици. Ще духа умерен вятър от изток-югоизток. Максимална температура на височина 1200 метра – около 14°, на 2000 метра – около 9°.", "date": "2018.06.28", "title": "НИМХ: Започналите от юг-югозапад валежи ще обхванат цялата страна и отново на много места ще са значителни по количество"}
{"url": "http://www.focus-news.net/news/2018/06/28/2539045/prezidentat-rumen-radev-shte-se-sreshtne-s-predsedatelya-na-kamarata-na-deputatite-na-parlamenta-na-cheshkata-republika-radek-vondrachek.html", "text": "От 13.15 часа днес на „Дондуков“ 2 президентът Румен Радев ще разговаря с Председателя на Камарата на депутатите на парламента на Чешката република Радек Вондрачек. Това съобщиха от  прессекретариата на държавния глава .", "date": "2018.06.28", "title": "Президентът Румен Радев ще се срещне с председателя на Камарата на депутатите на парламента на Чешката република Радек Вондрачек"}
{"url": "http://www.focus-news.net/news/2018/06/28/2539047/premierat-boyko-borisov-shte-uchastva-v-redovnoto-zasedanie-na-evropeyskiya-savet-v-bryuksel.html", "text": "Министър-председателят Бойко Борисов ще участва днес и утре (29 юни) в редовното заседание на Европейския съвет в Брюксел. Това съобщиха от  правителствената информационна служба . На форума българският премиер ще представи основните резултати от Българското ротационно председателство на Съвета на ЕС. Българското председателство ще информира за степента на изпълнение на законодателните досиета от дневния ред на ЕС в контекста на четирите приоритета на председателството. Специален акцент ще бъде поставен върху връщането на Западните Балкани в Стратегическия дневен ред на ЕС, напредъка в изпълнението на инициативите по Отбранителния пакет на ЕС, финализирането на триалога по Директивата за командированите работници в сферата на услугите.  \r\nДневният ред на Съвета включва още дискусии по теми като миграция, сигурност и отбрана, работни места, растеж и конкурентоспособност, иновации и дигитализация и други.", "date": "2018.06.28", "title": "Премиерът Бойко Борисов ще участва в редовното заседание на Европейския съвет в Брюксел"}
{"url": "http://www.focus-news.net/news/2018/06/28/2539046/vitseprezidentat-iliyana-yotova-organizira-studentska-laboratoriya-shestte-mesetsa-nachelo-na-es-oshte-edna-gledna-tochka.html", "text": "От 13.30 часа, на „Дондуков“ 2 вицепрезидентът Илияна Йотова организира Студентска лаборатория „Шестте месеца начело на ЕС – още една гледна точка“. Това съобщиха от  прессекретариата на държавния глава . \r\nУчастници ще бъдат студенти от различни висши учебни заведения в България.", "date": "2018.06.28", "title": "Вицепрезидентът Илияна Йотова организира Студентска лаборатория „Шестте месеца начело на ЕС – още една гледна точка“"}
{"url": "http://www.focus-news.net/news/2018/06/28/2539051/predsedatelyat-na-kamarata-na-deputatite-na-cheshkata-republika-radek-vondrachek-e-na-ofitsialno-poseshtenie-v-balgariya.html", "text": "Председателят на Камарата на депутатите на Чешката република Радек Вондрачек е на официално посещение в България. Визитата е по покана на председателя на Народното събрание Цвета Караянчева. Това съобщиха от пресцентъра на  парламента .   \r\nВ 10.30 часа ще бъде официалната среща на председателя на парламента Цвета Караянчева и председателя на Камарата на депутатите на Чешката република Радек Вондрачек.  \r\nВ 11.00 часа Цвета Караянчева и Радек Вондрачек ще направят изявления за представителите на медиите.   \r\nВ 11.30 часа двамата председатели ще присъстват на официална церемония пред паметника на “Незнайния воин”, където ще бъде поднесен венец.  \r\nВ рамките на визитата на председателя на чешкия парламент са предвидени срещи с президента на Република България Румен Радев, със заместник министър-председателя по правосъдната реформа и министър на външните работи Екатерина Захариева и с кмета на София Йорданка Фандъкова.", "date": "2018.06.28", "title": "Председателят на Камарата на депутатите на Чешката република Радек Вондрачек е на официално посещение в България"}
{"url": "http://www.focus-news.net/news/2018/06/28/2539034/tass-aleksis-tsipras-izrazi-gotovnost-za-sklyuchvane-na-sdelka-s-berlin-za-vrashtaneto-na-tarseshtite-ubezhishte-migranti.html", "text": "Атина е готова да сключи сделка с Берлин, с която Гърция да приеме обратно търсещите убежища мигранти, които напуснаха територията ѝ и се отправиха към Германия, заяви гръцкият министър-председател Алексис Ципрас в интервю за списание „Файненшъл Таймс“, цитиран от  ТАСС . \r\n„Не ни вълнува, че е възможно при нас да се върнат някои поискали статут бежанци от Германия“, заяви Ципрас, добавяйки че така нареченият Дъблински регламент е „нежизнеспособен“. \r\n„Трябва да намерим път, в рамките на международното право, който да ни позволи да споделим тежестта и да избегнем това несправедливо положение, в което са поставени държавите на първа линия, както и Германия. Несправедливо е, че всички тези хора са изпратени в Германия, ако ние считаме този проблем за общоевропейски“, допълни той. \r\nПо думите на гръцкия премиер, споразумение с Германия не би оказало съществен ефект на ситуацията с мигрантите в Гърция, тъй като през северната граница пресичат само 50 до 100 лица търсещи убежище всеки месец. „За нас това не е проблем“, заяви той.  Йонислав Дочев", "date": "2018.06.28", "title": "ТАСС: Алексис Ципрас изрази готовност за сключване на сделка с Берлин за връщането на търсещите убежище мигранти"}
{"url": "http://www.focus-news.net/news/2018/06/28/2539049/v-mrrb-shte-bade-podpisan-dogovor-za-remont-na-26-uchilishta-i-detski-gradini-v-sofiya.html", "text": "В присъствието на министъра на регионалното развитие и благоустройството Николай Нанков, заместник-министърът и ръководител на управляващия орган на ОПРР Деница Николова и кметът на Столична община Йорданка Фандъкова ще подпишат договор за изграждане, основен ремонт и реконструкция на 26 училища и детски градини в София.  \r\nЦеремонията ще състои от 11.30 часа днес в зала „Пресцентър“ на Министерството на регионалното развитие и благоустройството.  \r\nОбщият размер на проекта е 63.6 млн. лв., от които 58 млн. лв. е стойността на безвъзмездната финансова помощ, предоставена по Оперативна програма „Региони в растеж“ 2014 - 2020 г. Той предвижда извършване на основен ремонт или реконструкция, внедряване на мерки за енергийна ефективност и обновяване на материално-техническата база на 26 училища и детски градини, включени в Инвестиционен приоритет „Образователна инфраструктура“ на Интегрирания план за градско възстановяване и развитие на Столична община.  \r\nНа събитието са поканени да присъстват Витория Алиата ди Вилафранка – директор в Генерална дирекция \"Регионална и селищна политика\" на Европейската комисия, и Андриана Сукова – заместник-генерален директор на Генерална дирекция „Трудова заетост, социални въпроси и приобщаване“ в ЕК.", "date": "2018.06.28", "title": "В МРРБ ще бъде подписан договор за ремонт на 26 училища и детски градини в София"}
{"url": "http://www.focus-news.net/news/2018/06/28/2539052/komisiyata-po-otbrana-shte-razgleda-predlozhenieto-na-volya-za-moratorium-varhu-proektite-za-modernizatsiya-na-suhopatni-voyski-i-voennovazdushnite-sili.html", "text": "В Комисията по отбрана ще бъдат представени офицерите, удостоени от президента Румен Радев с висше военно звание. Това се посочва в  дневния ред за работа на Комисията . Представянето на офицерите в комисията стана част от процедурата с промените в Закона за отбраната и въоръжените сили от 27 септември миналата година. Първоначалното предложение предвиждаше офицерите да бъдат изслушвани в комисията преди да бъдат удостоени със звание. Между двете четения текстът беше променен. \r\nКомисията ще разгледа предложението на ПГ на „Воля“ за налагане на 3-годишен мораториум върху проектите за модернизация на Сухопътни войски и Военновъздушните сили. Проектите бяха одобрени от парламента на 8 юни.  \r\nВ закрита част от заседанието комисията ще изслуша ръководството на Министерството на отбраната и Щаба на отбраната за моментното състояние на видовете Въоръжени сили.  \r\nЗаседанието на комисията е от 14.30 часа в зала 232.", "date": "2018.06.28", "title": "Комисията по отбрана ще разгледа предложението на „Воля“ за мораториум върху проектите за модернизация на Сухопътни войски и Военновъздушните сили"}
{"url": "http://www.focus-news.net/news/2018/06/28/2539048/parlamentat-shte-glasuva-godishnite-dokladi-za-deynostta-na-kevr-i-kzk-za-2017-g.html", "text": "Парламентът ще гласува годишните доклади за дейността на Комисията за енергийно и водно регулиране и Комисията за защита на конкуренцията за 2017 година. Това се посочва в  програмата за работа на Народното събрание . Според доклада КЗК е наложила глоби и имуществени санкции в размер на над 12,5 млн. лева. В доклада си от КЕРВ изтъкват, че през миналата година не са допуснати резки ценови изменения. За последните 3 години цените на електроенергията за регулирания пазар са увеличени с 2.5%. \r\nДо гласуването на докладите се стигна след поредния спор между управляващи и опозиция в пленарна зала вчера. Гласуването беше отменено за следващия ден с мотив, че ръководствата на институциите на са били поканени. БСП реагираха остро и настояха парламентът да се въздържа към първоначално гласувания дневен ред.  \r\nПредседателят на Камарата на депутатите на Чешката република Радек Вондрачек ще бъде на официално посещение в България по покана на председателя на Народното събрание Цвета Караянчева. Двамата ще се срещнат в парламента, а по-късно ще присъстват на официална церемония пред паметника на „Незнайния воин“, където ще бъде поднесен венец.", "date": "2018.06.28", "title": "Парламентът ще гласува годишните доклади за дейността на КЕВР и КЗК за 2017 г."}
{"url": "http://www.focus-news.net/news/2018/06/28/2539056/sofiya-v-doma-na-evropa-shte-badat-predstaveni-zakonodatelnite-predlozheniya-na-evropeyskata-komisiya-za-politikata-na-sblizhavane-za-perioda-2021-2027-g.html", "text": "От 09.30 часа днес в Дома на Европа в София (ул. \"Г. С. Раковски\" 124) ще се състои публично представяне на законодателните предложения на Европейската комисия за Политиката на сближаване за периода 2021 - 2027 година. Това съобщиха от пресцентъра на  Представителството на ЕК в България . Събитието ще бъде открито от Огнян Златев, ръководител на Представителството на Европейската комисия в България и Иван Иванов, директор на Дирекция \"Централното координационно звено\" на Министерския съвет.  \r\nДетайлното представяне на предложенията на Комисията ще бъде направено от Андриана Сукова, заместник генерален директор в Генерална дирекция \"Заетост, социални въпроси и приобщаване\" и Витория Алиата ди Вилафранка, директор в Генерална дирекция \"Регионална и селищна политика\" на Европейската комисия. То ще бъде последвано от свободна дискусия, в която ще се включат експерти на Европейската комисия.", "date": "2018.06.28", "title": "София: В Дома на Европа ще бъдат представени законодателните предложения на Европейската комисия за Политиката на сближаване за периода 2021 - 2027 г."}
{"url": "http://www.focus-news.net/news/2018/06/28/2539057/api-dvizhenieto-se-osashtestvyava-v-edna-lenta-po-pat--82-sofiya-samokov-pri-km-75-poradi-srutena-skalna-masa.html", "text": "Движението се осъществява в една лента по път II-82 София - Самоков при км 75 поради срутена скална маса. Това съобщиха от пресцентъра на  Агенция \"Пътна инфраструктура\" . Трафикът се регулира от екип на поддържащата фирма.", "date": "2018.06.28", "title": "АПИ: Движението се осъществява в една лента по път II-82 София - Самоков при км 75 поради срутена скална маса"}
{"url": "http://www.focus-news.net/news/2018/06/28/2539055/ministar-nikolina-angelkova-shte-uchastva-v-konferentsiya-na-tema-evropeyski-standarti-za-turizma-v-balgariya-vav-varna.html", "text": "Министърът на туризма Николина Ангелкова ще участва днес в конференция на тема „Eвропейски стандарти за туризма в България“ във Варна. Това съобщиха от пресцентъра на  Министерство на туризма . Форумът се организира съвместно от Министерството на туризма и фондация „Конрад Аденауер“. На събитието ще присъстват Kлаус Шлий, председател на Ландтага на Шлезвиг-Холщайн и Tорстен Гайслер, ръководител на фондация „Конрад Аденауер“ за България.", "date": "2018.06.28", "title": "Министър Николина Ангелкова ще участва в конференция на тема „Eвропейски стандарти за туризма в България“ във Варна"}
{"url": "http://www.focus-news.net/news/2018/06/28/2539058/ministarat-na-otbranata-krasimir-karakachanov-shte-otkrie-pametnik-na-kan-tervel-v-grad-sveti-vlas.html", "text": "Заместник-министър председателят по обществен ред и сигурност и министър на отбраната Красимир Каракачанов ще открие паметник на кан Тервел в град Свети Влас. Това съобщиха от пресцентъра на  Министерство на отбраната . \r\nМинистър Каракачанов е председател на Националния инициативен комитет за честването на 1300-годишнина от победата на кан Тервел над арабите. С тази победа българският владетел спасява не само България, но и Европа от нашествието на арабския халифат. \r\nПаметникът е дело на фондация „Българска памет“ на братята Йордан и Динко Диневи.", "date": "2018.06.28", "title": "Министърът на отбраната Красимир Каракачанов ще открие паметник на кан Тервел в град Свети Влас"}
{"url": "http://www.focus-news.net/news/2018/06/28/2539060/sofiya-vremenno-dvizhenieto-se-osashtestvyava-v-edna-lenta-po-severnata-skorostna-tangenta-pri-km-14-v-posoka-kalotina-poradi-patnotransportno-proizshestvie.html", "text": "Временно движението се осъществява в една лента по Северната скоростна тангента при км 14 в посока Калотина поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Трафикът се регулира от екип на Пътна полиция.", "date": "2018.06.28", "title": "София: Временно движението се осъществява в една лента по Северната скоростна тангента при км 14 в посока Калотина поради пътнотранспортно произшествие"}
{"url": "http://www.focus-news.net/news/2018/06/28/2539061/api-ot-dnes-se-vazstanovyava-trafikat-na-kamioni-nad-12-tona-po-avtomagistrala-trakiya-v-uchastaka-ot-plovdiv-do-chirpan.html", "text": "След 11.00 часа днес ще бъде възстановено движението на товарни автомобили над 12 тона в участъка Пловдив – Чирпан, между 134-ти и 156-ти километър на автомагистрала „Тракия“, както и в отсечката в посока София от 0 до 2-ри километър на автомагистрала „Марица“. Това съобщиха от пресцентъра на  Агенция \"Пътна инфраструктура\" . \r\nДосега тежкотоварният трафик се пренасочваше по обходен маршрут поради довършителни дейности, извън платното за движение, в ремонтирания 22-километровия участък от автомагистрала „Тракия“ между Пловдив и Стара Загора. Движението на превозните средства до 12 тона по обновената отсечка бе възстановено на 15 юни т. г.", "date": "2018.06.28", "title": "АПИ: От днес се възстановява трафикът на камиони над 12 тона по автомагистрала „Тракия“ в участъка от Пловдив до Чирпан"}
{"url": "http://www.focus-news.net/news/2018/06/28/2539059/nimh-oranzhev-kod-za-dazhd-i-gramotevitsi-e-v-sila-za-pochti-tsyalata-strana.html", "text": "Оранжев код за дъжд и гръмотевици е в сила за почти цялата страна. Това сочи справка на сайта на  Националния институт по метеорология и хидрология (НИМХ)  при  БАН.  Предупреждението важи за всички области с изключение на Видин, където кодът е жълт. Очакват се значителни валежи, като на места ще се развият и гръмотевични бури. Количествата за денонощието ще достигат до 30-50 л/кв.м, а в отделни райони и повече.", "date": "2018.06.28", "title": "НИМХ: Оранжев код за дъжд и гръмотевици е в сила за почти цялата страна"}
{"url": "http://www.focus-news.net/news/2018/06/28/2539050/hashim-tachi-ot-parizh-evropeyskiyat-sayuz-tryabva-da-napravi-poveche-za-da-podkrepi-zapadnite-balkani.html", "text": "Президентът на Косово Хашим Тачи, изнасяйки лекция в Европейския съвет по международни отношения в Париж, заяви че Европейският съюз трябва да направи повече, за да подкрепи европейската перспектива на Западните Балкани, предава базираното в Прищина албанско електронно издание  Gazeta Express . \r\nТачи, в своето обръщение, говори по темата за интеграцията в Европейския съюз и решаването на двустранните спорове между страните от Западните Балкани. \r\n„Съветът на ЕС по общите въпроси току що публикува решенията си за Западните Балканите. Винаги съм призовавал и приветствал нарастващото внимание на ЕС към разширяване със страните от Западните Балкани. Въпреки многото предизвикателства, пред които е изправен Съюзът, поздравявам страните-членки за това че стигнаха до своите позитивни заключения за даването на оранжев сигнал за започване на преговори с още две държави в Западните Балкани: Албания и Македония през юни следващата година. Колкото повече прогресира регионът към ЕС, толкова по-добре е за всички нас, защото това просто ще значи повече стабилност, по-устойчив мир, съседско сътрудничество, повече чуждестранни инвестиции и по-голям просперитет“, заяви Тачи. \r\nКосовският президент изтъкна, че желанието за присъединяване към Европейския съюз е все още голямо в Западните Балкани, призовавайки Съюза да се възползва от импулса, за да приближи региона по-близо към това, което той вече е постигнал. „Около 20 години след края на войните в Западните Балкани, всички наши държави постигат конкретен прогрес към членство в ЕС“, заяви той. \r\nТачи обърна внимание и на контекста, в който регионът работи към европейска интеграция. „Не можем да се преструваме, че икономическата криза, миграционната криза и референдума за Брекзит не са се случили. Ще бъде наивно да смятаме, че тези събития не са оказали влияние и не продължават да оказват влияние върху нашата Европейска перспектива. Колебанието на страните-членки на ЕС да започнат преговори с Албания и Македония, въпреки препоръката на Европейската комисия, се дължи повече на техните вътрешни политически работи, отколкото на тези две държави и техните заслуги. Доста лесно е в такива случаи да се концентрираме само върху негативните страни. Но, дори по-важно е да се признае, че в същото време има няколко други противоречиви тенденции, които са много очевидни. Има много, които предричаха домино ефект от Брекзит веднага след референдума, но това, което видяхме от тогава е, че 27-те държави на ЕС останаха твърдо като членки на ЕС“, поясни Тачи. \r\nДържавният глава изрази мнение, че евроскептицизмът и изтощението от разширяването не трябва да бъдат използвани от политици в региона като извинение да не се изпълняват реформи, развитие и подобряване на живота на гражданите. „За Косово сега е решителният момент за гражданите да бъдат освободени от сегашния си статут на изолация. Косово е единствената страна в региона, в която гражданите са лишени от безвизово свободно движение в Шенгенската зона. Ние изпълнихме всеки от 95-те критерия, поставени от Европейската комисия. Предприехме всичките нужни институционални мерки, за да предотвратим какъвто и да е миграционен ефект и нашите гражданите сега гледат към Европа, която трябва да спази обещаната си дума. Оправданията, че това не е правилният момент, заради различни събития или усещания в ЕС, сега са не само трудни за разбиране от всички, но и неприемливи“, заяви той. \r\n„Ако ние бяхме обект на популистки чувства, демаркацията на границата между Косово и Черна гора никога нямаше да бъде ратифицирана в парламента“, заяви Тачи. \r\nТой говори също така и за диалога за нормализация на отношенията между Косово и Сърбия, воден от върховния представител на ЕС Федерика Могерини. „В неделя в Брюксел, ние проведохме първата среща от финалния етап на най-високо политическо ниво. Разбира се, тези срещи са много трудни, тъй като двете държави участващи в диалога и техните представители на масата за преговори, носят на рамената си горчивото и кърваво наследство на нашата вековна история. Раните от този вековен конфликт не са все още излекувани и съм убеден, че ще отнеме много време за нещо такова да се случи. Но времето винаги е ценно. Въпреки горчивото минало, ние нямаме време за губене. Трябва да бъдем отговорни към нашите държавни интереси, но над всичко, ние трябва да дадем на нашите граждани това, което заслужават и изискват от нас. Какво очакват гражданите на съответните две държави? Мир, помирение, добросъседски отношения, икономическо развитие и просперитет. И, разбира се, европейска перспектива“, отбеляза Хашим Тачи. \r\nТой завърши с това, че постигането на дълготраен мир би имало позитивно отражение за целия регион и би прогонило претенциите на незападни идеологии за навлизане в Балканите, както и намаляване на влиянието на популистки и националистически гласове.  Йонислав Дочев", "date": "2018.06.28", "title": "Хашим Тачи от Париж: Европейският съюз трябва да направи повече, за да подкрепи Западните Балкани"}
{"url": "http://www.focus-news.net/news/2018/06/28/2539063/denyat-28-yuni-v-balgarskata-istoriya.html", "text": "2016 г.  \r\nПравителството даде съгласието си Чехия да открие в Пловдив почетно консулство с консулски окръг, обхващащ Пловдивска област. За почетен консул е предложен доц. Иван Соколов. 2000 г.  \r\nБългарската комисия към ПРООН представя доклада си за човешкото развитие за 2000 г., според който България е на 60 място с 4800 долара Брутен вътрешен продукт на глава от населението и 71,3 г. средна възраст. 1963 г.  \r\nНа мястото на съществувалия повече от десет години Кабинет на преводачите е създадено Обединение на преводачите на художествена литература с 80 членове и председател Любомир Огнянов-Ризор (1910 – 1987г.) 1913 г.  \r\nБългарски офицери, попаднали в плен край Босилеград, са избити по изричната заповед на сръбския капитан Aрсениевич.  1913 г.  \r\nПо време на Междусъюзническата война, румънската армия преминава цяла Южна Добруджа без да срещне съпротива. Ден по-рано Румъния обявява война на България. На 2 юли са извършени румънски десанти при Оряхово, Гиген и Никопол. На 4 юли е завзет Добрич, а на 5 юли - Варна и Балчик. До 15 юли румънските войски стигат Пирдоп и Златица. На 11 юли Австро-Унгария ултимативно налага да започнат преговори за примирие. 1913 г.  \r\nПо време на Междусъюзническата война, в сражения срещу сръбските войски, загиват опълченците от 2-ра Скопска дружина на Македоно-одринското опълчение: Редниците Васил Апостолов от Цървария, Паланешко, Вешо Несторов от Тресавче, Дебърско, Марин Бърджев от Разград, Гаврил Младенов от Любанци, Скопско, Георги Апостолов от Бели Кочанско, Георги Карев от Ястремник, Кочанско, Мито Христов Филипов от Лешок, Тетовско, Серги Павлов Петров от Билиндас, Гостиварско, Филип Григоров Матов от Левуново, Гостиварско, Зако Томов от Тетово, Атанас Спасов от Милутинци, Паланешко, Санде Стоянов от Винци, Кумановско, Стефан Трайчев Китанов от Винци, Кумановско, Александър Попкиров от Бели, Кочанско, Тодор Митев от Устри дол, Кечанско, 1913 г.  \r\nПо време на Междусъюзническата война повече от 420 души от Щип и Щипска околия са избити от сръбската армия и сръбските чети. По повод на рождения ден на крал Петър, всички задържани българи в Крушово били доведени в залата на общината. Помощник-префектът им обещал амнистия, ако се съгласят да се признаят за сърби. Двама от доведените отговорили от името на всички останали, че единствено като българи биха могли да бъдат лоялни поданици на Сърбия и полезни за държавата. Веднага ги отвели обратно в затвора, където останали в продължение на още един месец. 1903 г.  \r\nВ местността Петрова нива в землището на село Стоилово край Малко Търново се провежда конгрес на Одрински революционен окръг, с председател Васил Пасков. Взето е решение за въстание с главно ръководно боево тяло Михаил Герджиков. На конгреса на Петрова нива присъстват представители на ЦК на Тайната македоно-одринска революционна организация, на Окръжния комитет в Одрин, на революционните райони от Източно-маришката област, на революционните райони от Западно-маришката област, всички войводи, по-личните стари четници и дейци, някои от които след конгреса стават войводи или подвойводи, а и преди това водят части от районните чети. Конгресът решава въстанието да се обяви не по-рано от 20 юли и не по-късно от 30 юли. \r\nОкръгът се разделя на следните пет въстанически района: \r\nI. Малкотърновско-Лозенградско Бунархисарски въстанически район; \r\nII. Чокенски въстанически район; \r\nІІІ. Мустафапашански въстанически район; \r\nIV. Гюмюрджинско-Дедеагачки; \r\nV. Ахъчелебийско Скеченски. \r\nМихаил Иванов Герджиков (26 януари 1877 г. – 18 март 1947 г.) е деец на националнореволюционното движение в Македония и Одринско. Роден в Пловдив в будно революционно семейство. Следва право в Лозана и Женева (Швейцария), където се свързва с революционната емиграция. През 1899 г. се завръща и става учител в Битоля. Влиза в редовете на Вътрешната македоно-одринска революционна организация и се отдава изцяло на борбата на нашите сънародници от Македония и Одринско за освобождението им от османско господство. Сближава се с Г. Делчев и става негов близък съратник. През 1900 г. е изпратен в Солун, за да подпомогне дейността на ЦК на ВМОРО по изграждането на комитетската й мрежа и в Одринско. Разкрит от османските власти, напуска града и постъпва в четата на Хр. Чернопеев. Скоро след това сам сформира чета в Гевгелийския район. От лятото на 1902 г. възглавява дейността на организацията в Одринско и полага големи грижи за нейното масовизиране в тази област. На конгреса на Петрова нива е избран за член на Главното ръководно боево тяло и участва непосредствено в подготовката и провеждането на Илинденско-Преображенското въстание (1903 г.). След поражението на въстанието развива активна дейност за настаняване на изтеглилите се в България въстаници. Публикува статии в българския и чуждия печат, с които апелира към международната общественост за намеса в подкрепа на въстаналите българи. По време на Балканската война 1912-1913 г. разгръща широки партизански действия в тила на турската армия. След Първата световна война 1914-1918 г. подновява контактите си с ВМРО, без обаче да играе някаква съществена роля в нейния живот. По-активно се намесва в движението на анархистите. От 1924 г. до 1931 г. живее в емиграция - Цариград, Виена и Берлин. Подкрепя идеята за създаване на ВМРО (об.), но през 1928-1929 г. за кратко време, заедно с група свои съмишленици, се отцепва от нея. В навечерието и по време на Втората световна война 1939-1945 г., поради напреднала възраст се оттегля постепенно от активна революционна дейност и се занимава повече с журналистика. Сътрудничи на редица издания. 1887 г.  \r\nПравителството на Васил Радославов подава оставка. \r\nВасил Христов Радославов (15 юли 1854 г. – 21 октомври 1929 г.) е политически и държавен деец, действащ член на БАН. Роден в Ловеч. Завършва право в Хайделберг, Германия, защитава и докторат. Завръщайки се в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9 – 12 август. 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887 г. – 1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894 г. – 1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899 г. – 1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г. – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие 1918 г. емигрира в Германия. Осъден е задочно от Държавен съд като един от главните виновници за втората национална катастрофа. 1861 г.  \r\nЧетирима български представители се явяват пред великия везир Мехмед Кабразлъ, за да му връчат поздравителен адрес по случай възшествието на султан Абдул Азис.  \r\nАбдул Азис (9 февруари 1830 г. – 4 юни 1876 г.) е османски султан, син на Махмуд II и брат на Абдул Меджид, владетел на Османската империя (1861 г. - 1876 г.). Полага усилия да закрепи загниващата османска феодална система чрез провеждането на ограничени реформи (Танзимат). Спрямо засилващото се българско националноосвободително движение провежда курс на открит терор и жестоки преследвания. По негово време борбата на българския народ за извоюване на църковна национална независимост достига своя връх чрез учредяване на Българската екзархия (1870 г.). Изпадането на империята във финансов банкрут поражда силно недоволство спрямо него и през май 1876 г. е детрониран. Малко преди това се разправя жестоко с избухналото в българските земи Априлско въстание 1876 г. Завършва живота си със самоубийство. 1850 г.  \r\nВъв Видин пристига извънредният комисар на Високата порта Али Риза паша. На 30 юни 1850 г. Али Риза паша изпраща във въстаническия лагер в района на Връшка чука и с. Раковец делегация с писмено възвание, в което се дава тридневен срок за разпускане на въстаническите отряди. На населението се предлага да излъчи свои представители, които да изложат пред властите своите искания. Избраната от селските старейшини делегация е приета от извънредния султански комисар на 5 юли. Въстаниците поставят искане за отстраняването на Видинския управител Зия паша, както и за \"точното определяне на техните данъци за в бъдеще; отмяна на досегашния начин за събиране на същите от т. нар. субаши и да се предават непосредствено на управителите; отстраняване на всички турци от техните селища и разрешаване да носят оръжие също както мюсюлманите\". На тази дата са родени: 1957 г.  \r\nРоден е Георги Първанов, президент на България два мандата 2002 - 2006 и 2007 - 2011 г. Завършва специалност История в СУ “Св. Климент Охридски” през 1981 г. От 1981 г. е н. с. в Института по история на БКП; д-р (дисертация \"Димитър Благоев и българския национален проблем\", 1988 г.); ст. н. с. (1989). Член на БКП от 1981 г.; член на Висшия съвет на БСП (1991 г.), директор на Центъра за исторически и политически изследвания на БСП в периода 1992-1996 г.; зам.-председател (1994 - 1997) и председател на БСП в периода 1997 - 2001 г. Народен представител от БСП в ХХХVII, ХХХVIII и ХХХIХ Обикновено Народно събрание. През кризата от януари-февруари 1997 г. заедно с Николай Добрев оглавява групата в ръководството на БСП, която критикува кабинета на Жан Виденов, иска отказ от нов кабинет на левицата и търси обществен консенсус чрез предсрочни парламентарни избори. На 28 януари 2001 г. подписва договор за учредяване на коалиция \"За България\", в която влизат 15 партии, а за първи път - и представители от гражданска квота. \r\nПрезидент на Република България от 22 януари 2002 г. През 2006 г. е преизбран за втори президентски мандат - до 2012 г. 1948 г.  \r\nВ Твърдица, Молдова, е роден Иван Забунов - български историк, общественик и политически деец. Завършва специалност история в Кишинев, специализира в Москва и София; доктор (1975 г.); доцент през 1984 г.; специалист по история на българското Възраждане. Основател и председател на българското дружество \"Възраждане\" в Кишинев (от 1989 г.); депутат в Молдовския парламент (1994 - 1998). Съчинения: \"Обновената Твардица\", \"Българите в Южна Русия и националното българско Възраждане (50 - 70-те год. на ХIХ в.)\", \"Българо-руските обществено-политически връзки през 50 - 70-те год. на ХIХ в.)\" и др. 1904 г.  \r\nРодена е Зина Юрданова - българска художничка. Започва да учи живопис в Художествената академия в София през 1923 г. при проф. Ст. Иванов, но скоро напуска и отива в Мюнхен. Следването й в Германия и дългото й пребиваване в Париж (до 1947 г.) оставят трайна следа върху творчеството й. През 1946 г. става член на дружеството на художниците “Монпарнас”. Рисува с акварел, темпера, маслени бои (от 1972 г. с акрилни бои). След завръщането си в България представя първата си самостоятелна изложба в галерия “Форум” на д-р Димитраков (1947 г.). От СБХ не е допусната на изложби във Франция. В България има няколко самостоятелни изложби през 1965 г., 1971 г., 1977 г. и 1987 г. През 1993 г. и 1994 г. самостоятелна изложба й урежда галерия “АРТ 36” на К. Чекарлиева. Участва в “Есенен салон’94” - Париж. Зина Юрданова умира на 3 април 1998 г. в София. 1854 г.  \r\nРоден е Иван Андонов (И. А. Савов) - български революционер, участник в национално-освободителното движение, учител, адвокат, обществен деец. От 1861 до 1869 г. учи в родното си село (с. Мурсалково - дн. с. Спасово, Старозагорско), в Чирпан и Пловдив (1870–1871 г.). Учителства в с. Евджилери, Чирпанско (дн. с. Средно градище, Старазогорско) (1872-1874 г.), а по-късно в Чирпан. От 1872 г. е член, а след това и секретар (от 1874 г.) на чирпанския революционен комитет. Прави опит за въстание в Чирпан, след което емигрира във Влашко. Завръща се през пролетта на 1876 г. и активно се включва в подготовката на Априлското въстание. Заловен от османските власти, осъден е на смърт, а след това - на доживотен затвор. Лежи в пловдивския и цариградския затвор (1876–1878 г.). След Освобождението (1878 г.) заема редица административни длъжности в Източна Румелия. Той е един от организаторите и ръководителите на Съединението. Работи като адвокат (от 1887 г.). Избиран е за народен представител в III Велико Народно събрание (1886 г.), V - VII и ХIII Обикновено Народно събрание (1887-1893 г.), подпредседател на IV Велико Народно събрание (1893 г.). Дългогодишен председател на Поборническо-опълченското дружество (1904-1936 г.) и на Археологическото дружество в Пловдив (1923-1929 г.). Автор на книгите: \"Из спомените ми от турско време\" (част I, II 1927-1928 г.) и \"Съединението\" (1929 г.). Иван Андонов умира на 18 декември 1937 в Пловдив. 1840 г.  \r\nРоден е Димитър Иванов Горов - български търговец, борец за националната свобода. Брат на А. Горов. Сближава се с Любен Каравелов, Васил Левски, Ангел Кънчев, Стефан Стамболов, Христо Ботев и други дейци на революционното движение. Дава значителни средства за организирането на четата на Хаджи Димитър и Стефан Караджа (1868 г.), поддържа хъшовете в Румъния, а през 1875 г. наема къща за Гюргевския революционен комитет, наричан от апостолите \"казармата\". Финансира издаването на \"Песни и стихотворения от Ботьова и Стамболова. Книжка първа\" (1875 г.) и \"Песни и стихотворения от С. Стамболова\" (1877 г.). Спомоществовател при организирането на четите на Т. Стоянов и Хр. Ботев. Заедно със съпругата си И. Горова придружава Ботевата чета от Гюргево до Бекет (Ботев му предава прощалните писма до семейството и приятелите си). По време на Руско-турската война (1877-1878 г.) разпродава имуществото си и се присъединява към руската армия като преводач. След Освобождението (1878 г.) живее в Трявна, с. Дерманци, Ловешко, и Плевен. Умира на 7 декември 1881 г. в Трявна в крайна нищета. По-късно тленните му останки са пренесени и погребани в родното му място Пещера. На тази дата умират: 1993 г.  \r\nУмира световноизвестният оперен певец Борис Христов (1914 - 1993). Роден е на 18 май 1914 г. в Пловдив. Родът му е от Македония (Битоля, Прилеп), емигрират в България след Илинденско-Преображенското въстание. Музикалната си дейност започва в мъжкия самодеен хор “Гусла” под диригентството на Асен Димитров. След гостуването на Фьодор Шаляпин в България през 1934 г. заминава за Италия, където живее и пее до края на живота си. През 1946 г. дебютира в Реджо ди Калабрия в ролята на Колин от “Бохеми” на Джакомо Пучини. Обявен за “бас №1 на планетата”. Христов пее в лондонския “Ковънт Гардън” през декември 1949 г. (“Борис Годунов” на Мусоргски). Оттогава владее най-големите оперни сцени в света. За по-малко от 10 години подготвя репертоар от над 40 роли, които му носят безсмъртна слава. Забележителни са изпълненията му на Мефистофел, “Кончак и Галицки (“Княз Игор” на А. П. Бородин), Филип (“Дон Карлос” на Джузепе Верди), Борис Годунов (“Борис Годунов” на Модест Мусоргски) и др. Връх в творческата му кариера са ролите на Борис Годунов и Филип II. \r\nПрез 1966 г. Софийската народна опера прави в Париж запис на операта “Княз Игор” от Бородин под диригентството на Йежи Семков, в която Христов изпълнява ролите на Галицки и хан Колчак. През януари 1970 г. постига триумф в неаполитанския театър “Сан Карло” с операта “Борис Годунов”. Пее за пръв път в родината си през септември 1976 г., когато прави записи с хора на катедралата “Св. Александър Невски”. През 1978 г. прави нови записи в България с хоровата капела “Св. Обретенов” в съпровод на Камерния оркестър на Българското радио. През 1986 г. основава и ръководи в Рим Българска академия за изкуство и култура. Вокално-сценичните превъплъщения на образите му се отличават с богатство на тембровите и динамичните нюанси, детайлна психологическа разработка и внушителни мащаби; близо е до традициите на Шаляпин в изпълнителското майсторство. 1977 г.  \r\nУмира писателят хуморист Ганчо Краев (1909 - 1977). Ганчо Краев Ганчев е роден на 1 февруари 1909 г. във Веригово (дн. към Хисаря). Завършва учителски институт в Пловдив (1934). В периода 1934 - 1946 г. работи като учител. Редактор във вестник “Стършел” в периода 1950 - 1969 г. Литературният му дебют е във в-к “Щурец” (1938 г., на Р. Алексиев). Има издадени 17 книги - сборник с разкази и фейлетони. 1921 г.  \r\nОт засада, организирана от автономистите, в София, е застрелян Гьорче Петров (1864 - 1921). Георги П. Николов - Троячанец е роден през 1864 г. в с. Варош, Прилепско. Деец на македоно-одринското революционно движение. Завършва средното си образование в Пловдив, учителства в различни градове на Македония. Включва се в революционната борба на македонските българи. Участва в Солунския конгрес на Вътрешната македоно-одринска революционна организация (ВМОРО). Той е един от авторите на новия устав и правилник на организацията, които изработва заедно с Гоце Делчев. От 1897 г. до 1901 г. е един от задграничните представители на ВМОРО в София. Не одобрява преждевременното обявяване на Илинденско-Преображенското въстание (1903), но след избухването му, участва в него с голяма чета. След неуспеха на въстанието продължава активното си участие в дейността на ВМОРО. От 1905 г. до 1908 г. е в състава на Задграничното представителство в София. След Младотурската революция 1908 г. заедно с писателя Антон Страшимиров издават от Солун сп. “Културно единство”. \r\nПо време на участието на България в Първата световна война известно време е председател на Окръжната постоянна комисия в Битоля, а след това кмет на Драма. След войната участва в създаването и дейността на Временното представителство на обединената бивша ВМРО. Заедно с това заема и длъжността началник на бюрото за заселване на бежанците към Министерството на вътрешните работи. 1877 г.  \r\nУмира Иванка Димитрова Горова (И. Кънчева Ангелова) - участничка в национално-освободителното движение. Тя е родена около 1856 г. Сестра на А. Кънчев и съпруга на Д. Горов. Учи в Русе, където семейството й се преселва през 1860 г. Включва се активно в освободителното движение след женитбата си. По време на Руско-турската война (1877-1878 г.), въпреки влошеното си здраве, тръгва заедно със съпруга с руските войски. Тежко болна, остава в Трявна, където умира от туберкулоза.", "date": "2018.06.28", "title": "Денят 28 юни в българската история"}
{"url": "http://www.focus-news.net/news/2018/06/28/2539064/time-emanyuel-makron-vazstanovyava-zadalzhitelnata-voenna-sluzhba-za-vsichki-16-godishni.html", "text": "В опит да насърчи гражданския дълг и националната гордост сред младото население на страната, правителството на Франция е представило план за възстановяване на задължителната военна служба за всички 16-годишни, пише електронното издание на списание  Time . \r\nОригинално предложен по време на предизборната кампания на президента на Франция Еманюел Макрон, планът за задължителна военна служба се прилага за момчета и момичета и ще работи в две фази. \r\nПървата ще бъде задължително едномесечно назначение, което ще се фокусира върху гражданската култура, която според правителството е начин да се „позволи на младите хора да създават нови връзки и да развиват ролята си в обществото“. Това включва и дейности като благотворителност, доброволно преподаване или военно обучение с полицията, пожарната служба или армията. \r\nВъв втората част, младите хора ще имат възможност да избират дали искат да завършат своето доброволно назначение за от три месеца до година, „в област свързана с отбраната и сигурността“. Те ще имат и опцията да преследват доброволна работа в наследството, околната среда или социалните грижи. \r\nПрограмата се изчислява на 1.8 милиарда долара годишно, с първоначална държавна инвестиция от 2.5 милиарда долара. \r\nКогато Макрон подхвърли идеята си по време на кампанията през 2017 година, програмата беше повече насочена към „директното преживяване от военния живот“ за младежи между 18 и 21 години. \r\nФранция прекрати своята следовенна задължителна служба през 1997 година, когато Макрон е бил на 18 години, правейки го първия френски президент, който не е изкарал военна служба.  Йонислав Дочев", "date": "2018.06.28", "title": "Time: Еманюел Макрон възстановява задължителната военна служба за всички 16-годишни"}
{"url": "http://www.focus-news.net/news/2018/06/28/2539053/haskovo-ostava-v-sila-chastichnoto-bedstveno-polozhenie-v-ivaylovgradsko-prodalzhava-rabotata-po-otstranyavane-na-shtetite.html", "text": "Остава в сила частичното бедствено положение в Ивайловградско, продължава работата по отстраняване на щетите. Това съобщиха за  Агенция „Фокус“  от Областната администрация в Хасково.  Във всички села в област Хасково е възстановено електричеството и водоподаването. Към момента обстановката в областта е спокойна.  \r\nВ община Ивайловград и днес ще продължи работата по отстраняване на щетите, нанесени вчера след обилните дъждове. Частичното бедственото положение остава в сила за селата Ленско, Соколенци и Меден бук.  През изминалата нощ слаби валежи е имало само в района на Ивайловград.", "date": "2018.06.28", "title": "Хасково: Остава в сила частичното бедствено положение в Ивайловградско, продължава работата по отстраняване на щетите"}
{"url": "http://www.focus-news.net/news/2018/06/28/2539065/sofiya-na-spetsialna-tseremoniya-v-muzeynata-zala-na-bchk-shte-badat-vracheni-nagradite-za-spasyavane-na-choveshki-zhivoti-v-speshni-situatsii.html", "text": "На специална церемония в Музейната зала на БЧК ще бъдат връчени наградите за спасяване на човешки животи в спешни ситуации. Това съобщиха от пресцентъра на  БЧК . Двунационалната търговска камара България - Израел ще награди за усилията за спасяване на човешки животи в спешни ситуации: \r\n- Акад. Христо Генадиев Григоров, д-р х. к. - председател на Българския Червен кръст;  \r\n- Проф. д-р Красимир Борисов Гигов - главен секретар на Министерството на здравеопазването;  \r\n- Доц. д-р Камен Сотиров Плочев - досегашен управител на Националната здравноосигурителна каса.  \r\nСъбитието ще се проведе на 28 юни 2018 г. от 17.00 часа в Музейната зала на БЧК (бул. „Джеймс Баучер“ 76).", "date": "2018.06.28", "title": "София: На специална церемония в Музейната зала на БЧК ще бъдат връчени наградите за спасяване на човешки животи в спешни ситуации"}
{"url": "http://www.focus-news.net/news/2018/06/28/2539070/stara-zagora-obshtinskiyat-savet-v-kazanlak-shte-provede-40-oto-si-redovno-zasedanie.html", "text": "Общинският съвет в Казанлък ще проведе днес своето 40-ото редовно заседание от 9.30 часа в зала „Инфра“ на Общината. Това каза за  Радио „Фокус“  председателят на Съвета Николай Златанов. Той добави, че съветниците ще дебатират върху 18 точки включени в дневния ред на заседанието. Един от акцентите в дневния ред е въпросът с изграждането на миниитренировъчен комплекс по футбол в Казанлък. Предложението за изграждането на такъв комплекс е до Община Казанлък и е на Българския футболен съюз. То е направено в две поредни писма от 30 май и 11 юни т.г., подписани съответно от президента на БФС Борислав Михайлов и изпълнителния директор Борислав Попов. \r\nСъветниците трябва да се произнесат по докладната на кмета Галина Стоянова по въпроса за учредяване в полза на Българския футболен съюз на безвъзмездно право на строеж за срок от 30 години върху част от общински имот за изграждане на Тренировъчен миникомплекс по футбол. Предвидената инвестиция ще бъде изцяло за сметка на БФС, а изградената спортна база, включваща по проект две игрища за футбол с малки врати, 6 стълба за осветление и предпазна ограда, ще бъде разположен върху площ от 2604 кв. м. Проектът предвижда преместваеми обекти като съблекалня от 18 кв. м и съблекалня с офис от 18 кв. м, както и паркинг за 11 коли. Тренировъчният миникомплекс по футбол ще заема част от урегулиран поземлен имот, отреден за многофункционален комплекс, с обща площ 9133 кв. м, който граничи на юг с ул. „Капрони”, на изток с ул. „Евридика” и на запад – с ул. „Орешака”. Мястото се намира в близост до стадион „Севтополис“ и до Младежкия дом в Казанлък.   \r\nДруг акцент в сесията е въпросът с гласуването на средства за ремонт на покрива на сградата, в която е разположена Школата по физика на Теодосий Теодосиев и е свързан с промени в Инвестиционната програма на Общината за 2018 г. 97 402 лева са необходими за този ремонт, става ясно от докладна на кмета Галина Стоянова до Общинския съвет. Средствата ще бъдат осигурени от Община Казанлък и фирма „Капрони”, съгласно процентното съотношение на собствеността 40:60. Общината трябва да осигури средства в размер на 38 961 лева.   \r\nДруги промени в Инвестиционната програма са свързани със закупуване на контейнери за Общинското предприятие „Комунална дейност и поддръжка на инфраструктурата”, както и с това, че предвидените 6 000 лева за проектиране на горивна и отоплителна инсталация за НЧ „Искра-1860” се прехвърлят като субсидия на читалището за същата дейност.  \r\nСъветниците ще трябва да се произнесат и по докладната кмета Галина Стоянова за кандидатстване с проект за изграждането на Дневен център за подкрепа на лица с различни форми на деменция и техните семейства. Проектът, по който ще кандидатства Община Казанлък, е за получаване на безвъзмездна финансова помощ по Оперативна програма „Региони в растеж“, а максималният размер на безвъзмездното финансиране е 553 163 лева. Разкриването на такъв център е нова социална услуга, която ще се предоставя на територията на община Казанлък и е единствено предвидената за целия Югоизточен район, включващ областите Стара Загора, Бургас, Сливен и Ямбол. Общо 6 ще бъдат разкритите дневни центрове в България, предоставящи тази социална услуга. Избрана е сградата, където ще се помещава Дневният център за лица с деменция - незавършената нова сграда на Дома за възрастни хора с деменция в Казанлък „Димитър Папазов“ на ул. „Маньо Стайнов“ 11, известен като Дом №2. Обектът представлява двуетажна, стоманено-бетонна, монолитна, гредова конструкция със застроена площ от 672 кв. м. Строителството му е замразено през 2010 година поради закриване на източника на финансиране. Остава да се извършат дейности като топлоизолация, външна мазилка, изпълнение на покрив. При съществуващата възможност за кандидатстване с проект и получаване на външно финансиране, сградата ще бъде успешно довършена, а Дневният център ще бъде разположен на първия етаж. Поема се ангажимент социалната услуга „Дневен център за подкрепа на лица с различни форми на деменция и техните семейства“ да бъде поддържана 5 години след датата на приключване на проекта. \r\nСлавяна ГАЙДАРОВА", "date": "2018.06.28", "title": "Стара Загора: Общинският съвет в Казанлък ще проведе 40-ото си редовно заседание"}
{"url": "http://www.focus-news.net/news/2018/06/28/2539054/tass-v-yaponiya-se-obyaviha-v-podkrepa-na-dialoga-mezhdu-rusiya-i-sasht.html", "text": "Правителството на Япония се обяви в подкрепа на диалога между Русия и САЩ, заявиха в четвъртък представители на пресслужбата на японското министерство на външните работи пред  ТАСС . \r\n„Русия – това е важен играч на международната сцена – поради което считаме за важен диалога между Русия и САЩ за решаването на острите международни проблеми, свързани на първо място със ситуацията около Северна Корея и Сирия“, заяви японският дипломат. \r\nВ същото време той отказа да коментира въпроса за евентуалното връщане на Русия в Г7.  Йонислав Дочев", "date": "2018.06.28", "title": "ТАСС: В Япония се обявиха в подкрепа на диалога между Русия и САЩ"}
{"url": "http://www.focus-news.net/news/2018/06/28/2539069/blagoevgrad-bez-elektrichestvo-e-kriviyat-tunel-na-glaven-pat-e-79-dvizhenieto-tryabva-da-se-izvarshva-s-povisheno-vnimanie.html", "text": "Без електричество е Кривият тунел на главен път Е-79, движението трябва да се извършва с повишено внимание. Това каза за  Радио „Фокус“ - Пирин  дежурният служител в Областно пътно управление - Благоевград. Авариен екип се насочил към мястото за отстраняване на проблема. Нормално интензивно е движението по главен път Е-79 и автомагистрала „Струма“ в участъка от областта. Повишена е опасността от падащи камъни в района на Кресненското дефиле и прохода Предел. Водачите да се движат със съобразена скорост на третокласен път 108 от автомагистрала „Струма“ до Петрич от км 0+000 до км 13+900 поради монтиране на пътни знаци. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nЛора КАЛЧЕВА", "date": "2018.06.28", "title": "Благоевград: Без електричество е Кривият тунел на главен път Е-79, движението трябва да се извършва с повишено внимание"}
{"url": "http://www.focus-news.net/news/2018/06/28/2539067/pregled-na-osnovnite-temi-v-dobrudzhanskiya-pechat.html", "text": "„Да продължим с отговорността на добри стопани, да се грижим за земята, която ни храни“, е призивът на кмета на Община Добричка, която е отбелязала своя празник, съобщава на първа страница вестник  „Нова добруджанска трибуна“ . Традиционно на празника се отличават най-добрите. Като такива тази година са определени – село Генерал Колево като най-добро населено място с кметски наместник, ОУ „Добри Войников“ в село Победа – най-добро училище, НЧ „Гео Милев“ село Житница – най-добро читалище. Отличени са също най-добрата детска градина, арендатор с принос към общината, земеделски производител и др. „Мълния подпали вила край Балчик“, съобщава изданието. Инцидентът е станал във вилна зона „Изгрев“, която се намира между Албена и Балчик. Собственикът на вилата гледал мач, когато пламъците я обхванали, въпреки проливния дъжд. Теми от спортната страница – „За първи път в Каварна ще се проведе международен турнир по петанк“. Откриването ще бъде днес в 10.00 часа на морска зона – втора буна. „Бридж фестът край морето набира скорост“, съобщава изданието. Завършила е първата сесия на най-масовото състезание в неговото 36-то издание в курорта „Албена“. Вчера е започнала втората квалификационна сесия.  \r\nЗапочнала е жътвата на пшеница в областта, съобщава на първа страница другият регионален вестник  „Добруджанска трибуна“ . До началото на седмицата са ожънати около 6% от площите, реколта се прибира във всичките осем добруджански общини. 540 кг/дка е засега средният добив в региона. 60% от ечемика в областта е ожънат, прибира се и рапица. Окръжният съд в Добрич е разпоредил да бъде арестуван неправоспособен и дрогиран шофьор на мотоциклет, поради обвинение за причина смърт на пътя. Арестуваният е 22-годишен. Той е бил наказван и преди за шофиране без книжка. Обвинението е във връзка с убит пешеходец по ул. „Христо Ботев“ на 23 юни. В рубриката „Новини“ – „Обявиха конкурс на тема „Кесарят Тервел – познат и непознат“. Конкурсът е организиран от Община Тервел по повод 1300 години от победата на Кан Тервел над арабите при Константинопол. Идеята е чрез този конкурс учениците да разширят своите знания за българската история. „Опасността от африканска чума все повече мобилизира ловците в района“, съобщава изданието. Продължават срещите в района с участието на представители на ловните дружинки. В последната такава среща са взели участие над 25 ловци и специалисти по лова в Генерал Тошево. Заявен е интерес да се засили индивидуалния лов на дива свиня в района и да бъде наблюдавана нейната популация.", "date": "2018.06.28", "title": "Преглед на основните теми в добруджанския печат"}
{"url": "http://www.focus-news.net/news/2018/06/28/2539062/kmetat-na-sofiya-yordanka-fandakova-razporedi-neprekasnato-nablyudenie-na-kritichni-mesta-v-grada.html", "text": "Във връзка с обявения днес,28 юни 2018г., „оранжев код” за времето със значителни валежи кметът на София Йорданка Фандъкова разпореди непрекъснато наблюдение на критични места в града, както и следене на нивата на язовири и реки на територията на столицата. Това съобщиха от пресцентъра на  Столична община . Мобилизирани са всички екипи на дирекция „Аварийна помощ и превенция”, както и на Столичен инспекторат. Мобилни и стационарни екипи извършват наблюдение по места, осъществяват обходи и реагират на сигнали. Мобилни екипи са извършвали обходи през цялата нощ и продължават.  \r\nПродължава и контролираното изпускане на водни количества от общинските язовири \"Мърчаево\", \"Мрамор\" и \"Суходол\". Реките са с повишени нива, но няма опасност от разливи.  \r\nКметовете на райони имат задача да контролират работата на своята територия.  \r\nС цел недопускане на инциденти напомняме на строителните фирми да направят оглед и при необходимост да обезопасят своите обекти.", "date": "2018.06.28", "title": "Кметът на София Йорданка Фандъкова разпореди непрекъснато наблюдение на критични места в града"}
{"url": "http://www.focus-news.net/news/2018/06/28/2539068/sport-nemanya-matich-obmislya-otkazvane-ot-natsionalniya-otbor-na-sarbiya.html", "text": "Полузащитникът на Сърбия Неманя Матич обмисля отказване от националния си отбор, след отпадането от Световното първенство по футбол в Русия. „Нуждая се от почивка. Този сезон изиграх повече от 60 мача и съм емоционално изтощен. Ако мога да дам максимума от себе си, ще продължа да играя. В противен случай ще се откажа“, заяви Матич. Сърбия отпадна от Мондиала в Русия, след като загуби последователно мачовете си срещу Швейцария и Бразилия и остана на трето място в група „E“.", "date": "2018.06.28", "title": "Спорт: Неманя Матич обмисля отказване от националния отбор на Сърбия"}
{"url": "http://www.focus-news.net/news/2018/06/28/2539071/burgas-obshtinskiyat-savetnik-ot-gerb-dimitrinka-bulanova-organizira-priemen-den-za-grazhdani.html", "text": "Общинският съветник от ГЕРБ - Бургас Димитринка Буланова ще има приемен ден с граждани от 16.00 до 17.00 часа днес в централата на партията в Бургас (ул. „Конт Андрованти” 5). Това съобщиха от пресцентъра на  ПП ГЕРБ . \r\nДимитринка Буланова е член на две постоянни комисии – по международно сътрудничество, оперативни програми и неправителствени организации и по транспорт и морско дело. \r\nОбщинският съветник участва и в Комисия за провеждане на търгове, конкурси, приватизация и реализация на малки благоустройствени проекти, както и в Местна комисия по чл.8, ал.2 от Закона за уреждане правата на граждани с многогодишни жилищноспестовни влогове, където е председател. Димитринка Буланова участва още и в Комисията по чл.6, ал.1 от Наредбата за преместваемите обекти за търговски и други обслужващи дейности и елементите на градско обзавеждане на територията на Община Бургас.  \r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.06.28", "title": "Бургас: Общинският съветник от ГЕРБ Димитринка Буланова организира приемен ден за граждани"}
{"url": "http://www.focus-news.net/news/2018/06/28/2539072/pernik-obshtinski-savet-tran-shte-obsadi-proektnoto-predlozhenie-za-rekonstruktsiya-na-obshtinskata-ulichna-mrezha-po-programata-za-razvitie-na-selskite-rayoni.html", "text": "Общински съвет – Трън ще обсъди на свое заседание днес проектното предложение за кандидатстване за реконструкция и рехабилитация на общински улици и тротоари по Мярка 7 – „Основни услуги и обновяване на селата в селските райони“ по Програмата за развитие на селските райони 2014 – 2020 г. Това предвижда дневният ред на днешното заседание на Съвета, съобщиха от пресцентъра на  Общината . То ще се проведе от 14.00 часа в заседателната зала на Община Трън. Проектното предложение се внася от кмета на Общината Цветислава Цветкова. На заседанието ще бъдат обсъдени още актуализацията на Годишната програма за управление и разпореждане с имоти – общинска собственост на Община Трън за 2018 г., както и определянето на горски територии (насаждения), собственост на Общината, и начина на отдаването им за добив на дървесина по реда на Наредбата по чл.95 от ЗГ за продажба на физически лица с постоянен адрес на територията на община Трън.", "date": "2018.06.28", "title": "Перник: Общински съвет – Трън ще обсъди проектното предложение за реконструкция на общинската улична мрежа по Програмата за развитие на селските райони"}
{"url": "http://www.focus-news.net/news/2018/06/28/2539074/national-interest-vreme-e-sasht-da-darzhat-loshite-sayuznitsi-kata-turtsiya-otgovorni-predi-dopalnitelno-da-otslabyat-kolektivnata-sigurnost.html", "text": "Американският конгресмен Тед Поу (Републиканска партия, Тексас), който е председател на подкомисията на Камарата на представителите в Конгреса на САЩ за тероризма и неразпространението на оръжие и Джеймс Чад, заместник-министър на отбраната за Азия по време на администрацията Джордж У. Буш, са публикували водещото американско списание за външна и отбранителна политика  National Interest  статия, в която критикуват вътрешната и външната политика на президента на Турция Реджеп Тайип Ердоган, а също така призовават и към преразглеждане на двустранните отношения между Анкара и Вашингтон, както и на статута на Турция в НАТО.  Агенция \"Фокус\"  представя тяхното мнение без редакторска намеса. \r\nТурският президент Реджеп Тайип Ердоган обяви победа тази седмица на избори, които засилиха неговата власт. Макар и неговата власт и да бе потвърдена на избирателните секции, той е далеч от непоклатим защитник на демокрацията. Всъщност, той е ислямист, посветил живота си на възстановяването на Османската империя и на това да стане неин нов Султан. Правейки така, Ердоган е поставил настрана върховенството на закона и НАТО, за да оформи партньорство с Путинова Русия и със свързаните с „Ал Кайда“ бунтовници в Сирия. Дори и за най-наивните е трудно посоката, в който той завлича Турция, да се наблюдава като нещо различно от противоположна на демократичните принципи и интересите на САЩ. \r\nАмериканският съюз с Турция е исторически и стратегически важен. Започвайки в началото на Студената война, САЩ признават географската важност на Турция като мост между Европа и Близкия изток и порта към Черно море. Тогава Турция бе светска и ориентирана към Запада. Турция смяташе отношенията си със САЩ като необходими за възпиране на съветския експанзионизъм и бе твърда в намерението си да направи принос за НАТО. И все пак това е част от миналото на Турция. Откакто Ердоган дойде на власт през 2003 г. той систематично подкопа светското и плурализма, които направиха Турция изпъкваща в региона, като едновременно с това изостави традиционните западни съюзници на Анкара като САЩ. \r\nВ момента Турция държи най-малко двама американски граждани като заложници – пастор Андрю Брънсън и ученията от НАСА Серкан Голге, както и няколко европейски граждани по фалшиви обвинения, че подкрепят тероризма и шпионират. Ердоган предлага да размени заложниците в замяна на базирания в САЩ турски духовник Фетхуллах Гюлен, който е обвинен от Ердоган, че стои зад неуспешния опит за преврат от юли 2016 г. Радикално отдалечаващ се от върховенството на закона и демократическите ценности, Ердоган използва опита за преврат, за да задържи около 100 хил. турски граждани и да прочисти още 150 хил. от работните им места на фона на обявеното „състояние на извънредно положение“. Тези масови задържания и политически чистки бяха насочени най-вече срещу светските и либерални опозиционери, които са смятани от новия турски султан за препятствия към неоспоримата му власт. \r\nСамо преди година САЩ бяха свидетели на тираничните тактики на Ердоган по улиците на собствената им столица. Докато турският ръководител стоя и гледа, неговите охранители брутално нападнаха мирни протестиращи, събрали се да упражнят своето най-основно американско право на свободно слово. В отговор нямаше извинение или обяснение от турските власти. Вместо това имаше осъждане от нашия предполагаем съюзник, че сме имали дързостта  да повдигнем обвинения срещу неговите телохранители. За жалост американското министерство на правосъдието подхрани турското лошо поведение, сваляйки обвиненията срещу 11 от 15-те обвинени охранители.  Опрощаването на подобно грубо криминално поведение подкопава нашите ценности и дава легитимност на варварското потисничество на Ердоган в Турция. \r\nБезжалостното преследване на властта на Ердоган също носи сериозни последствия за сигурността на САЩ и на техните съюзници. В своята сирийска политика Ердоган изкова съюзи с кръвожадни джихадисти, които искат да нападнат САЩ и техните съюзници, докато демонстрира враждебност към кюрдските милиции, които се бореха срещу „Ислямска държава“ редом  до американските и коалиционните сили. Турските власти стигнаха до там, че пряко заплашиха американските сили, работещи за стабилизацията на Северна Сирия и кюрдите. Новото споразумение между Анкара и Вашингтон трябва да потуши турската загриженост, докато запазва западните интереси в Сирия, но вместо това се появяват различни тълкувания на плана. \r\nАко и новото споразумение за Северна Сирия се разпадне, това ще положи нов пласт към нарастващото недоверие между Турция и разклатеното НАТО.  Затоплящите се отношения на Турция с Русия допринасят за недоверието. Само преди три години изглеждаше, че Анкара и Москва са на ръба на войната, след като турските бойци свалиха руски изтребител, отклонил се през сирийската граница в тяхното въздушно пространство. Днес Ердоган пряко подкопава югозападния фланг на НАТО, купувайки произведени в Русия противовъздушни системи С-400, които Пентагонът не може да интегрира с другите системи на Алианса и смята, че са в разрез с американските санкции. Ердоган също така работи отблизо с Иран и Русия за разделянето на Сирия, давайки легитимност на военното присъствие в стратегически важното Източно Средиземноморие  и на двамата лоши актьори.  Междувременно турските сили все повече встъпват в агресивно поведение към гръцките си и кипърски съседи, често нарушавайки техните територии. \r\nЕрдоган показва, че няма проблем в раздухването на пламъците на екстремизма в западните страни. В отговор на австрийското скорошно решение да затвори седем финансирани от чужбина джамии Ердоган обяви, че това действие „води света към война между кръста и полумесеца“, посочвайки символите на християнството и исляма. Решението да се затворят джамиите се взема, след като австрийските власти, работещи заедно с местната мюсюлманска общност откриха, че тези джамии, някои от които са свързани с турското правителство, подкрепят радикални идеологии и турски национализъм. Ердоган оттогава се е заканил да предприеме ответни мерки, намеквайки че може да нареди затварянето на християнските църкви в Турция. \r\nСписъкът е турските мерзости се разширява и абсолютно никоя от тях не трябва да се приема. Да те смятат за съюзник на САЩ и член на НАТО изисква специфични стандарти като уважение към човешките права и демокрацията. Тези стандарти трябва да бъдат предварително условие към очевидните, че не се заиграваш със зловредни режими и терористични групировки, които подкопават сигурността на САЩ. Турция на Ердоган не изпълнява нито един от тези стандарти. Затова техният статут в НАТО и двустранни отношения със САЩ трябва да бъдат поставени в безсрочна пробация. Това трябва да включва незабавно прекратяване на чувствителното прехвърляне на технология като при случая със „стелт“-изтребителя Ф-35 и ревизиране на планирането в НАТО и ученията, които включват участието на Турция.  Най-накрая трябва да поставим ясни условия, че, ако Ердоган продължава да тласка нацията си в настоящия ѝ курс, ще има още по сериозни наказания. Време е да държим лошите съюзници като Турция отговорни, преди те още повече да отслабят колективната сигурност на Америка. Положението е такова.  Виктор Турмаков", "date": "2018.06.28", "title": "National Interest: Време е САЩ да държат лошите съюзници ката Турция отговорни, преди допълнително да отслабят колективната сигурност"}
{"url": "http://www.focus-news.net/news/2018/06/28/2539076/smolyan-obshtinskiyat-savet-shte-provede-zasedanie.html", "text": "Общински съвет – Смолян ще проведе заседание от 14.00 часа в Сесийната зала на Община Смолян, съобщиха от  Общината . В дневния ред е включена само една точка и тя е следната: Изменение на Решение №860 от 07 юни 2018 г. на Общински съвет – Смолян, взето с Протокол №38. Вносител на докладната записка е кметът Николай Мелемов.", "date": "2018.06.28", "title": "Смолян: Общинският съвет ще проведе заседание"}
{"url": "http://www.focus-news.net/news/2018/06/28/2539077/blagoevgrad-vremenno-shte-bade-narusheno-vodopodavaneto-po-ulitsa-maritsa-zaradi-smyana-na-vodoprovod.html", "text": "От 09.00 часа до 18.00 часа днес ще бъде нарушено водоподаването по улица „Марица, в участъка от бул. „Димитър Солунски“ до ул. „Босилек“. Причината е смяна на водопровод. Това съобщиха от пресцентъра на  Община Благоевград . Дейностите са свързани с реализация на обект „Благоустрояване улица Марица“, част от проект „Благоустрояване на градската среда“. Община Благоевград апелира жителите да проявят разбиране.", "date": "2018.06.28", "title": "Благоевград: Временно ще бъде нарушено водоподаването по улица „Марица заради смяна на водопровод"}
{"url": "http://www.focus-news.net/news/2018/06/28/2539066/biser-mihaylov-oblasten-upravitel-na-blagoevgrad-obstanovkata-v-oblastta-e-spokoyna-nyama-registrirano-povishenie-v-rechnite-niva.html", "text": "Обстановката в Благоевград е спокойна, няма регистрирано повишение на нивата Струма и Места за изминалото денонощие. Това каза за сутрешния блок „Добро утро, България“ на  Радио „Фокус“  Бисер Михайлов, областен управител на Благоевград. „Извършва се денонощно наблюдение на нивата на язовирите. Няма населени места без електрическа енергия или затруднение на придвижването по републиканската пътна мрежа в областта. Обръщам се към пътуващите в областта – дъжд вали в целия регион, пътните настилки са мокри, имайте предвид оранжевия код за опасни метеорологични условия и карайте със съобразена скорост“, призова областният управител на Благоевград. Той уточни, че членовете на областния щаб за защита при бедствия са в готовност и при необходимост ще се предприемат съответните действия. Бисер Михайлов добави, че наблюдението на нивата на реките и язовирите продължава.", "date": "2018.06.28", "title": "Бисер Михайлов, областен управител на Благоевград: Обстановката в областта е спокойна, няма регистрирано повишение в речните нива"}
{"url": "http://www.focus-news.net/news/2018/06/28/2539075/pregled-na-osnovnite-temi-v-starozagorskiya-pechat.html", "text": "„Бизнесменът, убил 4-годишния Паоло, иска предсрочно освобождаване“ е водещо заглавие от страниците на вестник  „Старозагорски новини“ . Старозагорският бизнесмен Георги Сапунджиев, който на 2 юли 2014 година блъсна и уби на място с джипа си пред очите на майка му невръстния Паоло, е поискал да бъде предсрочно освободен от затвора.  \r\nПърва за това съобщи от личния си профил майката Красимира Иванова, която написа: \"Хайде сега да си поговорим за правосъдие, закони, наказания. Убиваш дете в ПТП. Осъждат те с цялата строгост на закона - 9 години в затворническо общежитие. Ако не знаете какво е това - ами общежитие, в което се прибирате задължително да спите. Сутрин ставате, хранят ви и отивате на работа. Сами. Така, осъден си на 9 години, признаваш се виновен по обвинението и веднага присъдата ти се редуцира с една трета, т.е. става на 6 години. Влизаш в общежитието. Не правиш провинения - например да закъсняваш, да бягаш и тем подобни. И след изтичане на половината от присъдата имаш право да поискаш предсрочно освобождаване за добро поведение. Т.е осъден си на 9 години, реално излежаваш 3. В общежитие. Костите на детето, което си убил, не са започнали да гният, а ти се разхождаш и живееш с мисълта, че си си изкупил греха и вината. Е, това е. Честито предсрочно освобождаване утре, \"г-н\" Сапунджиев.\"  \r\nНа съобщението откликнаха стотици потребители, повечето от които изразиха несъгласието си със законовата възможност за предсрочното освобождаване на бизнесмена. От Окръжен съд - Стара Загора, лаконично коментираха, че наистина е получена молба от изтърпяващия присъдата си в местния затвор Сапунджиев и предстои тя да бъде разгледана в открито заседание, което е насрочено за 28 юни. Смъртта на малкия Паоло стана повод за многохилядни демонстрации по улиците на Стара Загора в продължение на няколко дни, протестиращите настояваха за възможно най-тежкото наказание. Присъдата стигна до ВКС, който на 9 юни 2015 година потвърди решението на Старозагорския окръжен съд Сапунджиев да изтърпи 6 години затвор и да му бъде отнето свидетелството за правоуправление за 8 години. Съдът зачете времето, през което мъжът беше с мярка за неотклонение \"задържане под стража\" и \"домашен арест\". Според запознати той се е възползвал от правото си да работи, докато е в затвора. Не е известно становището на затворническата администрация, от прокуратурата също отказаха предварителен коментар.  \r\n„След Рафа и балетисти се снимаха в старото порутено читалище на Шипка“ е друго заглавие от страниците на ежедневника. Кметицата на балканското градче не е била уведомена за опасната фотосесия. Рушащата се сграда на читалище \"Светлина 1861 г.\" в град Шипка явно става притегателен обект за рискови фотосесии. Денонощие след като в порутения салон първия си сингъл записа финалистът от \"Гласът на България\" Рафаел Пашамов, там е била заснета фотосесия с участието на италианеца Франческо Бориело и японката Нанако Имаи, балетисти от трупата на Старозагорската опера, с която културната институция дори се похвали в прессъобщение. Кадрите са част от портфолиото на абитуриента от старозагорската езикова гимназия \"Ромен Ролан\" Здравко Менчев, който с тях възнамерява да кандидатства за специалността \"Филмово и телевизионно операторство\" при НАТФИЗ. \"Кадрите с Франческо и Нанако са част от един мой по-голям проект. В него снимам, най-общо казано, изкуството в изоставени и груби места. Има метафора в самите снимки. Искам да покажа каква сила има изкуството и как може да възражда, да вдъхва нов живот в хора и места\" - коментира тийнейджърът от платформата си в инстаграм. \"Всичко това е много хубаво, но за разлика от Владимир Ампов-Графа, който дойде с Рафа да заснеме сингъла му, това момче не е сметнало за нужно поне да ме уведоми за намеренията си. В крайна сметка аз отговарям, ако нещо се случи с тях в тази видимо опасна за здравето и живота на хората сграда\", коментира кметицата на Шипка Василка Панайотова, която от репортер на вестника научи за фотосесията на старозагорския абитуриент. От сряда част от зеещите прозорци са обковани с талашит, започнало е и монтирането на система за видеонаблюдение, предстои сградата да бъде опасана и с мрежа в съответствие с нарочна заповед на кмета на община Казанлък Галина Стоянова.  \r\n„Мобилната инсталация за изгаряне на трупове се изнася от Калояновец до 2 месеца“, пише още вестникът. Мобилната инсталация - инсинератор за изгаряне на животински трупове, ще напусне старозагорското село Калояновец най-късно до два месеца. Това съобщи за медията ни директорът на Областна дирекция по безопасност на храните - Стара Загора, д-р Дамян Миков. Той уточни, че инсинераторът е проверяван от оторизираните държавни институции почти ежедневно и нарушения и замърсяване на околната среда не са установени. \"Гарантирам с пълна отговорност за думите си, че няма никаква опасност за здравето на хората и животните. Но заради създалото се обществено недоволство, нещата вече не са от нашата компетентност. При създалата се ситуация, която доби и политически оттенък, от ОДБХ, РИОСВ и РЗИ вече не можем да докажем, каквото и да е било. От фирмата, която експлоатира инсинератора, също са наясно и не желаят да имат повече главоболие. Затова търсят вариант за ново ситуиране на мобилния инсинератор и със сигурност няма да останат в Калояновец\", коментира д-р Миков. Мобилната инсталация за изгаряне на животински трупове на софийската фирма \"ЕКО БГ - СЖП\", ситуирана в двора на бившето МТС в Калояновец, понастоящем частна собственост, заработи около Великден. Впоследствие обаче се оказа, че местното кметство не е било уведомено, че на тяхна територия ще бъде разположен инсинератор с капацитет от 8 тона на ден, който ще обслужва фермери от шест области. По данни на РИОСВ - Стара Загора, фирмата притежава необходимия сертификат, а технологичният процес се осъществява при температура от 1200 градуса по Целзий с напълно изгаряне на животинските трупове и унищожаване на газовете, а през комина се изпуска само водна пара. Местните жители обаче са категорични, че инсталацията генерира миризма на мърша, която се разнася из селото, като най-засегнати били работещите в цех на \"Енергоремонт\", намиращ се в съседство до инсинератора. Впоследствие стартира и подписката. Преди два дни пък от Областния съвет на БСП - Стара Загора, обявиха, че народният представител Георги Гьоков ще внесе питане за инсинератора в две министерства - МЗХ и МОСВ, заради жалбите, които са били получени в тяхната политическа централа.  \r\nПредставител на местната общност в Калояновец твърди, че подвижният екарисаж не отговаря на три нормативни документа - Наредбата за екарисажната дейност, Наредба No 7 за хигиенните изисквания за здравна защита на селищната среда и Наредба за ветеринарно-санитарните изисквания при събиране и обезвреждане на отпадъци от животински произход за отстояние на поне 3 км от населено място. \"Това не е екарисаж. Това е мобилна инсталация и се нарича инсинератор. Капацитетът й е такъв, че не трябва да има ОВОС и необходимите санитарно-охранителни зони, цитирани в наредбите\", коментира директорът на ОДБХ.  \r\n\"От документална и институционална гледна точка законово всичко е наред. Въпросът е напрежението, което се създаде - има или няма миризма. Това напрежение дойде от точно определено място. Нещата вече придобиха и политически оттенък. Най-неприятното в случая е, че се обезличава цялата работа на служителите на ОДБХ и едва ли не излиза, че ние се застъпваме за софийската фирма. Това най-много бе боли. Какви ли не версии вече не чух, че там се горят трупове на хора, на живи кучета, просто нямам думи да опиша създадената суматоха\", допълни д-р Миков. Той е категоричен също, че понастоящем социалният мотив диктува дневния ред и е над закона. \"Всичко вече сме проверили десетки пъти, но явно нещата вече не са от нашата компетентност. Духът от бутилката е изпуснат и от софийската фирма го разбраха това, тъй като стоим пред врата им постоянно. Затова и ще се махат от селото. Лошото е, че случващото се в Калояновец не е прецедент, а форма на поведение, на което ставаме свидетели през последните месеци\", заключи д-р Дамян Миков.", "date": "2018.06.28", "title": "Преглед на основните теми в старозагорския печат"}
{"url": "http://www.focus-news.net/news/2018/06/28/2539079/shumen-mokri-sa-patnite-nastilki-na-teritoriyata-na-oblastta-intenziven-e-trafikat-po-glaven-pat-sofiya-varna.html", "text": "Мокри са пътните настилки в Шумен и областта, предаде репортер на  Радио „Фокус“ - Шумен . Времето е с разкъсана облачност и без валежи, а видимостта е нормална. Интензивен е трафикът по главен път София - Варна в района на 5-ти километър край Шумен. Камера за постоянно видеонаблюдение е разположена в района на бензиностанцията в близост до 7 км. Сред рисковите участъци по трасето са кръговото кръстовище на 7 км, както и кръстовището за кв. \"Макак\". Върбишки проход остава затворен за всички превозни средства. Ришки проход е отворен без ограничения. \r\nИвелина ИВАНОВА", "date": "2018.06.28", "title": "Шумен: Мокри са пътните настилки на територията на областта, интензивен е трафикът по главен път София - Варна"}
{"url": "http://www.focus-news.net/news/2018/06/28/2539080/vratsa-ofitsialno-shte-bade-otkrita-novata-detska-ploshtadka-v-galiche-izgradena-s-darenie-na-pg-na-gerb.html", "text": "Новата детска площадка в село Галиче (община Бяла Слатина, област Враца) е готова. Тя беше изградена с дарение на ПГ на ГЕРБ на стойност 17 000 лв. Официалното откриване на площадката е днес в 18.00 часа. Това съобщиха от пресцентъра на  ПП ГЕРБ . \r\n„Преди малко повече от 20 дни поех ангажимент ПГ на ГЕРБ да дари средства за изграждането на нова детска площадка в Галиче. Радостен съм, че днес тя вече е факт и ще донесе много приятни емоции на децата в това населено място“, каза председателят на ПГ на ГЕРБ и зам.-председател на партията Цветан Цветанов. Той изрази надежда, че построяването на тази площадка ще бъде стъпка към спирането на политическото противопоставяне в с. Галиче. „Нека на тази площадка деца и родители да се събират и да се забавляват заедно“, посочи Цветанов.", "date": "2018.06.28", "title": "Враца: Официално ще бъде открита новата детска площадка в Галиче, изградена с дарение на ПГ на ГЕРБ"}
{"url": "http://www.focus-news.net/news/2018/06/28/2539078/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с подмяна на пожарен хидрант на ул. „Странджа“ Център район „Възраждане“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Странджа“ от бул. „Александър Стамболийски“ до ул. „Три уши“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Странджа“ ъгъла с ул. „Позитано“. \r\nВъв връзка с монтаж на водомерен възел на ул. „Карамфил“ местност Гърдова глава, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Чукар“  от ул. „Резньовете“ до ул. „Карамфил“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чукар“ ъгъла с ул. „Карамфил“. \r\nВъв връзка с диагностика на уличен водопровод на ул. „Пешовица“ с. Доброславци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Първанова чешма“, ул. „Уршак“, ул. „Панчовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панчовица“ ъгъла с ул. „Бранище“. \r\nВъв връзка с подмяна на уличен водопровод на ул. „Долна махала“ кв. „Бенковски“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Обрадовски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обрадовски път“ ъгъла с ул. „Лазар Михайлов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/06/28/2539081/dobrich-v-kavarna-shte-se-provede-mezhdunaroden-turnir-po-petank.html", "text": "От 10.00 часа днес в Каварна в морска зона - втора буна ще се открие Международният турнир по петанк. Това съобщиха от пресцентъра на  Община Каварна . Всеки може да участва, а записването е от 9.30 часа на място. Участие ще вземат състезатели от България, Унгария, Чехия и Словакия.", "date": "2018.06.28", "title": "Добрич: В Каварна ще се проведе Международен турнир по петанк"}
{"url": "http://www.focus-news.net/news/2018/06/28/2539073/stanislav-dechev-oblasten-upravitel-na-haskovo-seriozni-sa-shtetite-po-patnata-infrastruktura-v-oblastta-sled-obilnite-valezhi-obstanovkata-se-normalizira.html", "text": "Сериозни са щетите по пътната инфраструктура в Хасковска област след обилните валежи. Това каза за  Радио „Фокус“  областният управител на Хасково Станислав Дечев. По думите му от вчерашния ден е започнало описване на щетите, като то продължава и към момента. Очакванията са до края на деня да бъдат реконструирани части от пътищата в областта, за да бъдат проходими, което да доведе и до отмяна на частичното бедствено положение в община Ивайловград. „За щастие през нощта не валя, не се сбъднаха и прогнозите на синоптиците за количества валежи от над 50 л/кв.м. Електрозахранването навсякъде е възстановено, както и водоподаването, там където нямаше“, обясни той. Станислав Дечев коментира още, че към момента няма критични участъци в областта, прогнозите са и в следобедните часове метеорологичната обстановка да се нормализира. \"Фокус\"  припомня: През вчерашния ден без ток бяха селата Железино, Пелевун, Кондово, Железаре и Пастрок, а частичното бедствено положение беше обявено за населените места Ленско, Соколенци и Меден бук от община Ивайловград.", "date": "2018.06.28", "title": "Станислав Дечев, областен управител на Хасково: Сериозни са щетите по пътната инфраструктура в областта след обилните валежи, обстановката се нормализира"}
{"url": "http://www.focus-news.net/news/2018/06/28/2539083/burgas-mokri-sa-patnite-nastilki-na-teritoriyata-na-oblastta.html", "text": "Пътищата в областта са мокри, но видимостта е добра. Това съобщи за  Радио „Фокус“ – Бургас  дежурният от Областно пътно управление. Трафикът се осъществява с нормална интензивност. \r\nСтроителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства до 30-ти юни. По отсечката в този период ще преминават само колите на обществения транспорт. Община Бургас призовава всички водачи на моторни превозни средства да спазват ограниченията за движение в посочения пътен участък. Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“ поради извършването на строителни дейности по изграждане на захранващ топлопровод. Движението ще се извършва съгласно въведената временна организация, която ще продължи до 30 юни тази година. Натоварен е трафикът по централните бургаски улици и булеварди „Христо Ботев“ и „Демокрация“, както и по булевардите „Сан Стефано“, „Стефан Стамболов“ и „Тодор Александров“ и в комплекс „Славейков“ по ул. „Янко Комитов“. Също и на кръстовището между ул. „Спортна“ с „Тодор Александров. Натоварен е автомобилният трафик от и към комплекс “Меден рудник“. \r\nВеселина НИКОЛОВА", "date": "2018.06.28", "title": "Бургас: Мокри са пътните настилки на територията на областта"}
{"url": "http://www.focus-news.net/news/2018/06/28/2539086/denyat-28-yuni-v-svetovnata-istoriya.html", "text": "2016 г. \r\n36 души загинаха при самоубийствена бомбена атака на истанбулското летище „Ататюрк“. Ранените са над 140. Зад терористично нападение в Истанбул стои групировката „Ислямска държава“. \r\n2013 г. \r\nЗлатото пада под 1200 долара за тройунция за пръв път от 2010 г. За последните осем седмици то загубва 12% от борсовата си цена. \r\n2012 г. \r\nВ Монголия се провеждат парламентарни избори. \r\n2012 г. \r\nУзбекистан излиза от Организацията на Договора за колективна сигурност. \r\n2012 г. \r\nСомалия и новосформираната република Сомалиленд сключват договор за премирие под името „Дубайска декларация“. \r\n2011 г. \r\nВ Гърция започва 48 часова всеобща национална стачка срещу предстоящото гласуване в парламента на новите икономически мерки. \r\n2006 г. \r\nЧерна гора е приета за 192-ри член на ООН, съгласно резолюция 60/264 на Общото събрание на ООН. \r\n2005 г. \r\nКанада става третата държава в света, която легализира еднополовите бракове. \r\n1996 г. \r\nВърховният съвет на Украйна за една нощ приема новата конституция на страната. \r\n1991 г. \r\nРазпуснат е Съветът за Икономическа Взаимопомощ (СИВ). Съветът за икономическа взаимопомощ е икономическа организация на комунистическите държави, функционирала в периода 1949 – 1991. Тя е аналогична на Европейската икономическа общност. В продължение на 40 години служи като рамка за планираната икономика, ръководена от СССР. През годините СИВ израства като мащаб. В началото са поставени скромни цели като “обмяна на опит” и “техническа помощ”, както и други форми на взаимна помощ. Скоро тези цели се разширяват до развиване на интегриран сбор от икономики, базирани на координирани и предварително определени схеми на производство и икономика. Тези цели се преследват чрез богат набор от кооперативни мерки, от парична до технологична помощ. \r\nТази планирана природа на икономиката и липсата на ефективни пазарни механизми, които да стимулират бъдещо развитие допълнително затрудняват целите на СИВ. Без автоматизираните процеси на пазарната икономика прогресът на развитие не е реален. Тези му несъвършенства предричат края на СИВ, който престава да съществува с разпадането на комунизма. \r\n1989 г. \r\nВ Киев се играе прощалният мач на футболиста Олег Блохин – Съветският съюз срещу света. \r\n1988 г. \r\nВ Израел, в кибуца Хаон, щраус снася най-голямото яйце в света – 2,3 кг. \r\n1964 г. \r\nВ Осло, Норвегия, се провежда концерт на най-големия оркестър в света, който се състои от 20 100 музиканта. \r\n1942 г. \r\nЗапочва немската офанзива по превземането на Сталинград и прекъсване на връзката на Москва със съветските нефтени полета в Кавказ. \r\nНа 28 май 1942 г. започва операция Блау (две армейски формирования се изпращат, за да овладеят петролните залежи на Урал и да прекъснат транспорта по Волга при Сталинград). Германците напредват бързо и скоро стигат пред стените на Сталинград. Хитлер започва с масирани бомбардировки. За кратко време близо 80% от града е разрушен. Въпреки това съветските войски демонстрират сериозен отпор. Сталин издава заповед 227, според която всеки, който напуска поста си или дезертира ще бъде застрелян. Тактиката на Сталин представлява – масиран натиск над германците, за да не могат да използват самолети и артилерия. Това е невиждана до тогава “градска война”. Особено жестока е битката за Мамаев Курган – връх насред града, където само за един ден загиват над 10 000 руски войници. През ноември Германия владее близо 90% от разрушения град. Русия бързо събира и изпраща нова армия към Сталинград, като хваща немската армия там в капан. Без храна и амуниции, и без възможност за доставка, 91 000 немски войници (от тях 22 генерала) се предават на 21 февруари 1943 г. Битката за Сталинград е повратна точка в историята на Втората световна война и се смята за най-кръвопролитната битка в човешката история – загубите от двете страни са над 2 милиона. Битката продължава 199 дни. Загубите са особено фатални за Германия. Битката за Сталинград бележи началото на освобождението на СССР и води по-късно до победата над Германия. Заради героизма на защитниците си Сталинград (в момента Волгоград) е наречен Градът герой. На централният хълм, Мамаев Курган, има издигната статуя на Майка Русия с името “Родината зове!”. На този хълм дори и днес могат да бъдат открити кости и шрапнели. \r\n1940 г. \r\nСъветската армия окупира румънските области Буковина и Бесарабия. В Пакта Рибентроп - Молотов между Хитлер и Сталин се определят зони на влияние (или зони на интереси) между Германия и СССР. В резултат на този пакт СССР окупира двете области и дава ултиматум на румънските власти да се изтеглят. Два дни по-късно румънската администрация започва да напуска областите. Двете провинции имат обща площ около 51 000 кв.км. и население от близо 3.75 милиона, повечето румънци. На 2 август 1940 г. официално е основана Молдовска Съветска Социалистическа Република, част от СССР. \r\nСлед като Германия напада Русия на 22 юни 1941 г., областите отново попадат под румънски контрол. Въпреки това регионът е реанексиран през 1944 г. и руските войски окупират Румъния до 1958 г. и установяват комунистически режим през 1974 г. \r\nС отслабването на СССР се засилва и желанието на молдовците за независимост и през 1991 официално е регистрирана Република Молдова. \r\n1939 г. \r\nОт Порт Вашингтон в щата Ню Йорк до Марсилия във Франция започва да действа първата редовна въздушна линия между Европа и Америка. \r\n1918 г. \r\nВ Русия са национализирани всички големи промишлени предприятия. \r\n1914 г. \r\nСръбският националист Гаврило Принцип убива в Сараево престолонаследника на Австро-Унгария Франц-Фердинанд, което става повод за серия от събития, довели до началото на Първата световна война. \r\nПрез 1878 г. Австро-унгарската империя окупира Босна и Херцеговина и през 1908 г. е присъединена. Това предизвиква негодуванието на сърбите. Група босненски анархисти, обединени под името Млада Босна, са въоръжени и поддържани от Църна Рука – силно националистично тайно общество, най-вече от сръбски военни. \r\nВъпреки това, младите анархисти били относително неопитни в боравенето с оръжия и успешният завършек на атентата било чиста случайност. В 10.00 часа антуража на Фердинанд напуска военният лагер Филиповец в кордон от 7 автомобила. В 10.15 часа един от похитителите, Недялко Чабронович, хвърля бомба към колата на Фердинанд, но бомбата унищожава следващия автомобил. Похитителят гълта хапче цианид и скача в реката, но не успява нито да се отрови, нито да се удави – изваден е от полицията и е арестуван. Останалите похитители избягват, мислейки, че атентата е успешен. След като произнася реч пред кметството, Фердинанд решава да посети болницата и да види ранените от атентата. Междувременно Гаврило Принцип се намира наблизо, но не знае, че Фердинанд е жив. Вижда автомобилът му, след като шофьорът обърква пътя. Принцип скача от дясната страна на автомобила и изстрелва два куршума – първият уцелва жената на Фердинанд в корема, вторият – самият архидюк. Новината разтърсва цяла Европа. Австро-Унгария обявява война на Сърбия, което поставя началото на Първата световна война. \r\n1919 г. \r\nГермания подписва със страните-победителки Версайския договор, с което се слага официален край на Първата световна война (1914 - 1918). Версайският договор е подписан точно 5 години след началото на войната и убийството на Франц-Фердинанд, престолонаследникът на Австро-унгарската империя. Това е първият от петте договора, които Съглашението налага на победените в Първата световна война държави, сред които е и България. По силата на Версайския договор Германия е разоръжена (въоръжените и сили са сведени до 100 хиляди души) и заставена да плати огромни репарации на победителите. Отнети са и колониите в Африка, както и някои територии в Европа – Елзас и Лотарингия, Познанската област. Данциг е превърнат в свободно пристанище. \r\n1820 г. \r\nЗа първи път е доказано, че доматите са годни за ядене, въпреки че през 1774 г. в Дания е публикувана книга, която доказва, че те причиняват загуба на разума. \r\n1709 г. \r\nРуската армия разбива шведите в битката при Полтава. \r\nБитката е част от Великата Северна Война. Шведският крал Чарлз XII поддържа армия от 20 000 през зимата на 1708-1709 г. От май до юни 1709 г, Чарлз XII окупира Полтава. Петър I пристига с армия от 100 000 души, и след кратки престрелки, битката започва. Численото превъзходство си казва думата и шведската армия е разгромена. Чарлз XII, който е ранен още преди битката, заедно с още 1500 души бяга в Турска Молдавия. Шведската пехота е почти напълно разгромена, а кавалеристите се предават на руснаците. \r\n1635 г. \r\nФранцузите основават в Карибско море колонията Гваделупа. \r\nГваделупа е архипелаг, разположен в западно Карибско море, с обща площ 1 780 км2. Държавата е Френска колония (департамент), и поради тази причина е и част от Европейският съюз. Официалната парична единица е евро, но въпреки това държавата не е в Шенгенската зона. Гваделупа е открита от Колумб, който е и първият европеец, стъпил там на 14 ноември 1493 г. През 1635 г. Франция установява контрол над острова, като избива голяма част от местното население. През следващата година държавата официално е анексирана към кралство Франция. Между 1759 и 1763 г. Гваделупа е превзета от Англия, но през 1974 г. е върната на Франция в замяна на част от колониите в Канада. \r\n1389 г. \r\nСъстои се битката на Косово поле, където се срещат армиите на Османската империя и съюзените армии на сръбския княз Лазар и босненския крал Твърдко. Това е най-известното сражение между балканските християни и мюсюлманите преди завладяването на Константинопол. \r\nСъюзът между сръбския княз Лазар и босненския крал Твърдко представлява решителен опит за спиране на османското нашествие на Балканите. През 1387 г. обединените сили на техните войски нанасят голямо поражение на османците при Плочник на р. Топлица, което сериозно окуражава балканските владетели. Основавайки се на тази християнска победа българският цар Иван Шишман отхвърля васалната си зависимост към османската държава. С това османските завоевания на Балканите се поставят под съмнение. Но съотношението на силите си остава в полза на завоевателите. През 1388 г. Османската империя предприема поход на север от Стара планина и слагат ръка върху Добруджа и част от владенията на Иван Шишман, при което българският цар отново потвърждава васалната си зависимост. Осигурил си по този начин северния фланг, султан Мурад предприема поход срещу Сърбия и Босна. Решителната битка между християнските и османските войски се разиграва през юни 1389 г. на историческото Косово поле. Изходът от боя дълго време остава неясен. Сръбският велможа Милош Обилич се промъква в шатрата на Мурад и го убива. Османското командване се поема от престолонаследника Баязид, който повежда османските войски в атака и печели блестяща победа. Княз Лазар загива, а неговият наследник Стефан Лазаревич се признава за васал на новия султан Баязид (1389 -1402). \r\n1098 г. \r\nРицарите от Първия кръстоносен поход разбиват турците при Антиохия. \r\nПървият кръстоносен поход е организиран през 1095 г. от папа Урбан II с цел да се отнемат от мюсюлманите свещения град Йерусалим и християнските Свети земи. Походът започва като призив за помощ и бързо се превръща в цяла миграция и завоевание на територии извън Европа. Както рицари, така и селяни от различни страни на Западна Европа, без особено централно ръководство, поемат по суша и море към Йерусалим и превземат града през юли 1099 г., създавайки Йерусалимското кралство и останалите Държави на кръстоносците. Макар че тези завоевания издържат по-малко и от два века, походът е повратна точка в експанзията на западната мощ и е единственият кръстоносен поход, за разлика от многото следващи, който постига поставената си цел. \r\nПрез октомври 1097 г. кръстоносната армия стига до Антиохия, приблизително по средата на пътя от Константинопол до Йерусалим. Кръстоносците обсаждат града в продължение на осем месеца, въпреки че по численост петкратно превъзхождат защитниците. Стените на града са дълги дванадесет километра и те никога не успяват напълно да го обградят. През май 1098 г. Карбука, атабегът на Мосул, приближава Антиохия с голяма армия, за да прекрати обсадата. В този момент Боемунд, един от предводителите на кръстоносците, подкупва един от пазачите на стените и на 2 юни 1098 г. кръстоносците влизат в града, избивайки повечето му жители. Няколко дни по-късно пристига Карбука и обсажда доскорошните обсадители. Положението на кръстоносците е тежко, но един монах обявява, че е открил в града Копието на съдбата (острието на копието, което е пронизало и убило Христос), което предвещава победа на християните. На 28 юни кръстоносците излизат извън града и разгромяват мюсюлманската армия, разстроена от враждата между Карбука и Дакук, емира на Дамаск. Продължавайки на юг по брега на Средиземно море, кръстоносците не срещат сериозна съпротива, тъй като местните владетели предпочитат да сключват мир с тях и да ги снабдяват със стоки, вместо да се бият. На 7 май 1099 г. кръстоносците достигат Йерусалим, който едва година преди това е отнет от селджуките от египетските Фатимиди. Както и при Антиохия, кръстоносците подлагат града на продължителна обсада, при която самите те претърпяват големи загуби поради липсата на храна и вода. По оценки от 7 000 рицари, включили се в Кръстоносния поход на принцовете, оцеляват едва 1 500. Те са изправени пред задача, изглеждаща невъзможна, но духът им е повдигнат, от един монах, който обявява, че е получил божествено видение. Той ги убеждава да направят боси процесия около стените на града, след което той ще падне за девет дни, както в библейската история за Исус Навиев и обсадата на Йерихон. На 8 юли 1099 г. кръстоносците провеждат процесията. Междувременно са построени обсадни съоръжения и седем дни по-късно, на 15 юли те успяват да приключат обсадата, подкопавайки стените и влизайки в града. На тази дата са родени: \r\n1971 г. \r\nРоден е Фабиен Бартез – френски футболист, вратар. Пробива в отбора на \"Лавал\". По-късно защитава вратата на \"Олимпик\" - Марсилия, след което е титуляр на \"Тулуза\". Бартез е вратар на френския национален отбор, с който през 1996 г. достига до четвъртфинал на Европейското първенство в Англия'96. Безспорен връх в кариерата му е спечелването на световната титла от французите на първенството през 1998 г., като във финалния мач срещу Бразилия не допуска гол. Бартез е считан за един от най-добрите вратари в света в края на `90-те години. \r\n1900 г. \r\nРоден е Леон Кручковски - полски писател и обществен деец. Автор е на сборник стихове “Чукове над света” (1928 г.); романа “Кордиан и Хам”, (1932 г.); драми - “Възмездие” (1948 г.), “Немци” (1949 г.), “Първият ден на свободата” (1960 г.), “Смъртта на губернатора” (1961 г.). Умира на 1 август 1962 г. във Варшава. \r\n1883 г. \r\nРоден е Пиер Лавал - френски политик, адвокат по професия. Министър-председател на Франция в периода 1931-1932 г. и 1935-1936 г.; мин. на външните работи 1934-1935 г. Привърженик на политиката на \"умиротворение\" на фашистките агресори. По време на Втората световна война (1940 г.) сътрудничи на нацистите. От 1942 г. до 1944 г. е ръководител на колаборационисткото правителство на Виши. Осъден като изменник и застрелян на 15 октомври 1945 г. в Париж, след опит да се самоубие. \r\n1873 г. \r\nРоден е Алексис Карел - френски хирург и патофизиолог. От 1904 г. до 1939 г. работи в САЩ. Автор е на трудове по трансплантация на органи. Политическите му възгледи са крайно десни. Лауреат на Нобелова награда за медицина за 1912 г. Умира на 5 ноември 1944 г. в Париж. \r\n1867 г. \r\nРоден е Луиджи Пирандело - италиански писател, драматург. Учи в Рим и Бон. Защитава дисертация на тема из италианската диалектология. В Италия пише разкази в духа на италианския веризъм. Първият му сборник с разкази е от 1894 г. - \"Любов без любов\". Автор е на повече от 200 разказа и новели. Романи: \"Покойният Матия Паскал\", \"Нейният мъж\", \"Върти се\" и др. Славата му на драматург идва през 1921 г. с пиесата \"Шест лица търсят автор\", с която въвежда художествения принцип \"театър в театъра\"; налага т. нар. пиранделизъм (превръща психологията в обект на художествено изследване). Следват: \"Хенри IV\", \"Приятелката на жените\", \"Удоволствието да бъдеш честен\" и др. През 1925 г. основава в Рим свой театър - \"Театро д’Арте\", чиито гастроли в Европа и Америка имат голям успех. През 1934 г. получава Нобелова награда за литература. Пирандело умира на 10 декември 1936 г. в Рим. \r\n1824 г. \r\nРоден е Пол Брока - френски анатом и антрополог, един от създателите на съвременната антропология. Антропологическото научно дружество в Париж е създадено по негова инициатива през 1859 г. Основните му трудове са по сравнителна анатомия на приматите, въпросите на общата антропология, расовите типове на съвременното и древното население на Франция. Създава първото в света ръководство по антропометрия и краниометрия (1865 г.), изобретява скала за определяне на окраската на очите, косата и кожата, конструира множество антропометрични уреди. Умира на 9 юли 1880 г. в Париж. \r\n1819 г. \r\nРодена е Карлота Г. Гризи - италианска балерина. Първа братовчедка на Джулия и Джудита Гризи. Тя е една от представителките на романтичния балет. Първа изпълнителка на ролята на Жизел (\"Жизел\" на А. Адам, 1841 г.); либретото на балета е написано за нея от Т. Готие. Изключително виртуозна танцьорка. Необикновената й устойчивост й позволява да изпълнява най-трудни движения и скокове с абсолютна лекота. В нейния репертоар са ролите на Пери, Есмералда, Пахита (\"Пери\" на Бург Мюлер, \"Есмералда\" на Пуни, \"Пахита\" на Делдевес) и др. Гризи умира в Сен Жан, до Женева на 20 май 1899 г. \r\n1712 г. \r\nРоден е Жан-Жак Русо - френски философ - просветител, писател, композитор. В младостта си работи като лакей, писар, възпитател и учител по музика. До 1741 г. живее в Швейцария, след това - в Париж. През 1743-1744 г. е секретар на френското посолство във Венеция. В Париж се сближава с Д. Дидро и други просветители, сътрудничи в създаването на \"Енциклопедия\", като пише статии главно из областта на музиката. В 1762 г., след публикуването на \"Емил, или За възпитанието\" и \"За обществения договор\", Русо напуска Франция. Преследват го не само френските католици, но и швейцарските протестанти. През 1770 г. се връща в Париж. Последните месеци от живота си прекарва в имението на маркиз Р. Л. Жирарден Ерменонвил. По време на Якобинската диктатура останките му са пренесени в Пантеона. Русо е най-влиятелният представител на Френското просвещение. Социално-философските му възгледи намират отражение в неговите трактати: \"Разсъждения за науките и изкуствата\" (1750 г.), \"За обществения договор\" (1762 г.). Според Русо главната причина за неравенството между хората е частната собственост, а държавният закон е израз на общата воля. Идеалът на Русо е неголяма патриархална република, в която всички граждани могат да обсъждат законите, по които ще живеят. Педагогическите схващания на Русо са изложени в неговия роман \"Емил, или За възпитанието\". Те са част от неговите политически схващания и се определят от тях. Художественото му творчество е разнообразно: стихове, поеми, комедии, опери, за които сам съчинява и либретото, и музиката, романси (\"Юлия, или Новата Елоиза\", 1761 г.; \"Изповед\", 1766 - 1769 г.). Произведенията на Русо оказват силно влияние на общественото съзнание в Европа в навечерието на Френската революция. По-късно от него се учат и романтиците: Дж. Байрон, В. Юго, Жорж Санд и писатели като Ф. Шатобриан. Жан-Жак Русо умира на 2 юли 1712 г. в Ерменонвил, край Париж. \r\n1577 г. \r\nРоден е Петер Паул Рубенс - фламандски художник. През 1589 г. се преселва в Антверпен, където получава блестящо хуманитарно образование. В периода 1591-1598 г. учи при пейзажиста Т. Верхахт и художниците А. ван Ноорт и О. Вениус. От 1600 г. до 1608 г. живее в Италия, където изучава творчеството на великите италиански майстори. След завръщането си от Италия е придворен художник на фламандската владетелка Изабела. Творбите му от този период се намират в много световни музеи: Лувъра, Ермитажа, Националната галерия в Лондон, галерия Пити във Флоренция и др. Изкуството на Рубенс е най-висша проява на фламандския барок. С особено живописно майсторство се отличават ескизите на Рубенс, поразяващи с красотата на колорита и безукорната точност на лекия и бърз рисунък. Творчеството му заема особено място в европейското и световно изкуство. Рубенс умира на 30 май 1640 г. в Антверпен. \r\n1491 г. \r\nВ Гринуич е роден Хенри VIII - втори английски крал (от 1509 г.), от династията Тюдори; един от най-ярките представители на английския абсолютизъм. Жени се 6 пъти: негови съпруги са Катерина Арагонска, Ана Болейн, Жана Сеймур, Ана де Клев, Катерина Хоуард, Катерина Пар. Негови дъщери са Мария I Тюдор и Елизабет, които управляват една след друга след смъртта му. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран през 1535 г. През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението му до пълна икономическа и финансова разруха. Хенри VIII умира на 28 януари 1547 г. в Лондон. На тази дата умират: \r\n2000 г. \r\nУмира италианският актьор, режисьор и педагог Виторио Гасман (1922 - 2000). Той е роден на 1 септември 1922 г. След успеха на \"Обикновените познати\" (1958) създава поредица от роли, изпълнени с професионален блясък и свобода: \"Голямата война\" (1959), \"Чудовищата\" (1963), \"Армията Бранкалеоне\" (1965), \"В името на италианския народ\" (1971), \"Обичахме се толкова много\" (1974), \"Ухание в мрака\" (1975), \"Терасата\" (1980), \"Фамилията\" (1984), \"Дълга зима\" (1992), \"Когато ни преследваха\" (1992), \"Библията: Авраам\" (тв, 1993), \"Слийпърс\" (1996) и др. \r\n1993 г. \r\nУмира световноизвестният оперен певец Борис Христов (1914 - 1993). Роден е на 18 май 1914 г. в Пловдив. Родът му е от Македония (Битоля, Прилеп), емигрират в България след Илинденско-Преображенското въстание. Музикалната си дейност започва в мъжкия самодеен хор “Гусла” под диригентството на Асен Димитров. След гостуването на Фьодор Шаляпин в България през 1934 г. заминава за Италия, където живее и пее до края на живота си. През 1946 г. дебютира в Реджо ди Калабрия в ролята на Колин от “Бохеми” на Джакомо Пучини. Обявен за “бас №1 на планетата”. Христов пее в лондонския “Ковънт Гардън” през декември 1949 г. (“Борис Годунов” на Мусоргски). Оттогава владее най-големите оперни сцени в света. За по-малко от 10 години подготвя репертоар от над 40 роли, които му носят безсмъртна слава. Забележителни са изпълненията му на Мефистофел, “Кончак и Галицки (“Княз Игор” на А. П. Бородин), Филип (“Дон Карлос” на Джузепе Верди), Борис Годунов (“Борис Годунов” на Модест Мусоргски) и др. Връх в творческата му кариера са ролите на Борис Годунов и Филип II. \r\nПрез 1966 г. Софийската народна опера прави в Париж запис на операта “Княз Игор” от Бородин под диригентството на Йежи Семков, в която Христов изпълнява ролите на Галицки и хан Колчак. През януари 1970 г. постига триумф в неаполитанския театър “Сан Карло” с операта “Борис Годунов”. Пее за пръв път в родината си през септември 1976 г., когато прави записи с хора на катедралата “Св. Александър Невски”. През 1978 г. прави нови записи в България с хоровата капела “Св. Обретенов” в съпровод на Камерния оркестър на Българското радио. През 1986 г. основава и ръководи в Рим Българска академия за изкуство и култура. Вокално-сценичните превъплъщения на образите му се отличават с богатство на тембровите и динамичните нюанси, детайлна психологическа разработка и внушителни мащаби; близо е до традициите на Шаляпин в изпълнителското майсторство. \r\n1942 г.  \r\nУмира Янка Купала - белоруски поет. Купала е роден на 7 юли 1882 г. във Вязинка, Минска област. Основните мотиви на творчеството му имат национално-възродителен характер. Голяма част заема и политическата му сатира, насочена срещу царската политика на насилствено порусяване на белоруския народ. В творческия метод на Купала се чувства романтика със стремеж да се поетизира миналото, както и известна близост със символизма. Стихосбирки: “По пътищата на живота”, “Магьосник”, “Сънят на Курган”; комедии: “Павлинка”, “Оттук” и др. Член на Украинската академия. \r\n1922 г. \r\nУмира Велимир Хлебников (Виктор Владимирович) - руски поет. Той е роден на 9 ноември 1885 г. в Малие Дербети, Астраханска губерния. В периода 1903-1911 г. учи във Физико-математическия факултет на Казанския университет, а по-късно във Физико-математическия и Историко-филологическия факултет на Петербургския университет. През 1905 г. са публикувани първите му естественонаучни съчинения, а първите му литературнонаучни съчинения - през 1908 г. Влиза в литературното обединение “Гилея”, печата във футуристичните издания. Създава поемите: “Жерав” (1910 г.), “Шаманът и Венера” (1912 г.), “Война в мишеловка” (1915-1919 г.), “Ладомир” (1921 г.), “Нощ в окопа” (1921 г.), “Нощ пред Съветите” (1921 г.), “Нощен обиск” (1921 г.). Като отделни книги излизат “Изборник” и “Творения” (1914 г.). Много от малките му произведения в ранния период от творчеството му имат експериментален характер (“Смешно заклинание” и др.). Пише драми (“Маркиза Дезес”, 1910 г.; “Зангези”, 1922 г., и др.), проза (“Ка”, 1916 г., “Октомври на Нева”, 1917-1918 г., “Разин”). Хлебников се опитва да провери чрез математически изчисления и изясняване на “законите на времето” мечтата за всемирното братство между хората, поетическите предчувствия за “новото космическо съзнание”: книги “Учител и ученик” (1912 г.), “Времето - мяра за света” (1916 г.), “Дъските на съдбата” (1922 г.). Стреми се към синтетизъм на знанието, към сближаване на методите на науката и изкуството, опитвайки се по този начин да открие възможността за създаване на “нова митология” и “свръхезик” на свободното човечество. \r\n1836 г. \r\nУмира Джеймс Медисън - американски политик; четвърти президент на САЩ (1807-1817 г.), републиканец. Джеймс Медисън е роден на 16 март 1751 г. в Порт Конуей, Вашингтон. Завършва колежа в Ню Джърси (дн. Принстънски университет). Участва във Войната за независимост на Северна Америка (1775-1785 г.), довела до създаването на САЩ; един от авторите на проекта за Конституцията на САЩ (1787 г.). Основава Републиканската партия (заедно с Т. Джеферсън). В периода 1801-1809 г. е държавен секретар. По време на президентския му мандат избухва войната с Англия (1812-1815 г.).", "date": "2018.06.28", "title": "Денят 28 юни в световната история"}
{"url": "http://www.focus-news.net/news/2018/06/28/2539084/inzh-svetoslav-glosov-nyama-konflikt-na-interesi-pri-naznachavaneto-mi-za-upravitel-na-us-na-api-moi-firmi-ne-sa-rabotili-po-obekti-na-infrastrukturata.html", "text": "Няма конфликт на интереси при назначаването ми за управител на УС на АПИ, мои фирми не са работили по обекти на инфраструктурата. Това каза инж. Светослав Глосов, председател на УС на Агенция „Пътна инфраструктура“ в предаването „Тази сутрин“ по  бТВ . Във връзка с рокадата в АПИ и заемането на поста председател на уС на АПИ, инж. Глосов заяви: „Рокадата не е по спешност. В резултат е на молба на досегашния председател на УС да бъде освободен от тази длъжност по здравословни причини. Изненадващо беше за мен, че трябваше да взема бързо решение, след като министър Николай Нанков лично ми предложи тази длъжност. След това разговарях с г-н Дончо Атанасов и го убедих да остане като член на УС на АПИ, тъй като той е човек с безспорен опит в пътното строителство“.  На въпрос има ли конфликт на интереси, тъй като е бил директор на Строителната камара, инж. Глосов коментира: „Няма конфликт на интереси. Никога фирми, които съм управлявал или имал участие не са работили по обекти на инфраструктурата, свързани с Агенцията. Моята фирма се е занимавала с високо строителство и отчасти с изграждане на ВиК обекти в села. Сега фирмата я управляват синът и дъщеря ми“. Инж. Светослав Глосов заяви, че като председател на Строителната камара е представлявал не само големите фирми. Той уточни, че комуникацията му е била добра и с малките, и с големите. „Що се касае до пътния сектор – големите инфраструктурни обекти в цял свят се изпълняват от големи строителни фирми, но това не означава, че изпълнявайки се от такива фирми това някаква протекция от моя страна или на когото и да било“. \r\n„Предстоят няколко конкурса. През следващата седмица ще бъде отворена ценовата оферта за трите обособени позиции по търга за тунел „Железница“. Предстои отварянето на ценовите приложения за двата лота-а за магистралата от София за Калотина. Предстои, след отхвърляне на жалбата по Ботевград-Мездра, да бъдат подавани оферти“, обясни той. „Офертите по тези големи търгове, които сега се отварят са подадени повече от месец и половина. Едва ли ще повлияе разместването в УС на АПИ на офертите. Подал съм декларация за конфликт на интереси“, допълни инж. Глосов.  \r\nТой поясни, че в момента се работи по два от лотовете на магистрала „Хемус\". Очаква се тези лотове ще са готови 5-6 месеца преди края на сроковете. „2024 е програмата на правителството да бъде завършена магистрала „Хемус“, добави той. Инж. Глосов добави, че от 1 януари трябва да бъде въведена електронната винетка, като това важи за автомобилите. „От средата на 2019 година трябва да започне работа и тол системата за автомобили над 12 тона\", каза още той.", "date": "2018.06.28", "title": "Инж. Светослав Глосов: Няма конфликт на интереси при назначаването ми за управител на УС на АПИ, мои фирми не са работили по обекти на инфраструктурата"}
{"url": "http://www.focus-news.net/news/2018/06/28/2539085/zam-ministar-malina-krumova-shte-uchastva-v-konferentsiya-na-tema-finansirane-za-energiyna-efektivnost-v-tsentralna-i-yugoiztochna-evropa.html", "text": "От 09.00 часа заместник-министърът на регионалното развитие и благоустройството Малина Крумова ще участва в конференция на тема „Финансиране за енергийна ефективност в Централна и Югоизточна Европа“. Това съобщиха от пресцентъра на  Министерство на регионалното развитие и благоустройството . Форумът ще се състои в хотел „Интерконтинентал“ в град София. Той се организира в рамките на Българското председателство на Съвета на Европейския съюз с подкрепата на Министерство на енергетиката.", "date": "2018.06.28", "title": "Зам.-министър Малина Крумова ще участва в конференция на тема „Финансиране за енергийна ефективност в Централна и Югоизточна Европа"}
{"url": "http://www.focus-news.net/news/2018/06/28/2539090/plovdiv-prolivnite-dazhdove-sa-aktivizirali-svlachishta-po-patishtata-asenovgrad-smolyan-i-krichim-devin.html", "text": "Проливните дъждове са активизирали свлачища по пътищата Асеновград - Смолян и Кричим - Девин. Това съобщи за  Радио „Фокус“ – Пловдив  дежурният в Областното пътно управление. По думите му на пътното платно постоянно падат камъни, като екипи правят обходи и се стремят да почистват своевременно падналата земна и скална маса. „Водачите трябва много да внимават. Все още не са укрепени свлачищните участъци по тези две пътни артерии – Асеновград - Смолян и Кричим - Девин, все още няма поставени сериозни предпазни съоръжения срещу падащи камъни. Да шофират със съобразена скорост и да бъдат бдителни“, призова дежурният. Той каза още, че вали дъжд на територията на почти цялата област, особено в Родопската ѝ част. Пътните настилки са мокри и хлъзгави, но към момента все още нормално проходими. Трафикът по основните направления в областта е изключително натоварен, като движението на моторните превозни средства се извършва по-бавно заради продължаващите валежи. Засилен автомобилен трафик се наблюдава по пловдивския участък на АМ „Тракия“, както и по пътищата Пловдив - Карлово и Пловдив - Асеновград - Смолян. От Областното пътно управление съобщиха още, че след 11.00 часа се очаква да се възстанови движението на товарни автомобили над 12 тона в участъка Пловдив - Чирпан между 134-ти и 156-ти километър на АМ „Тракия“, както и в отсечката в посока София от 0 до 2-ри километър на АМ „Марица“. Досега тежкотоварният трафик се пренасочваше по обходен маршрут поради довършителни дейности, извън платното за движение, в ремонтирания 22-километров участък от АМ „Тракия“, между Пловдив и Стара Загора. Движението на превозните средства до 12 тона по обновената отсечка бе възстановено на 15 юни. До 15 юли движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост. Забранено е движението на камиони над 5 тона по пътя Плодовитово - Първомай - Асеновград, в района на моста над река Марица, поради намален габарит на пътното платно на мост. Обходният маршрут за водачите е по път ІІ-66 Стара Загора - Поповица и път І-8 София - Пловдив - Свиленград. \r\nТрафикът на територията на град Пловдив също е интензивен към този час на деня. По-засилено автомобилно движение се отчита в централната градска част, както и по входно-изходните артерии. Задръствания се образуват по булевардите „Христо Ботев“, „Найчо Цанов“, „Цар Борис III Обединител“, „Източен“, „Санкт Петербург“, „Освобождение“, „Шести септември“, „Руски“, „Васил Априлов“ и „Пещерско шосе“. Пътните настилки на територията на града са мокри и хлъзгави. Продължава да вали проливен дъжд. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. \r\nТони МИХАЙЛОВ", "date": "2018.06.28", "title": "Пловдив: Проливните дъждове са активизирали свлачища по пътищата Асеновград - Смолян и Кричим - Девин"}
{"url": "http://www.focus-news.net/news/2018/06/28/2539089/vrachanskiyat-mitropolit-grigoriy-shte-oglavi-praznichna-vechernya-v-katedralniya-hram-sv-apostoli.html", "text": "На 29 юни всяка година православната църква прославя светите първовърховни апостоли Петър и Павел.  \r\nПо този повод днес във Враца, Негово високопреосвещенство Врачанският митрополит Григорий ще оглави празнична вечерня в катедралния храм \"Св. апостоли\". Начало: 18.00 часа.  \r\nНа 29 юни 2018 г. (петък), когато прославяме светите апостоли Петър и Павел, в храма от 9:00 часа, ще започне архиерейска света литургия, която ще оглави митрополит Григорий.  \r\nНикола Петков", "date": "2018.06.28", "title": "Врачанският митрополит Григорий ще оглави празнична вечерня в катедралния храм \"Св. апостоли\""}
{"url": "http://www.focus-news.net/news/2018/06/28/2539087/varna-ogranicheno-e-dvizhenieto-po-avtomagistrala-cherno-more-v-posoka-burgas-zaradi-remont-na-viadukt-zvezditsa.html", "text": "Движението по автомагистрала „Черно море“ в участък от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради продължаващите строително-ремонтни работи на виадукт „Звездица”, предаде репортер на  Радио „Фокус“ – Варна . Мокри са пътните настилки във Варна и областта. Времето е облачно, но видимостта е добра. Температурата на въздуха е 18°. Валежите ще продължат и през деня. \r\nПо данни на Агенция „Пътна инфраструктура“ движението в участъка пътен възел Невша – Млада Гвардия от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка. Движението в участъка Ветрино – Неофит Рилски от км 389+717 до км 393+600 посока Варна се осъществява двупосочно в лявото платно, посока София, поради ремонтни дейности на асфалтовата настилка. Затваря се пътен възел Неофит Рилски, като автомобилите се пренасочват по път I-2 Русе – Варна. Слизането от AM „Хемус“ посока с. Габърница и с. Неофит Рилски се осъществява на пътен възел Ветрино. Затваря се връзката при пътен възел Неофит Рилски в посока Варна. Движението се пренасочва по път I-2 Русе – Варна, като качването на AM „Хемус“ се осъществява при  пътен възел Девня. Срок за изпълнение на дейностите 30 юни 2018 г. Остава ограничението за тежкотоварни автомобили над 10 т по път І-9 граница Румъния - Дуранкулак - Балчик - Варна - Бургас - Звездец - Малко Търново - граница Турция, край област Варна от Кранево – Варна при км 83+100. Движението се осъществява по обходен маршрут: Кичево – Оброчище. По третокласната пътна мрежа по направление Старо Оряхово – Гроздьово от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци. \r\nМилена СТОЕВА", "date": "2018.06.28", "title": "Варна: Ограничено е движението по автомагистрала „Черно море“ в посока Бургас заради ремонт на виадукт „Звездица”"}
{"url": "http://www.focus-news.net/news/2018/06/28/2539088/ana-mpa-atinskoto-predgradie-mandra-i-starata-magistrala-kam-atina-se-vazstanovyavat-sled-burite.html", "text": "Всички пътища около атинското предградие „Мандра“, както и старата национална магистрала са открити за трафик след като бяха временно затворени заради проливните дъждове и наводнения в района, предава   ANA MPA. \r\nСтарият национален път между Атина и Коринт, както и секция от пътя между Атина и Тива бяха затворени, както и централните улици на „Мандра“.  Местната пожарна се е справила с 15 случая на хора, блокирани по домовете или автомобилите си в „Мандра“ или в „Неа Парамос“, а в 49 домове са изпомпвали водата.  \r\nПрез ноември миналата година „Мандра“ пострада от буря и свлачища , при която 24 души загубиха живота си.   Виктор Турмаков", "date": "2018.06.28", "title": "ANA MPA: Атинското предградие „Мандра“ и старата магистрала към Атина се възстановяват след бурите"}
{"url": "http://www.focus-news.net/news/2018/06/28/2539092/dobrich-patnite-nastilki-sa-mokri-i-hlazgavi-zaradi-prevalyavaniya-ot-dazhd-v-rannite-chasove-na-denya.html", "text": "Пътните настилки са мокри и хлъзгави заради превалявания от дъжд в ранните часове на деня, предаде кореспондентът на  Радио „Фокус” – Варна . До края на месеца в Добрич по ЛОТ 3 на „Интегриран проект за подобряване на водния сектор в град Добрич“ се работи по ул. „Никола Петков“ от ул. „Ст.Стамболов“ до ул.“Росица“, в кв. „Строител“ в няколко зони, ул.„Липите“, ул.„Дуранкулак“, ул.„Емона“ от ул.„Теменуга“\" до ул. „Цар Освободител“, ул. „Калина“, ул. „Роза“, ул. „Ружа“, ул. „Ропотамо“ към ул. „Синчец“, ул.“Балкан“, ул. „Средна гора“ и ул. „Ком“. Няма въведени временни ограничения на движението на автомобили в областта. Ремонтни дейности на асфалтовата настилка се извършват до 29 юни в участък от пътя Добрич – Козлодуйци. Движението се регулира с пътни знаци.  \r\nДвижението по път II-71 Силистра – Добрич също се осъществява с повишено внимание, поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. До 30 юни продължават частичните ремонтни дейности на асфалтовата настилка по пътя Добрич-Варна. Движението на автомобили се осъществява с повишено внимание. Продължават ремонтните дейности и по Околовръстния път на Добрич. Срокът за приключване е до 30 септември. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. Ежедневно на сайта на Община град Добрич се публикува актуална информация за местата на строителни дейности. Въведена е временната организация на движение по много улици в града заради дейности по обновяване на водния сектор. Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) -  Добрич, въведена във  връзка с реализиране на дейности - част от Интегрирания проект за подобряване на водния сектор в града. Водачите са призовани да не паркират на забранени участъци, за да се осигури нормалното обезпечаване на работата на Центъра за спешна помощ. В Добрич времето е облачно, възможно е преваляванията от дъжд да продължат, духа съвсем слаб вятър.  \r\nЖулиета НИКОЛОВА", "date": "2018.06.28", "title": "Добрич: Пътните настилки са мокри и хлъзгави заради превалявания от дъжд в ранните часове на деня"}
{"url": "http://www.focus-news.net/news/2018/06/28/2539091/pregled-na-osnovnite-temi-v-burgaskiya-pechat.html", "text": "„Няма желаещи за учители“ е водещото заглавие на регионалния ежедневник  „Черноморски фар“ . Преди пет години по 20 кандидата са се борили за едно работно място в града, сега са едва по 3 - 4. Интензивно започват да се търсят учители по различни специалности. В началото на лятото директорите пенсионират онези, които са си набелязали, а учителите, които са решили да излязат в пенсия – го правят в началото на учебната година. „Какви са привилегиите на бургаските почетни граждани“ е друга тема от първа страница на днешния брой. Този въпрос продължава да се задава и ден след като в залата на Общинския съвет се заформи остра полемика защо местният парламент трябва да разреши на певицата Янка Рупкина да ползва без пари залата на Летния театър, пише още вестникът. „НАП проверява концесионери, хотелиери, съдържатели на атракциони“  е друго заглавите от страниците на изданието днес. Местната и държавната власт ще си взаимодействат активно при проверките на Южното Черноморие. Темата на деня е „Стреляха по Петър Низамов – Перата“, а в заглавието от рубриката „Булевард“ е „Остават броени дни до големия джулайски купон на бургаския плаж“.", "date": "2018.06.28", "title": "Преглед на основните теми в бургаския печат"}
{"url": "http://www.focus-news.net/news/2018/06/28/2539095/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в Пловдив организират приемни за граждани днес. Това съобщиха от пресцентъра на  ПП ГЕРБ . От 17.30 часа в офиса на ГЕРБ в район „Западен” на ул. „Царевец” №9 граждани ще могат да се срещнат с общинските съветници Петър Попов, Ясен Михайлов и Дамян Петров. По същото време в офиса на ГЕРБ в район „Северен” на бул. „Марица” №91 ще се проведе приемната на Гошо Къчков. Пенчо Малинов ще се срещне с граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5, а приемната на Веселин Маневски е с начален час 16.00 часа и ще се проведе в партийния офиса в район „Южен” на ул. „Академик Петър Динеков” №1А.", "date": "2018.06.28", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/06/28/2539082/ilir-meta-prezident-na-albaniya-reshenieto-na-es-tryabva-da-bade-prieto-s-otgovornost.html", "text": "Албанският президент Илир Мета реагира на решението на ЕС да отложи началото на преговорите за присъединяване на страната с една година, заявявайки, че решението трябва да се приеме отговорно в името на бъдещето и предизвикателствата, които то може да постави, пише  Albanian Daily News. \r\n„Решението от вторник за на Съвета за общи въпроси за откриването на преговорите за присъединяване на Албания трябва да се приеме отговорно. Трябва да се оцени ценността на позитивната воля на Европейската комисия, която приема процеса на интеграцията на Албания и на региона към ЕС“, заяви Илир  Мета. Той допълни, че решението трябва да даде на страната мотивация да превъзмогне предизвикателствата пред себе си, особено в сферата на правосъдието. Той предупреди, че една година може да премине много бързо. \r\n„Изпитът ни  следващия юни ще бъде труден защото ЕС тогава ще има собствени изборен тест. Нека се фокусираме, да си сътрудничим и нека бъдем по-отговорни заедно“, обяви Мета.   Виктор Турмаков", "date": "2018.06.28", "title": "Илир Мета, президент на Албания: Решението на ЕС трябва да бъде прието с отговорност"}
{"url": "http://www.focus-news.net/news/2018/06/28/2539099/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno-i-nalichie-na-svlachishte.html", "text": "Натоварено е движението по основните улици и булеварди във Велико Търново в сутрешните часове, предаде репортер на  Радио „Фокус” – Велико Търново . Времето е облачно. Температурата на въздуха е 18 градуса. Пътните настилки са мокри. Интензивен е трафикът на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график. Извършват се ремонти на водопроводна мрежа в старата градска част на Велико Търново. На места движението се осъществява в едната лента. \r\nМокри са пътните настилки на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. \r\nНадежда КРЪСТЕВА", "date": "2018.06.28", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно и наличие на свлачище"}
{"url": "http://www.focus-news.net/news/2018/06/28/2539094/sofiya-vavezhda-se-vremenna-organizatsiya-na-dvizhenieto-za-izgrazhdane-vodoprovod-v-kv-gorna-banya.html", "text": "Въвежда се временна организация на движението за изграждане водопровод в кв. „Горна баня“, ул. „Урал”. Това съобщиха от пресцентъра на  Столична община . От 00.00 часа до 24.00 часа днес се забранява влизането на пътни превозни средства по ул. „Урал” в кв. „Горна баня“, между ул. „Планиница” и ул. „Христо Стефчов“.", "date": "2018.06.28", "title": "София: Въвежда се временна организация на движението за изграждане водопровод в кв. „Горна баня“"}
{"url": "http://www.focus-news.net/news/2018/06/28/2539097/negovo-preosveshtenstvo-konstantiyskiyat-episkop-yakov-shte-oglavi-praznichnata-sveta-liturgiya-za-hramoviya-praznik-na-batkunskiya-manastir-sv-apostoli-petar-i-pavel-na-petrovden.html", "text": "На 29 юни, Петровден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави празничната архиерейска  света Литургия за храмовия празник на Баткунския манастир \"Св. апостоли Петър и Павел\", край село Паталеница, където дълги години като игумен на манастира възроди тази прекрасна света обител, предаде репортер на  Агенция \"Фокус\" . Начало: 9.00 часа.  \r\nНикола Петков", "date": "2018.06.28", "title": "Негово преосвещенство Константийският епископ Яков ще оглави празничната света Литургия за храмовия празник на Баткунския манастир \"Св. апостоли Петър и Павел\" на Петровден"}
{"url": "http://www.focus-news.net/news/2018/06/28/2539098/pregled-na-osnovnite-temi-v-shumenskiya-pechat.html", "text": "„Без инциденти след дъжда“ е водещото заглавие във вестник  „Шуменска заря“ . Във вторник по обяд е получен сигнал за наводнено избено помещение в жилище на ул. „Борис Спиров“ в град Велики Преслав. Изпратеният екип е отводнил помещението. Втори сигнал за наводнение е получен часове по-късно. Информацията е била за наводнена изба отново във Велики Преслав. Помещението е отводнено от служители на пожарната. На първа страница е публикувано и интервю с Павел Павлов, директор на ОУ „Д-р Петър Берон“ – Шумен. „Предлагат промени в наредбите за спортните клубове“, съобщава ежедневникът. „Изготвен е проект за изменение и допълнение на Наредбата за условията и критериите за финансово подпомагане на спортните клубове в община Шумен и на проекта за изменение и допълнение на Наредбата за реда и условията за ползване на спортни обекти и съоръжения – общинска собственост. Те са публикувани на сайта на община Шумен. Своите предложения и становища спортните деятели и организации, както и на гражданите могат да депозират до 25 юли. „Свободни места за първолаци и в централните шуменски училища“, пише изданието. И след проведените три класирания за прием на първокласници в шуменските училища, в момента има свободни места – обяви на пресконференция вчера заместник-кметът по  образование и култура на община Шумен Найден Косев. Дори и в момента могат да бъдат записани първолаци в централни училища като НУ “Илия Р. Блъсков“, в което има 13 свободни места и в СУ „Панайот Волов“, където незаетите места за първолаци са 15. В шуменското СУ „Димитър Благоев“ има едно свободно място, в СУ „Васил Левски“ – 27, в СУ „Трайко Симеонов“ – 20, в Шесто ОУ – 5, а в училището в квартал „Дивдядово“ – 10. „ДЛС-Паламара сред отличниците“ е друг акцент от страниците на изданието. Общо 45% е изпълнението на реализацията на дървесина от стопанствата в обхвата на СИДП. Това стана ясно по време на проведения вчера стопански съвет, ръководен от директора на предприятието инж. Веселин Нинов. Той уточни, че резултатите са повлияни от тежките метеорологични условия през първото шестмесечие на тази година, но въпреки това изпълнението към момента било добро. Сред отличниците през първата половина на годината е ДЛС-Паламара, изпълнило над 50% спрямо годишния план. „Гражданска декларация в подкрепа на мораториума върху сечта на дървета“ е тема от вътрешните страници в броя. Инициативен комитет и адвокат Анатоли Дочев в лично качество изпращат декларация до Общински съвет-Шумен „за“ мораториума. В подкрепа на исканията си те изпращат подписка от 632 души и онлайн петиция, подписана от почти 1000 души.", "date": "2018.06.28", "title": "Преглед на основните теми в шуменския печат"}
{"url": "http://www.focus-news.net/news/2018/06/28/2539093/pazardzhik-silen-dazhd-vali-v-grada-dvizhenieto-e-natovareno.html", "text": "Натоварено е движението по главните пътища на област Пазарджик, предаде репортер на  Радио \"Фокус\" - Пазарджик . Силен дъжд вали и затруднява движението. Пътните настилки са мокри. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.06.28", "title": "Пазарджик: Силен дъжд вали в града, движението е натоварено"}
{"url": "http://www.focus-news.net/news/2018/06/28/2539100/sofiyska-voda-shte-otkrie-treti-golyam-i-moderen-tsentar-za-klienti.html", "text": "От днес отваря врати нов Център за обслужване на клиенти на партерния етаж на ЦУМ, бул. „Мария Луиза“ 2. Това съобщиха от пресцентъра на  „Софийска вода“ . Той ще е с удължено работно време от 09.00 часа до 20.00 часа в делнични дни и от 10.00 часа до 16.00 часа в събота, също като другия нов, удобен и комуникативен център в Мега Мол, Люлин.  \r\nВ новите си центрове „Софийска вода“ осигурява функционално разделение на услугите, за да се спести неудобство, както и времето на клиентите. Те разполагат с обособени гишета за плащания на сметки и други такси, за предоставяне на бързи услуги и информация, и за заявяване на услуги, които изискват по-дълго време за работа с определен клиент. В центровете действа електронна система за поредност на обслужване чрез билети с номера за насочване на клиентите. На екрани се предлага дигитално видео съдържание с услугите на дружеството, съвети към клиентите и актуални новини. Осигурени са и удобни места за изчакване с безплатен достъп до Wi-Fi, както и контакти за зареждане на мобилни телефони. \r\nВъв връзка с работата на новата локация от 28 юни клиентският център в „Зона Б-5“ преустановява работа. Центърът на дружеството в НАГ (Направление „Архитектура и Градоустройство“) на ул. „Сердика“ 5 се специализира само за приемане на техническа документация за нови връзки към ВиК мрежата.   \r\nОбновените центрове са още един етап от цялостното модернизиране на клиентското обслужване под мотото „Услуги по вода“, което „Софийска вода“ като част от международната група Веолия въведе. Компанията е първият ВиК оператор с 24-часова безплатна телефонна линия - 0800 1 21 21, както и е единствената с Мобилен център за обслужване на клиенти – бус, оборудван с всички необходими технологии, за да осигурява пълен набор от услуги, които се предлагат от стационарните клиентски центрове на компанията. \r\nЗа клиентите на дружеството, които предпочитат онлайн комуникациите за тяхното потребление на вода, остава възможността всяка една от предоставените физически услуги да се ползва дистанционно на www.sofiyskavoda.bg.", "date": "2018.06.28", "title": "„Софийска вода“ ще открие трети голям и модерен център за клиенти"}
{"url": "http://www.focus-news.net/news/2018/06/28/2539096/protothema-protivotoplinnoto-pokritie-na-ulitsite-v-atina-e-otmito-samo-den-sled-kato-e-postaveno.html", "text": "Ентусиазмът в гръцката столица продължи по-малко от 24 часа, след като проливните дъждове отмиха революционния отразяващ топлината материал, използван да покрие централните улици на Атина като част от пилотна програма, пише   Protothema. \r\nИновационното бяло покритие, използвано за намаляване на топлината от слънцето на асфалта е използвана успешно в американския град Лос Анджелис. Градските власти на Атина решават също да използват материала, наричан CoolSeal (Хладен печат) на централните улици на столицата. Той се нанася като боя и отразява слънчевите лъчи, по този начин намалявайки топлината в града лятно време.  \r\nЕкипи от градските власти избраха неделя, за да покрият улица „Вореу“ – страничен път в центъра на Атина. Въпреки това само ден след работата им проливните дъждове отмиха покритието, което няма достатъчно време да се залепи за асфалта.  Виктор Турмаков", "date": "2018.06.28", "title": "Protothema: Противотоплинното покритие на улиците в Атина е отмито само ден след като е поставено"}
{"url": "http://www.focus-news.net/news/2018/06/28/2539103/gabrovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Температурата на въздуха е 18°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Обходен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.06.28", "title": "Габрово: Мокри са пътните настилки на територията на областта"}
{"url": "http://www.focus-news.net/news/2018/06/28/2539102/burgas-bezplaten-demonstrativen-urok-po-programirane-za-detsa-shte-se-provede-v-ou-aleksandar-georgiev-kodzhakafaliyata.html", "text": "Безплатен демонстративен урок по програмиране за деца ще се проведе днес от 18.00 часа до 19.00 часа в залата на ОУ „Александър Георгиев – Коджакафалията“. Това съобщиха от пресцентъра на  Община Бургас . Урокът е подходящ за всички ученици от 1-ви до 6-ти клас. По време на безплатния демонстративен урок децата ще се докоснат до програмирането и ще се запознаят с технологиите, които ще бъдат използвани по време на летните академии на „СофтУни“. Децата ще се запознаят със Scratch – визуален език за програмиране, разработен специално за начинаещи и ще направят заедно първия си алгоритъм. Ще видят в действие неограничените възможности и приложения на Micro:bit, платката използвана във всяко училище във Великобритания по време на часовете по програмиране и разработена с подкрепата на BBC. Децата ще могат да посвирят на пиано от банани, програмирано чрез Scratch – защото в света на технологиите всичко е възможно.", "date": "2018.06.28", "title": "Бургас: Безплатен демонстративен урок по програмиране за деца ще се проведе в ОУ „Александър Георгиев – Коджакафалията“"}
{"url": "http://www.focus-news.net/news/2018/06/28/2539104/veliko-tarnovo-obshtinskite-savetnitsi-shte-reshavat-dali-da-bade-razkrita-novata-liniya100-na-gradskiya-transport.html", "text": "Общинските съветници във Велико Търново ще решават дали да бъде разкрита новата линия на градския транспорт по време на днешното си заседание, предаде репортер на  Радио „Фокус“ – Велико Търново . Линията ще е с №100 и ще преминава по туристически маршрут до крепостта „Трапезица” и църквата „Св. 40 мъченици”. Две питания на общинските съветници към кмета на Велико Търново са включени в дневния ред на заседанието. Едното е от групата общински съветници от БСП и е относно допускане нерегламентирани сметища на територията на Община Велико Търново. Конкретния6т случай е образувало се сметище в село Ресен. Второто питане е от общинския съветник Стоян Витанов и касае застрояване на парцел в кв. „Бузлуджа“. Днес общинските съветници ще приемат информация за дейността на търговските дружества през 2017 г., в които Община Велико Търново е съдружник и акционер. Ще бъдат гласувани и промени по приходната и разходната част на Бюджета към 31 май 2018 г. на Община Велико Търново. \r\nНадежда КРЪСТЕВА", "date": "2018.06.28", "title": "Велико Търново: Общинските съветници ще решават дали да бъде разкрита новата линия №100 на градския транспорт"}
{"url": "http://www.focus-news.net/news/2018/06/28/2539106/blagoevgrad-postanovkata-snezhanka-i-dzhudzhetata-shte-bade-predstavena-v-grada-kato-chast-ot-programata-na-festivala-talantino.html", "text": "Постановката „Снежанка и джуджетата“ ще бъде представена по време на фестивала „Талантино“. Това каза за  Радио „Фокус“ - Пирин  Бранимир Митов, директор на ДТ „Енчо Халачев“. Също така зрителите ще видят и „Колекционерът“ по романа на Джон Фаулз, „Очите на хората“, представен от Младежки театър „Драмеди“ - София. Публиката ще може да види и ,,Домът на Бернарда“ - „Очите на Бога“ по Ф. Г. Лорка. Специално за зрителите ще бъде представен и уъркшоп с доц. Огнян Спиров - преподавател по актьорско майсторство в ЮЗУ „Неофит Рилски“ - Благоевград. \r\nЛора КАЛЧЕВА", "date": "2018.06.28", "title": "Благоевград: Постановката „Снежанка и джуджетата“ ще бъде представена в града като част от програмата на фестивала „Талантино“"}
{"url": "http://www.focus-news.net/news/2018/06/28/2539108/kyustendil-na-mesta-patnite-nastilki-sa-mokri-prevalyava-slab-dazhd.html", "text": "На места пътните настилки са мокри, превалява слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 2 юли. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.06.28", "title": "Кюстендил: На места пътните настилки са мокри, превалява слаб дъжд"}
{"url": "http://www.focus-news.net/news/2018/06/28/2539105/russkie-afini-v-gartsiya-patishtata-v-nea-peramos-mandra-i-megara-sa-se-prevarnali-v-reki.html", "text": "Жителите на гръцката префектура Атика и особено на атинското предградие Мандра си спомниха за катастрофалните наводнения от ноември миналата година, след като районът бе застигнат от проливни дъждове, предава  „Русские Афини“. \r\nСилните порои доведоха до това, че много улици в Неа Перамос, Мандра и Мегара са наводнени. Много собственици на магазини, за да не допуснат най-лошото са извикали пожарната. Според нея от района са получени общо 45 сигнала за помощ или за наводнения, но този път се е разминало без загуба на човешки живот и  големи щети. \r\nЕкипите на противопожарната охрана ще останат на място, за да могат бързо да се намесят там, където е необходимо. Според тях в момента ситуацията се успокоява, водата е започнала да спада, но все още има проблеми. \r\nОтбелязва се, че въпреки достатъчно дългия период от миналогодишната катастрофа, местните власти не са предприели никакви действия за предотвратяване на подобни събития.  \r\nОчаква се, че циклонът, който е покрил територията на Гърция, ще продължи да се намира над нея най-малко да четвъртък.  Виктор Турмаков", "date": "2018.06.28", "title": "„Русские Афини“ : В Гърция пътищата в Неа Перамос, Мандра и Мегара са се превърнали в реки"}
{"url": "http://www.focus-news.net/news/2018/06/28/2539111/ministar-rumen-porozhanov-dve-godini-ne-mozhem-da-izkorenim-ptichiya-grip.html", "text": "Вече е факт нормативната уредба, която забранява в обект, в който се преработват млечни продукти, въобще да влизат растителни мазнини. Това заяви в предаването \"Здравей, България\" по  Нова телевизия  министърът на земеделието и храните Румен Порожанов.  \r\nВ същото време той призна, че това не е пълна забрана за производство на имитиращи продукти. Ако някой обаче използва имитиращ продукт, той трябва да бъде отделно пакетиран, на него да не пише, че е млечен продукт, и разположен на друг щанд.  \r\nПо темата за двойния стандарт при храните в ЕС той каза: „Ограниченията и възможността да не се слагат различни съставки е един и също продукт няма еднозначно третиране в ЕС. „Ако една компания е преценила, че нейният продукт ще има една или друга различна съставка на източноевропейския пазар, това е тяхно решение. За да може да има еднакъв състав, трябва да има единно европейско законодателство. И това според мен не би трябвало да бъде проблем за големите компании”. \r\nПо повод градушките, които удариха страната през последните месец и които нанесоха щети на земеделските райони, той коментира: \"Климатичните промени са доста сериозни и за жалост това ни очаква и следващите години. Безспорно е, че има създаден механизъм, по който се обезщетяват производителите. Той вече работи пет години, и то много успешно. Има държавна помощ, която покрива 80% от разходите на земеделските производители\". По думите му земеделците не трябва задължително да имат застраховка, за да получат държавното обезщетение.   \r\nВ същото време той призна, че вече втора година птичият грип не може да бъде изкоренен от страната: \"Има какво да се желае от БАБХ по отношение на контрола по биосигурността на фермите производители. Имаме 11 огнища с унищожени около 1 милиона патици, кокошки-носачки и птици\". \r\nToй коментира и опасенията на родни свиневъди, които наскоро поискаха спешни мерки срещу африканската чума. Огнище на заболяването е открито в Тулча, на 100 км от Русе. Министърът уточни, че ваксина и лечение за тази болест няма: \"Тя засяга дивите и питомните свине. Тръгна от Грузия, мина през редица държави. Доскоро вирусът стоеше на горната граница на Румъния с Унгария, но вече от близо 2 седмици той е на 160 км от северната ни граница\".  \r\nОтносно сагата с кравата Пенка той заяви: \"Нейната съдба беше ясна много рано. Още в първия ден съм дал ясни указания тя да не бъде евтаназирана, ако няма болести. През първите седмици се оказа, че тя е здрава\".", "date": "2018.06.28", "title": "Министър Румен Порожанов: Две години не можем да изкореним птичия грип"}
{"url": "http://www.focus-news.net/news/2018/06/28/2539107/sofiya-negovo-preosveshtenstvo-belogradchishkiyat-episkop-polikarp-shte-oglavi-praznichna-vechernya-v-hram-sv-sv-petar-i-pavel-za-petrovden.html", "text": "С благословението на Негово Светейшество Софийския митрополит и Български патриарх Неофит, празничната архиерейска вечерня днес в храм „Св. апостоли Петър и Павел“ (гр. София, жк. \"Разсадника\") ще бъде оглавена от Негово Преосвещенство Белоградчишкия епископ Поликарп – викарий на Софийския митрополит, предаде репортер на  Агенция \"Фокус\" . Началото е в 18.00 часа. \r\nПразничната св. Литургия на 29 юни в същия храм ще бъде оглавена от Негово високопреподобие архимандрит Василий – протосингел на Софийска св. митрополия. Началото е в 9.00 часа.  \r\nНикола ПЕТКОВ", "date": "2018.06.28", "title": "София: Негово преосвещенство Белоградчишкият епископ Поликарп ще оглави празнична вечерня в храм \"Св. св. Петър и Павел\" за Петровден"}
{"url": "http://www.focus-news.net/news/2018/06/28/2539110/veliko-tarnovo-v-svishtov-shte-se-provede-aktsiya-za-pochistvane-brega-na-reka-dunav-pri-mestnostta-pametnitsite-po-povod-mezhdunarodniya-den-na-reka-dunav-29-yuni.html", "text": "С екоинициатива в Свищов ще бъде отбелязан Международният ден на река Дунав – 29 юни. Това съобщиха от пресцентъра на  Общината . На тази дата се чества значението на река Дунав като обединител на Европа и люлка на живота на континента. Провеждат се многобройни образователни събития, акции за почистване на бреговете от отпадъци, разнообразни празнични фестивали и други обществени мероприятия. \r\nДнес по инициатива на голяма еко фирма, с подкрепата на Община Свищов, Басейновата дирекция и Дирекция „Дунавски регион“ ще се проведе акция за почистване брега на река Дунав при местността Паметниците край Свищов. Екоинициативата ще започне в 16.00 часа, а за нея вече са заявили участие около 60 деца и учители от СУ „Д. Благоев“. Всички жители на града могат да се включат в организираното мероприятие, като на място представители на фирмата ще им предоставят чували, ръкавици, и интересни образователни материали на тема „Река Дунав“. \r\nРека Дунав е един от главните източници на отпадъци в Черно море и нейното опазване, и опазването на екосистемите в басейна е от огромна важност. С реализирането на такива акции ще се повиши информираността на населението, относно замърсяването на водите и ще се допринесе за по-чисти води на реката и морето. \r\n„Нека нашите усилия в тази и всяка следваща кампания бъдат възнаградени с отговорно отношение на всички хора към водите на реката и след провеждането им. Нека заедно си изградим навик за разделно изхвърляне на отпадъците, за да не попадат във водоемите и да пазим природата“, призовават от Общината.", "date": "2018.06.28", "title": "Велико Търново: В Свищов ще се проведе акция за почистване брега на река Дунав при местността Паметниците по повод Международния ден на река Дунав – 29 юни"}
{"url": "http://www.focus-news.net/news/2018/06/28/2539101/smolyan-silen-dazhd-vali-v-grada-na-mesta-sa-se-obrazuvali-golemi-lokvi.html", "text": "Силен дъжд вали в област Смолян, пътните настилки навсякъде са мокри и хлъзгави. По високите части в Родопите на места има мъгла и видимостта е лека намалена. Това съобщи за  Радио „Фокус“ – Смолян  дежурният в Областно пътно управление – Смолян. Повишена е опасността от падащи камъни по всички направления в областта, затова водачите трябва да шофират с повишено внимание и съобразена скорост. Свлечени камъни на пътя затрудняват движението по направленията Смолян – Смилян и Девин – Кричим. Екипе на пътната служба са на място и разчистват пътищата. Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Крайният срок за изпълнение на дейностите е до 29 юни. Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срокът на ограничението е до 30 юни. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. \r\nВ Смолян вали силен дъжд, пътните настилки по улиците в града са мокри. По стръмните улици се стичат водни потоци, а по останалите на места са се образували големи локви и затова водачите трябва да шофират със съобразена скорост. Автомобилният трафик в сутрешните часове е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.06.28", "title": "Смолян: Силен дъжд вали в града, на места са се образували големи локви"}
{"url": "http://www.focus-news.net/news/2018/06/28/2539109/pazardzhik-proliven-dazhd-vali-v-grada-na-mesta-sa-se-obrazuvali-zaviryavaniya.html", "text": "Проливен дъжд вали в Пазарджик, настилките в града са мокри, предаде репортер на  Радио „Фокус“ – Пазарджик . На места вече са се образували завирявания и трябва да се шофира с повишено внимание. Трафикът в централната градска част е интензивен, на някои кръстовища се образуват колони от автомобили. Натоварено е движението и по входно-изходните артерии. Най-интензивно е движението в района на градския пазар и по булевардите „България” и „Христо Ботев”, както и по улиците „Пловдивска”, „Цар Иван Шишман” и „Княгиня Мария Луиза”. Засилен е трафикът и по улиците около пешеходната зона. Струпване на автомобили има и в района на моста на река Марица, а също и по околовръстния път в посока Пловдив. \r\nОсобено затруднено е преминаване по двете кръгови кръстовища при моста на река Марица и на изхода на града в посока Пловдив. \r\nРадослава МУРДЖЕВА", "date": "2018.06.28", "title": "Пазарджик: Проливен дъжд вали в града, на места са се образували завирявания"}
{"url": "http://www.focus-news.net/news/2018/06/28/2539115/burgas-teatralni-postanovki-s-nay-izvestnite-balgarski-aktyori-shte-badat-predstaveni-na-ostrov-sveta-anastasiya.html", "text": "От днес остров Света Анастасия се превръща в сцена за театрални постановки, в които ще се включат някои от най-известните български актьори. Това съобщиха от пресцентъра на  Община Бургас . Инициативата се организира съвместно с Драматичен театър „Адриана Будевска“. \r\nПостановките ще се играят всеки четвъртък от 21.00 часа. Отплаването към Острова е от Магазия 1 в 20.00 часа. Цената на билетите е 30 лева с включен двупосочен билет за пътуване с кораб.", "date": "2018.06.28", "title": "Бургас: Театрални постановки с най-известните български актьори ще бъдат представени на остров Света Анастасия"}
{"url": "http://www.focus-news.net/news/2018/06/28/2539112/tsentralniyat-kooperativen-sayuz-e-domakin-na-generalnata-asambleya-na-evropeyskata-asotsiatsiya-na-potrebitelnite-kooperatsii-evro-koop.html", "text": "На 27 и 28 юни 2018 в София представители на 19 европейски национални организации на потребителните кооперации взеха участие в Европейска конференция на тема „Потребителните кооперации в Европа: Визия и Мисия 2030“ и Генерална асамблея на ЕВРО КООП. Това съобщиха от пресцентъра на  Централния кооперативен съю . \r\n„Централният кооперативен съюз е домакин на най-високия форум на ЕВРО КООП в исторически за България момент – Председателството на Съвета на Европейския съюз. Използвам възможността да споделя, че българските потребителни кооперации от цялата страна ежедневно се стремят да бъдат близо до хората и до техните потребности. Готови са отговорно и бързо да реагират на предизвикателствата, да ги преодоляват и да работят в полза на своите членове и обществото, създавайки им условия за по-добър живот…“ С тези думи се обърна към делегатите и гостите от Европейската асоциация на потребителните кооперации проф. Петър Стефанов – Председател на Централния кооперативен съюз и Президент на Световната организация на потребителните кооперации (CCW).  \r\nИнтерес предизвика Стратегическият план 2030, който дава насоки за преодоляване на бариерите в развитието и растежа на потребителните кооперации в Европа и света. „Кооперациите са ключов фактор за глобалния просперитет и за създаването и развитието на устойчиви икономики и общества. Със своята демократична структура те са уникални в способността си да се съсредоточават върху дългосрочните потребности на своите членове и клиенти и да им предлагат висококачествени продукти на справедливи цени“, заяви Питър Хънт, генерален изпълнителен директор на Консултантска фирма “МЮТЮО“, Великобритания. \r\nВ рамките на Конференцията бяха представени добри практики от Германия, Финландия и Великобритания относно засилване видимостта на потребителните кооперации и тяхната значима роля за постигането на устойчив и приобщаващ растеж на европейската икономика. \r\n„Ако искаме политиците да гласуват благоприятна правна рамка, а правителствата да приемат решения в подкрепа на кооперациите, трябва да направим всичко възможно, те да разполагат с актуална информация за ролята на потребителните кооперации в съвременното общество, да консолидираме своите ресурси и да говорим с един глас, защитавайки интересите на най-важния елемент от кооперативния бизнес – потребителя“, изтъкна Илья Гороховски, председател на КООП Украйна. \r\nРазвитието на потребителните кооперации до 2030 и иновациите като ключов фактор в този процес също бяха част от обсъдените теми по време на Конференцията. КООП Китай представи онлайн платформата „Международен кооперативен павилион“, а Централният съюз на потребителните кооперации, Русия  разработеното приложение “Глобал КООП КОНЕКТ“ за мобилни телефони и персонални компютри. Те дават възможност на кооперациите да сключват сделки и предоставят стоки и услуги по електронен път, използвайки най-новите информационни и комуникационни технологии. \r\nВ заключителното си слово Масимо Бонджовани, Президент на ЕВРОКООП, подчерта: „Приоритет на ЕВРО КООП е активното сътрудничество между членовете чрез обмяна на идеи, добри практики и познания. Но това, което е още по-важно за Асоциацията, е създаването на благоприятни условия за взаимноизгодно бизнес сътрудничество и предоставянето на видими ползи и услуги на членовете. Исторически, потребителните кооперации са създадени да са близо до своите членове. Затова и днес те продължават да съхраняват кооперативните принципи и ценности и да поддържат огъня на кооперативна идея, култура и наследство“.", "date": "2018.06.28", "title": "Централният кооперативен съюз e домакин на Генералната асамблея на  Европейската асоциация на потребителните кооперации (ЕВРО КООП)"}
{"url": "http://www.focus-news.net/news/2018/06/28/2539118/plovdiv-v-grada-shte-se-provede-informatsionna-sreshta-za-tselite-na-ustoychivo-razvitie-na-oon.html", "text": "Информационна среща за Целите на устойчиво развитие на ООН ще се проведе в Пловдив. Това съобщиха за  Радио „Фокус“ – Пловдив  организаторите на събитието. Информационната среща ще се проведе днес за времето от 18.00 до 21.00 часа в пространство „СКЛАД“ на в „Тютюневия град“ на Пловдив. По време на събитието ще бъдат обсъдени практическите измерения на Програма на ООН за устойчиво развитие до 2030 година и Целите за устойчиво развитие. Информационната среща ще постави фокус върху четири от седемнадесетте цели като ключови за страната ни, а именно Цел 3 – „Добро здраве“, Цел 4 – „Качествено образование“, Цел 5 „Равенство между половете“ и Цел 16 „Мир и справедливост“. Ще бъдат посочени конкретните подцели и приоритети за България, както и предизвикателства и възможности за изпълнението им. \r\nИнформационни дни за развитието включват общо 28 български града, в които вече са се осъществили през май или предстои да се осъществят до края на юни тематични срещи. Поредицата от събития се организира от Българска платформа за международно развитие и е пряко свързана с приоритетите на Българското председателство на Съвета на ЕС. Всяка от срещите по места цели да задълбочи познанието и разбирането на гражданското общество за националната и европейската политики за сътрудничество за развитие, ролята на ЕС в изпълнението на Програмата на Организацията на обединените нации за устойчиво развитие до 2030 година и участието на страната ни в този процес.", "date": "2018.06.28", "title": "Пловдив: В града ще се проведе информационна среща за Целите на устойчиво развитие на ООН"}
{"url": "http://www.focus-news.net/news/2018/06/28/2539113/romania-insider-rumanskoto-pravitelstvo-otselya-vot-na-nedoverie.html", "text": "Вотът на недоверие срещу румънското правителство на министър-председателя Виорика Данчиля не постигна целта си, след като опозицията събра едва 166 от необходимите 233 гласа, необходими за приемането му. Резултатът бе очакван, след като нито депутатите от управляващата коалиция, нито тези от Демократичния съюз на унгарците в Румъния  не участваха в гласуването, пише   Romania-Insider. \r\nПо време на дебатите преди гласуването, опозиционните депутати обвиниха правителството на Данчиля, че се опитва да спаси председателя на управляващата Социалдемократическата партия Ливиу Драгня от затвора. Междувременно премиерът проведе едночасова реч, по време на която обвини опозицията, че лъже и манипулира обществото. Тя посочи увеличаването на пенсиите и заплатите, както и добрите икономически показатели, постигнати от правителството ѝ.  \r\nМеждувременно няколко хиляди души са протестирали пред сградата на парламента срещу управляващата коалиция.  Близо до тях е имало и проправителствена демонстрация, привлякла няколко десетки души.  Виктор Турмаков", "date": "2018.06.28", "title": "Romania-Insider: Румънското правителство оцеля вот на недоверие"}
{"url": "http://www.focus-news.net/news/2018/06/28/2539114/pregled-na-osnovnite-temi-vav-varnenskiya-pechat.html", "text": "„КЕВР да определя цените на тока, без да се влияе от дружествата“, това съобщава на първа страница вестник  „Черно море“ . Проф. Цанчо Цанев предложи край Варна и различни цени на електроенергията според качеството. Редно е регулаторът – Комисията за енергийно и водно регулиране (КЕВР), да определя цената на тока, без да се влияе от исканията на електроразпределителните дружества. “Нов център за подкрепа на деца със специални потребности започва работа във Варна“, информира изданието на 2-ра стр. Нов център за подкрепа на деца и младежи с комуникативни, поведенчески и емоционални нарушения или със затруднена адаптация в социалната среда ще отвори врати във Варна. Социалната услуга е безплатна и в момента се набират кандидати на възраст от 3 до 18 години. „Община Варна стана пример за добри практики в ранната детска интервенция“, четем на същата страница. Община Варна стана пример за добри практики в ранната детска интервенция. Това се случи на национална кръгла маса в София, в която участие взе и зам.-председателят на Общинския съвет д-р Лидия Маринова. Форумът беше организиран от Национална мрежа за децата. „Всяка втора донорска ситуация завършва с трансплантация“, пише на стр.3 в изданието. Близо 50% от донорските ситуации във Варна завършват с трансплантации. „Ремонтират със 74 000 лв. спортен комплекс „Локомотив“, съобщава още вестникът. „Безработицата във Варненско намаля до 3,5% през май“, отбелязва още изданието на стр.4.", "date": "2018.06.28", "title": "Преглед на основните теми във варненския печат"}
{"url": "http://www.focus-news.net/news/2018/06/28/2539117/kyustendil-spokoyna-e-obstanovkata-na-teritoriyata-na-oblastta-nyama-podadeni-signali-za-vazniknali-problemi-zaradi-prevalyavaniyata-ot-dazhd.html", "text": "На територията на областта има краткотрайни превалявания от дъжд, обстановката е спокойна. Това съобщи за  Радио „Фокус – Кюстендил  дежурният в оперативния щаб. Тази нощ и рано сутринта е имало превалявания от дъжд на много места в района, но те не са били обилни. Към този час няма подадени сигнали за възникнали проблеми, предизвикани от влошаване на метеорологичната обстановка. За област Кюстендил е издадено предупреждение „Оранжев код” за лоши метеорологични условия. Очакват се значителни валежи. Количествата за денонощието ще достигат до 30 - 50 л/кв. м. \r\nВенцеслав ИЛЧЕВ", "date": "2018.06.28", "title": "Кюстендил: Спокойна е обстановката на територията на областта, няма подадени сигнали за възникнали проблеми заради преваляванията от дъжд"}
{"url": "http://www.focus-news.net/news/2018/06/28/2539116/stolichniyat-obshtinski-savet-shte-provede-zasedanie.html", "text": "Столичният общински съвет ще проведе заседание. Това е 56-ото заседание на настоящия общински съвет. То ще се състои от 10.00 часа. Дневният му ред включва 57 точки, сред които и 5 питания на съветници.  Като точка първа в програмата за работа на общинските съвтеници е предвидено кметът на София Йорданка Фандъкова да представи доклади, свързани с изпълнението на „Плана за действие за устойчиво енергийно развитие на Столична община 2012-2020“ и този за енергийна ефективност за периода 2017-2019 г.", "date": "2018.06.28", "title": "Столичният общински съвет ще проведе заседание"}
{"url": "http://www.focus-news.net/news/2018/06/28/2539119/pregled-na-osnovnite-temi-vav-velikotarnovskiya-pechat.html", "text": "„Наесен укрепват свлачището край манастира „Великата лавра“ е заглавие от областния всекидневник  „Янтра Днес” . През есента се очаква да стартират укрепителните дейности на свлачището в района на средновековния манастир „Великата лавра“, който засегна участък от улица „Св. Климент Охридски“ във Велико Търново. Община Велико Търново вече е внесла проекта за необходимите дейности в Междуведомствената комисия за възстановяване и подпомагане, очаква се отпускане на финансиране. Засегнатият уличен участък е част от третокласния републикански път III-514, свързващ Старата столица с Арбанаси и Горна Оряховица. „Никой не иска да управлява свищовската болница“ е друго заглавие от ежедневника. Никой не иска да стане шеф на свищовската болница, стана ясно, след като за пореден път пропадна конкурсът за управител. Той беше насрочен за 26 юни, но кандидат нямаше. Вариантът, който кметът Генчо Генчев предлага на Общинския съвет, е да бъде удължен договорът на сегашния управител д-р Пламен Пелов, който пък е назначен временно до провеждането на конкурс за шеф на болницата. „Шофьори се биха, след като единият карал демонстративно мерцедеса си“ е заглавие от страница четири на ежедневника. Търновката Надежда Братанова популяризира българския фолклор в британския град Кардиф“  четем на страница пет в изданието. На страница шест е поместен материал със заглавие “Китайски доброволци разкриха пред великотърновци тайните на калиграфията“. На спортната страница на вестник „Янтра Днес“ четем: „Спортът отново обедини децата“. \r\n„Ичко Лозев продаде фабриката, която прави вафлите „Бойко Борисов“ и „Христо Стоичков“ и отиде да живее в Испания“ е заглавие от първа страница на другия областен ежедневник  „Борба“ . Местната фабрика, която прави вафлите „Бойко Борисов“ и „Христо Стоичков“, има нов собственик, а предишният ѝ притежател – ексмеждународният футболен съдия и наблюдател на УЕФА Ичко Лозев емигрира в Испания. По неофициална информация стойността на сделката за фирмата му „Лозев“ ЕООД е близо 3,5 млн. лв. Компанията, която държи известните брандове и фабриката с над 1800 кв. метра разгъната площ и 50 работни места в Лясковец, вече е на бизнесмена Иван Илиев от Велико Търново, който търгува с риба и рибни продукти. „Свищов чества 141 години от освобождението на града“ е друга тема от ежедневника. С разнообразна двудневна програма Свищов отбеляза 141 години от освобождението на града. Културните прояви започнаха на 26 юни с творческа среща с поета Георги Драмбозов. Вечерта в салона на ПБНЧ „Еленка и Кирил Д. Аврамови“ жители и гости на града се насладиха на концертна програма, представена от фолклорен танцов състав „Творецът“, с художествен ръководител и хореограф Явор Узунов. „Възстановяват килийното училище в Дебелец“, „С нов скенер ще правят образни изследвания в свищовската болница“, „Бившата зам.-министърка Росица Димитрова се върна на работа в Търновската община“ са други заглавия от страниците на всекидневника. “Гергана Данаилова донесе сребро на “Етър Елит“ от Държавното първенство по художествена гимнастика“, “15-годишните девойки на “Етър ВТ’ останаха без медал“ и “Хандбалистите на “Локомотив“ на четвърто място в страната“ са заглавията от спортната страница на изданието.", "date": "2018.06.28", "title": "Преглед на основните теми във великотърновския печат"}
{"url": "http://www.focus-news.net/news/2018/06/28/2539121/pregled-na-osnovnite-temi-v-balkanskiya-pechat-agentsiya-fokus.html", "text": "Вотът на недоверие срещу румънското правителство на министър-председателя Виорика Данчиля не постигна целта си, след като опозицията събра едва 166 от необходимите 233 гласа, необходими за приемането му. Резултатът бе очакван, след като нито депутатите от управляващата коалиция, нито тези от Демократичния съюз на унгарците в Румъния  не участваха в гласуването, пише   Romania-Insider. \r\nПо време на дебатите преди гласуването, опозиционните депутати обвиниха правителството на Данчиля, че се опитва да спаси председателя на управляващата Социалдемократическата партия Ливиу Драгня от затвора. Междувременно премиерът проведе едночасова реч, по време на която обвини опозицията, че лъже и манипулира обществото. Тя посочи увеличаването на пенсиите и заплатите, както и добрите икономически показатели, постигнати от правителството ѝ.  \r\nМеждувременно няколко хиляди души са протестирали пред сградата на парламента срещу управляващата коалиция.  Близо до тях е имало и проправителствена демонстрация, привлякла няколко десетки души. \r\n*** \r\n  Ентусиазмът в гръцката столица продължи по-малко от 24 часа, след като проливните дъждове отмиха революционния отразяващ топлината материал, използван да покрие централните улици на Атина като част от пилотна програма, пише   Protothema. \r\nИновационното бяло покритие, използвано за намаляване на топлината от слънцето на асфалта е използвана успешно в американския град Лос Анджелис. Градските власти на Атина решават също да използват материала, наричан CoolSeal (Хладен печат) на централните улици на столицата. Той се нанася като боя и отразява слънчевите лъчи, по този начин намалявайки топлината в града лятно време.  \r\nЕкипи от градските власти избраха неделя, за да покрият улица „Вореу“ – страничен път в центъра на Атина. Въпреки това само ден след работата им проливните дъждове отмиха покритието, което няма достатъчно време да се залепи за асфалта. \r\n*** \r\nАлбанският президент Илир Мета реагира на решението на ЕС да отложи началото на преговорите за присъединяване на страната с една година, заявявайки, че решението трябва да се приеме отговорно в името на бъдещето и предизвикателствата, които то може да постави, пише  Albanian Daily News. \r\n„Решението от вторник за на Съвета за общи въпроси за откриването на преговорите за присъединяване на Албания трябва да се приеме отговорно. Трябва да се оцени ценността на позитивната воля на Европейската комисия, която приема процеса на интеграцията на Албания и на региона към ЕС“, заяви Илир  Мета. Той допълни, че решението трябва да даде на страната мотивация да превъзмогне предизвикателствата пред себе си, особено в сферата на правосъдието. Той предупреди, че една година може да премине много бързо. \r\n„Изпитът ни  следващия юни ще бъде труден защото ЕС тогава ще има собствени изборен тест. Нека се фокусираме, да си сътрудничим и нека бъдем по-отговорни заедно“, обяви Мета.  \r\n*** \r\n Президентът на Косово Хашим Тачи, изнасяйки лекция в Европейския съвет по международни отношения в Париж, заяви че Европейският съюз трябва да направи повече, за да подкрепи европейската перспектива на Западните Балкани, предава базираното в Прищина албанско електронно издание  Gazeta Express . \r\nТачи, в своето обръщение, говори по темата за интеграцията в Европейския съюз и решаването на двустранните спорове между страните от Западните Балкани. \r\n„Съветът на ЕС по общите въпроси току що публикува решенията си за Западните Балканите. Винаги съм призовавал и приветствал нарастващото внимание на ЕС към разширяване със страните от Западните Балкани. Въпреки многото предизвикателства, пред които е изправен Съюзът, поздравявам страните-членки за това че стигнаха до своите позитивни заключения за даването на оранжев сигнал за започване на преговори с още две държави в Западните Балкани: Албания и Македония през юни следващата година. Колкото повече прогресира регионът към ЕС, толкова по-добре е за всички нас, защото това просто ще значи повече стабилност, по-устойчив мир, съседско сътрудничество, повече чуждестранни инвестиции и по-голям просперитет“, заяви Тачи. \r\nКосовският президент изтъкна, че желанието за присъединяване към Европейския съюз е все още голямо в Западните Балкани, призовавайки Съюза да се възползва от импулса, за да приближи региона по-близо към това, което той вече е постигнал. „Около 20 години след края на войните в Западните Балкани, всички наши държави постигат конкретен прогрес към членство в ЕС“, заяви той. \r\nТачи обърна внимание и на контекста, в който регионът работи към европейска интеграция. „Не можем да се преструваме, че икономическата криза, миграционната криза и референдума за Брекзит не са се случили. Ще бъде наивно да смятаме, че тези събития не са оказали влияние и не продължават да оказват влияние върху нашата Европейска перспектива. Колебанието на страните-членки на ЕС да започнат преговори с Албания и Македония, въпреки препоръката на Европейската комисия, се дължи повече на техните вътрешни политически работи, отколкото на тези две държави и техните заслуги. Доста лесно е в такива случаи да се концентрираме само върху негативните страни. Но, дори по-важно е да се признае, че в същото време има няколко други противоречиви тенденции, които са много очевидни. Има много, които предричаха домино ефект от Брекзит веднага след референдума, но това, което видяхме от тогава е, че 27-те държави на ЕС останаха твърдо като членки на ЕС“, поясни Тачи. \r\nДържавният глава изрази мнение, че евроскептицизмът и изтощението от разширяването не трябва да бъдат използвани от политици в региона като извинение да не се изпълняват реформи, развитие и подобряване на живота на гражданите. „За Косово сега е решителният момент за гражданите да бъдат освободени от сегашния си статут на изолация. Косово е единствената страна в региона, в която гражданите са лишени от безвизово свободно движение в Шенгенската зона. Ние изпълнихме всеки от 95-те критерия, поставени от Европейската комисия. Предприехме всичките нужни институционални мерки, за да предотвратим какъвто и да е миграционен ефект и нашите гражданите сега гледат към Европа, която трябва да спази обещаната си дума. Оправданията, че това не е правилният момент, заради различни събития или усещания в ЕС, сега са не само трудни за разбиране от всички, но и неприемливи“, заяви той. \r\n„Ако ние бяхме обект на популистки чувства, демаркацията на границата между Косово и Черна гора никога нямаше да бъде ратифицирана в парламента“, заяви Тачи. \r\nТой говори също така и за диалога за нормализация на отношенията между Косово и Сърбия, воден от върховния представител на ЕС Федерика Могерини. „В неделя в Брюксел, ние проведохме първата среща от финалния етап на най-високо политическо ниво. Разбира се, тези срещи са много трудни, тъй като двете държави участващи в диалога и техните представители на масата за преговори, носят на рамената си горчивото и кърваво наследство на нашата вековна история. Раните от този вековен конфликт не са все още излекувани и съм убеден, че ще отнеме много време за нещо такова да се случи. Но времето винаги е ценно. Въпреки горчивото минало, ние нямаме време за губене. Трябва да бъдем отговорни към нашите държавни интереси, но над всичко, ние трябва да дадем на нашите граждани това, което заслужават и изискват от нас. Какво очакват гражданите на съответните две държави? Мир, помирение, добросъседски отношения, икономическо развитие и просперитет. И, разбира се, европейска перспектива“, отбеляза Хашим Тачи. \r\nТой завърши с това, че постигането на дълготраен мир би имало позитивно отражение за целия регион и би прогонило претенциите на незападни идеологии за навлизане в Балканите, както и намаляване на влиянието на популистки и националистически гласове. \r\n***", "date": "2018.06.28", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2018/06/28/2539120/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от ПСС. Времето е облачно, на места вали. Температурите варират между 6 и 11 градуса. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.06.28", "title": "ПСС: Лоши са условията за туризъм в планините"}
{"url": "http://www.focus-news.net/news/2018/06/28/2539123/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света Литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2018.06.28", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/06/28/2539124/sofiya-lek-avtomobil-e-katastrofiral-na-avtomagistrala-trakiya-pri-km-60-v-posoka-plovdiv.html", "text": "Лек автомобил е катастрофирал на автомагистрала „Тракия“ при км 60 в посока Пловдив, съобщи  слушател на Радио „Фокус“ . Автомобилът се е блъснал в мантинелата. Мястото е след завой и няма добра видимост, поради което съществува риск от ново произшествие. Мястото на катастрофата е необезопасено, към момента няма екип на „Пътна полиция“.", "date": "2018.06.28", "title": "София: Лек автомобил е катастрофирал на автомагистрала „Тракия“ при км 60 в посока Пловдив"}
{"url": "http://www.focus-news.net/news/2018/06/28/2539126/brussels-times-avstriya-shte-postavi-udarenieto-varhu-migratsiyata-kogato-poeme-rotatsionnoto-predsedatelstvo-v-saveta-na-es.html", "text": "Австрийският канцлер Себастиан Курц и неговото правителство ще поставят ударението си върху миграцията, след като страната поеме от България ротационното председателство в Съвета на ЕС от 1 юли, пише   Brussels Times. \r\nАвстрия се управлява от коалиция, съставена от консервативната Народна партия и от крайнодясната Партия на свободата след изборите от октомври 2017 г. В своята програма за председателството Курц обяви, че иска да се „бори срещу нелегалната миграция“ и да „защити границите на Европа“. \r\nАвстрия подкрепя и засилването на Европейската агенция за гранична и брегова охрана Фронтекс. \r\nСкорошната среща на високо равнище, която ще се проведе в Залцбург през септември, ще се фокусира на тези въпроси.  \r\nАвстрийското председателство в Съвета на ЕС приключва на 30 декември. Тя ще бъде наследена от Румъния през първата половина на 2019 г.  Виктор Турмаков", "date": "2018.06.28", "title": "Brussels Times: Австрия ще постави ударението върху миграцията, когато поеме ротационното председателство в Съвета на ЕС"}
{"url": "http://www.focus-news.net/news/2018/06/28/2539125/kyustendil-obshtinskite-savetnitsi-shte-izbirat-svoy-predsedatel-za-sledvashtite-shest-mesetsa.html", "text": "Общинските съветници в Кюстендил ще избират свой председател за следващите шест месеца. Това съобщи за  Радио „Фокус” – Кюстендил  Михаела Крумова, председател на Общинския съвет. Изборът ще бъде направен в рамките на насроченото за 14.00 часа заседание на Общинския съвет. То ще се проведе в залата на Общината. Процедурата ще започне в началото на заседанието. Гласуването на председател е тайно. Съветниците трябва да одобрят вътрешни компенсирани промени, чрез които Община Кюстендил пренасочва над 50 хиляди лева за разширяване на системата за видеонаблюдение. В дневния ред на заседанието е включено предложение за приватизация на два общински имота. Първият имот е обществената баня в квартал „Изток”. Тя вече е извадена от капитала на дружеството „Хигия”. Предложението е за процедура по Закона за приватизация и следприватизационен контрол. Правният анализ и приватизационната оценка на имота са в размер на 64 350 лева. Предвижда се търгът да бъде проведен на 21 ден от обнародването на решението в Държавен вестник. Вторият имот, предвиден за приватизация, е бившето барище на булевард „Дондуков”. Приватизационната оценка на имота е за 156 750 лева. \r\nВенцеслав ИЛЧЕВ", "date": "2018.06.28", "title": "Кюстендил: Общинските съветници ще избират свой председател за следващите шест месеца"}
{"url": "http://www.focus-news.net/news/2018/06/28/2539128/api-vremenno-e-ogranicheno-dvizhenieto-v-skorostnata-lenta-na-avtomagistrala-struma-pri-35-km-v-posoka-sofiya-poradi-patnotransportno-proizshestvie.html", "text": "Временно е ограничено движението в скоростната лента на автомагистрала „Струма” при 35 км в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура\" . Трафикът се осъществява в активната лента и се регулира от „Пътна полиция\". Шофьорите да се движат с повишено внимание и съобразена скорост.", "date": "2018.06.28", "title": "АПИ: Временно е ограничено движението в скоростната лента на автомагистрала „Струма” при 35 км в посока София поради пътнотранспортно произшествие"}
{"url": "http://www.focus-news.net/news/2018/06/28/2539129/vidin-mokri-na-mesta-sa-patnite-nastilki-v-oblastta-natovareno-e-dvizhenieto-po-glaven-pat-e-79-v-uchastaka-dunavtsi-vidin.html", "text": "Мокри на места са пътните настилки във Видинска област. Това каза за  Радио „Фокус“ – Видин  дежурният служител в Областно пътно управление. Валежите в областта са спрели. Интензивен е трафикът от тежкотоварни автомобили в посока граничен пункт „Дунав мост 2“, движат се предимно тежкотоварни автомобили, натоварено е движението в участъка Дунавци - Видин. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.06.28", "title": "Видин: Мокри на места са пътните настилки в областта, натоварено е движението по главен път Е-79 в участъка Дунавци - Видин"}
{"url": "http://www.focus-news.net/news/2018/06/28/2539131/korneliya-ninova-bsp-zhelyo-boychev-napuska-rakovodstvoto-na-parlamentarnata-grupa-skoro-i-politikata-zashtoto-iska-da-se-zanimava-s-neshto-drugo.html", "text": "Жельо Бойчев напуска ръководството на парламентарната група, скоро и политиката, защото иска да се занимава с нещо друго. Това каза лидерът на БСП Корнеия Нинова пред журналисти в Народното събрание, предаде репортер на  Агенция „Фокус“.   „Няма драма, Жельо Бойчев остава член на БСП, на Градската организация на БСП – София с желание активно да ни помага. Желае да напусне ръководството на парламентарната група, скоро време и парламента и политиката изобщо. Решил е да си развива живота в друга посока. Опитахме се да го разубедим, защото е изключително качествен и ценен колега. Това е негово решение, иска да се занимава с нещо друго, а не с политика. Ще ни липсва и съжаляваме“, каза Нинова.  \r\nДеница КИТАНОВА", "date": "2018.06.28", "title": "Корнелия Нинова, БСП: Жельо Бойчев напуска ръководството на парламентарната група, скоро и политиката, защото иска да се занимава с нещо друго"}
{"url": "http://www.focus-news.net/news/2018/06/28/2539130/api-poradi-neblagopriyatnite-meteorologichni-usloviya-dnes-nyama-da-se-izvarshvat-ukrepitelni-deynosti-na-avtomagistrala-lyulin-pri-km-9600.html", "text": "Поради неблагоприятните метеорологични условия днес няма да се извършват укрепителни дейности на автомагистрала „Люлин“ при км 9+600. Това съобщиха от пресцентъра на  Агенция \"Пътна инфраструктура\" . Трафикът на моторните превозни средства ще се извършва без ограничения.", "date": "2018.06.28", "title": "АПИ: Поради неблагоприятните метеорологични условия днес няма да се извършват укрепителни дейности на автомагистрала „Люлин“ при км 9+600"}
{"url": "http://www.focus-news.net/news/2018/06/28/2539132/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Трафикът е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.06.28", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/06/28/2539127/nimh-nay-golemi-kolichestva-valezhi-za-poslednite-12-chasa-sa-otcheteni-na-rozhen-v-plovdiv-pazardzhik-i-kaliakra.html", "text": "Най-големи количества валежи за последните 12 часа са отчетени на Рожен, в Пловдив, Пазарджик и Калиакра. Това съобщиха за  Агенция „Фокус“  от  Националния институт по метеорология и хидрология (НИМХ)  към БАН.  За последните 12 часа на Рожен са паднали 55 л/кв. м., в Калиакра – 28 л/кв. м., в Пловдив и Пазарджик – 27 л/кв. м., в Сандански – 24 л/кв. м., в София – 21 л/кв. м., във Варна – 18 л/кв. м., в Бургас и Ахтопол – 14 л/кв. м. От НИМХ предупреждават, че валежите продължават, като се очакват по-сериозни количества.", "date": "2018.06.28", "title": "НИМХ: Най-големи количества валежи за последните 12 часа са отчетени на Рожен, в Пловдив, Пазарджик и Калиакра"}
{"url": "http://www.focus-news.net/news/2018/06/28/2539122/plovdiv-darvo-e-padnalo-varhu-taksi-na-ul-vasil-levski-shofyorat-ne-e-postradal.html", "text": "Дърво е паднало върху такси на ул. „Васил Левски”, шофьорът не е пострадал. Това съобщи за  Радио „Фокус” - Пловдив  инспектор Цвятко Дешев, говорител на РДПБЗН – Пловдив. В близост до него е имало и още едно затиснато такси. Няма пострадали. Авариен екип от Пожарната е оказал съдействие за да бъде изваден човекът от таксито. Дърво е паднало и върху още три автомобила едновременно на ул. „Достоевски” 9. Няма пострадали хора. \r\nОбщо четири дървета са паднали в Пловдив от дъжда, който не спира за времето от 2 часа през нощта до момента. Има постъпили и много сигнали за наводнени приземни етажи в Пловдив. Наводнени са били и два подлеза. Дъждът в Пловдив не спира. „От сутринта сигналите за наводнени мазета зачестяват“, каза още Цвятко Дешев. \r\nЦветана ТОНЧЕВА", "date": "2018.06.28", "title": "Пловдив: Дърво е паднало върху такси на ул. „Васил Левски”, шофьорът не е пострадал"}
{"url": "http://www.focus-news.net/news/2018/06/28/2539137/kyustendil-detskata-teatralna-akademiya-kam-obshtina-dupnitsa-shte-otbelezhi-10-godini-ot-sazdavaneto-si-sas-spektakala-meko-kazano.html", "text": "Детската театрална академия към Община Дупница ще отбележи 10 години от създаването си. Това съобщи за  Радио „Фокус” – Кюстендил  ръководителят на академията Снежана Малкочева. Отбелязването на 10-годишнината от създаването на театралната академия се състои от 19.00 часа в голямата зала на Общински драматичен театър „Невена Коканова”. На сцената ще бъде представен спектакълът „Меко Казано“ от Валери Петров. Пред публиката децата ще изпълнят стихотворения, диалози, монолози, и откъси от разкази от класически и съвременни автори. \r\nВенцеслав ИЛЧЕВ", "date": "2018.06.28", "title": "Кюстендил: Детската театрална академия към Община Дупница ще отбележи 10 години от създаването си със спектакъла „Меко Казано“"}
{"url": "http://www.focus-news.net/news/2018/06/28/2539139/zhelyo-boychev-bsp-nyamam-drama-nito-s-rakovodstvoto-nito-s-parlamentarnata-grupa.html", "text": "Нямам драма нито с ръководството, нито с парламентарната група. Това каза народният представител от ПГ на „БСП за България“ Жельо Бойчев във връзка с напускането му на поста заместник-председател на парламентарната група, предаде репортер на  Агенция „Фокус“ . Бойчев заяви, че е провел този разговор с лидера на БСП Корнелия Нинова много отдавна. „Беше нормално да го коментираме първо с колегите. Това е коректното отношение\", обясни Бойчев. По думите му напускането му е свързано с лични решения. „Разбирането ми е, че когато човек е ангажиран с дадена позиция, той трябва да го прави на 100 % мотивирано. Затова помолих да бъда освободен като заместник-председател на парламентарната група, а след това ще видим. В момента съм народен представител, член съм на БСП и смятам да изпълняват тези си задължения“, каза Бойчев.  Той поясни, че не си е поставял срокове, защото никой не знае какво ще се случи утре.  \r\nДеница КИТАНОВА", "date": "2018.06.28", "title": "Жельо Бойчев, БСП: Нямам драма нито с ръководството, нито с парламентарната група"}
{"url": "http://www.focus-news.net/news/2018/06/28/2539134/nedyalko-slavov-oblasten-upravitel-na-smolyan-okolo-50-lkv-m-sa-padnalite-valezhi-v-smolyan-povisheni-sa-nivata-na-rekite-chepelarska-arda-i-cherna.html", "text": "Около 50 л/кв. м са падналите валежи в Смолян, повишени са нивата на реките Чепеларска, Арда и Черна. Въпреки интензивните валежи обстановката в областта е спокойна засега. Това заяви за  Радио „Фокус“ – Смолян . По думите му по-сериозни проблеми има с пропадане на пътища по републиканската пътна мрежа. На месата е имало частично затваряне на пътища до разчистването им. Това са обходният път край Тикале и Смолян – Смолян. „В момента няма затворени пътища, мобилизирана е техника, а по критичните участъци ще останат дежурни и при нови пропадания ще се разчиства своевременно, най-вече пътят край Тикале, където е и голямото свлачище. Има повишаване на речните нива, но то не е достигнало притеснителни стойности. По-сериозно е при река Чепеларска, Арда край Рудозем и Черна в Смолян. Две села са без ток – Кремене и Киселчово“, каза още областният управител. Той подчерта, че няма бедстващи хора и не се е стигнало до прекратяване на учебната дейност в училищата в областта. Славов посочи, че до момента падналите количества валежи са около 50 л/кв. м, но пикът се очаква днес до ранния следобед. Прогнозираните количества за област Смолян са около 60 - 70 литра на кв. м. Славов призова гражданите да бъдат внимателни особено в обедните часове, когато се очакват най-интензивни валежи. \r\nНели ГЕРГЬОВСКА", "date": "2018.06.28", "title": "Недялко Славов, областен управител на Смолян: Около 50 л/кв. м са падналите валежи в Смолян, повишени са нивата на реките Чепеларска, Арда и Черна"}
{"url": "http://www.focus-news.net/news/2018/06/28/2539138/pazardzhik-v-grada-shte-se-provede-zasedanie-na-regionalniya-savet-za-razvitie-na-yuzhen-tsentralen-rayon.html", "text": "Областният управител на Пазарджик Стефан Мирев ще председателства заседанието на Регионалния съвет за развитие (РСР) на Южен централен район (ЮЦР). Това съобщи за  Радио „Фокус“ – Пазарджик  Мария Ловчинова от областната администрация. Тя обясни, че по време на заседанието ще бъде представен и обсъден Годишен доклад за наблюдение на изпълнението на Регионалния план за развитие на Южен централен район (2014 - 2020 г.) за 2017 г. Ще бъдат презентирани новите правила за защита на личните данни в сила от 25 май 2018 г. В дневния ред на заседанието са включени и презентации за изпълнението на операциите по оперативните програми, съфинансирани от Европейските структурни и инвестиционни фондове (ЕСИФ) за периода 2014 - 2020 г. в Южен централен район. Членовете на съвета ще се запознаят с изпълнението на проект INSiGHTS – Интегрирани стратегии за бавен, зелен и здравословен туризъм по Програма за транснационално сътрудничество „Дунав 2014 - 2020“. На заседанието, което започва в 11.00 часа ще присъстват представители на министерства, областните управители на областите Пловдив, Пазарджик, Кърджали и Хасково, кметове и представители на общините от района, представители на синдикални и браншови организации, представители на управляващите органи на оперативните програми, съфинансирани от фондовете на ЕС, и представители на НПО. \r\nВаня НИКОЛОВА", "date": "2018.06.28", "title": "Пазарджик: В града ще се проведе заседание на Регионалния съвет за развитие на Южен централен район"}
{"url": "http://www.focus-news.net/news/2018/06/28/2539136/sliven-golyamoto-kolichestvo-valezhi-predizvika-navodneniya-v-niskata-chast-na-grada.html", "text": "43 л/кв. м. са паднали в Сливен по време на пороя вечерта. Голямото количество валежи предизвика наводнения в ниската част на града – в района на жп гарата, на кв. „Стоян Заимов“, по бул. „Илинденско въстание“ и „Банско шосе“, както и в района на Колодрума, съобщиха за  Радио „Фокус“ – Сливен  от Кризисния щаб. Заради дълбоките локви имаше множество закъсали автомобили. За изтеглянето им се е наложило да се търси помощта на пожарните. Наводнени улици е имало и в кв. „Клуцохор“. Според Кризисния щаб, наводненията са предизвикани от големите количества дъжд, изсипали се за кратко. Шахтите не са успели да поемат водата и това е довело до наводнение на улиците. Сигнали за пострадали хора не са постъпвали. \r\nЛюдмила ЙОРГОВА", "date": "2018.06.28", "title": "Сливен: Голямото количество валежи предизвика наводнения в ниската част на града"}
{"url": "http://www.focus-news.net/news/2018/06/28/2539135/zdravko-dimitrov-oblasten-upravitel-na-plovdiv-obstanovkata-v-oblastta-e-spokoyna-nyama-povod-za-pritesnenie-po-otnoshenie-na-nivata-na-vodoemite.html", "text": "Обстановката в Пловдивска област е спокойна, няма повод за притеснение по отношение на нивата на водоемите. Това каза за  Радио „Фокус“ – Пловдив  областният управител Здравко Димитров по повод продължаващите обилни валежи и обявения оранжев код за дъжд и гръмотевици в Пловдивска област. По думите му към този момент няма сигнали за бедстващи хора или населени места вследствие на влошените метеорологични условия. „Поддържаме постоянен контакт с дежурните, засега няма проблеми и всичко е в нормални граници“, каза областният управител и добави, че се следят непрекъснато нивата на реките и язовирите. \r\nТони МИХАЙЛОВ", "date": "2018.06.28", "title": "Здравко Димитров, областен управител на Пловдив: Обстановката в областта е спокойна, няма повод за притеснение по отношение на нивата на водоемите"}
{"url": "http://www.focus-news.net/news/2018/06/28/2539143/burgas-v-obshtinata-shte-se-provede-preskonferentsiya-po-povod-predstoyashtiya-turnir-po-tenis-ot-evropeyskata-otborna-lyatna-kupa-za-momcheta-do-14-godishna-vazrast.html", "text": "От 11.00 часа днес в залата на Община Бургас ще се състои пресконференция по повод предстоящия турнир по тенис – част от Европейската отборна лятна купа за момчета до 14-годишна възраст. Това съобщиха от пресцентъра на  Община Бургас . В състезанието ще вземат участие отбори от Андора, Азербайджан, Хърватия, Латвия, Молдова, Черна гора, Румъния, Русия, Швеция и България. Турнирът се организира от Община Бургас и тенис-клуб „Авеню“, съвместно с Българската федерация по тенис. В пресконференцията ще вземат участие: Лорис Мануелян – заместник-кмет на Община Бургас по направление „Здравеопазване, социални дейности и спорт“, Веселина Деведжиева – началник на отдел „Спорт, превенции и младежки дейности“ към  Дирекция „Социални дейности, здравеопазване и спорт“, Антон Марков - президент на ТК \"Авеню\", Екатерина Генова – член на УС на Българската федерация по тенис, Катерина Генова – генерален секретар на Българската федерация по тенис. На пресконференцията ще присъстват участниците от българския отбор с капитан Радослав Лукаев. \r\nЩе бъдат представени подробности за предстоящото състезание, информация за доброто сътрудничество между БФТ и община Бургас и перспективите за партньорство. Ще бъде представена новата инициатива на Българската федерация по тенис - „Новите шампиони”, в подкрепа на млади и талантливи спортисти.", "date": "2018.06.28", "title": "Бургас: В Общината ще се проведе пресконференция по повод предстоящия турнир по тенис от Европейската отборна лятна купа за момчета до 14-годишна възраст"}
{"url": "http://www.focus-news.net/news/2018/06/28/2539142/filip-popov-bsp-tsvetan-tsvetanov-go-nyamashe-v-zala-vchera-nyama-go-i-dnes-pokanete-go-obsazhdat-se-vazhni-tochki.html", "text": "Обръщам внимание, че г-н Цветан Цветанов го нямаше вчера, няма го и днес. Поканете го да дойде в зала. Обсъждат се важни точки. Това каза секретарят на ПГ на БСП Филип Попов в процедура преди гласуването на годишния доклад на КЕВР за 2017 година,  предаде репортер на  Агенция „Фокус“ . „Отложихте точките за днес, защото са изключително важни и следваше да присъства ръководството на комисиите“, коментира той. „Няма го ръководството на ГЕРБ, защо тогава отложихте точките“, попита Филип Попов. \r\nЗам.-председателят на парламента Емил Христов обясни, че Цветан Цветанов е в командировка и затова не е в залата. \r\nБиляна ИВАНОВА", "date": "2018.06.28", "title": "Филип Попов, БСП: Цветан Цветанов го нямаше в зала вчера, няма го и днес - поканете го, обсъждат се важни точки"}
{"url": "http://www.focus-news.net/news/2018/06/28/2539144/korneliya-ninova-bsp-zhelyo-boychev-shte-se-zanimava-s-biznes-i-postapva-izklyuchitelno-pochteno-tay-kato-nyama-da-izpada-v-konflikt-na-interesi.html", "text": "Жельо Бойчев ще се занимава с бизнес и  постъпва изключително почтено, тъй като  няма да изпада в конфликт на интереси. Това каза лидерът на БСП Корнелия Нинова пред журналисти в Народното събрание във връзка с решението на Жельо Бойчев да напусне поста зам.-председател на ПГ на „БСП за България“, предаде репортер на  Агенция „Фокус“.   Нинова разкри, че БСП ще попълни ръководството на парламентарната група с друг, но поясни, че това все още не е обсъждано. По думите й, когато Жельо Бойчев реши да напусне парламента, ще влезе следващият след него в листата на 23–ти МИР – София–град.  Нинова разясни, че Жельо Бойчев има намерение да се занимава с бизнес оттук нататък, но не даде подробности. Според нея той постъпва изключително почтено. „Има моето и на колегите уважение. Човек, когато се занимава с политика, трябва да е отдаден на 100% на политиката“, каза Нинова.  \r\nДеница КИТАНОВА", "date": "2018.06.28", "title": "Корнелия Нинова, БСП: Жельо Бойчев ще се занимава с бизнес и  постъпва изключително почтено, тъй като няма да изпада в конфликт на интереси"}
{"url": "http://www.focus-news.net/news/2018/06/28/2539145/pernik-katastrofa-mezhdu-dva-leki-avtomobila-e-stanala-pri-35-km-na-am-struma-v-posoka-sofiya.html", "text": "Катастрофа между два леки автомобила е станала при 35 км на АМ „Струма“ в посока София. Това съобщиха за  Агенция „Фокус“  от пресцентъра на МВР. Няма пострадали при инцидента. Нанесени са материални щети. На мястото на катастрофата има полицейски патрул, който да помогне на водачите с оформяне на документите. Движението се регулира.", "date": "2018.06.28", "title": "Перник: Катастрофа между два леки автомобила е станала при 35 км на АМ „Струма“ в посока София"}
{"url": "http://www.focus-news.net/news/2018/06/28/2539133/antoniy-galabov-politolog-predishniyat-vot-na-nedoverie-na-tema-koruptsiya-kam-kabineta-borisov-3-beshe-zle-podgotven-tozi-na-tema-sigurnost-oshte-po-zle.html", "text": "Предишният вот на недоверие на тема „Корупция“ беше зле подготвен, а този на тема „Сигурност“ – още по-зле. Това каза за сутрешния блок „Добро утро, България“ на  Радио „Фокус“  политологът Антоний Гълъбов във връзка с втория вот на недоверие, внесен от ПГ на БСП за България към кабинета „Борисов 3“. Според него БСП показва безсилие в структурирането на разговор по тема със сериозни проблеми, подхождайки несериозно. Политологът добави, че работата на една опозиция не е да сваля правителството, а да подобрява качеството на демокрацията. „Разфокусираната перспектива на самото искане на вот на недоверие провокира неглижирането му от страна на управляващите. Точно затова нямаше смислен пленарен дебат. Несериозно звучи това да се предложи вот на недоверие по отношение на политиките в сферата на сигурността, без да се цитират някакви елементарни статистически данни как се движи разкриваемостта на престъпленията. За съжаление, много лош стил се налага в българската опозиция да се преразказват събития, които са били обект на внимание в медиите, вместо да се подготвят сериозни политически аргументи“, обясни Антоний Гълъбов. По думите му популизмът у нас започва да изчерпва политическия си потенциал и дори избирателите на Левицата си дават сметка, че той все по-малко има смисъл за тях. Политологът посочи, че броят на законодателните инициативи, а не екзалтираните медийни изявления са критерият, по който се оценява дали опозицията е добра. Антоний Гълъбов прогнозира, че петъчният вот ще приключи бързо, както и дебатът преди него, което е неуважение към проблемите в сферата на сигурността, а първоизточникът на несериозност са вносителите на вота от Левицата. Той изрази надежда управляващото мнозинство да намери формат, в който проблемите на тема „Сигурност“ да бъдат сериозно дискутирани.", "date": "2018.06.28", "title": "Антоний Гълъбов, политолог: Предишният вот на недоверие на тема „Корупция“ към кабинета „Борисов 3“ беше зле подготвен, този на тема „Сигурност“ – още по-зле"}
{"url": "http://www.focus-news.net/news/2018/06/28/2539141/nimh-znachitelni-povisheniya-na-rechnite-niva-v-zapadnobelomorski-baseyn-se-ochakvat-vav-vodosborite-na-rekite-mesta-i-struma.html", "text": "Значителни повишения на речните нива в Западнобеломорски басейн се очакват във водосборите на реките Места и Струма, сочи справка на  сайта на Националния институт по метеорология и хидрология . Възможни са поройни наводнения в обедните часове днес във водосборите на река Доспат, река Места и по основната река в участъка между Бобошево и Сандански, а във вечерните часове – във водосбора на река Джерман. От 30 юни речните нива в басейна ще започнат да се понижават, като вследствие на оттичане до 2 юли ще има повишения на водните нива в долните течения на основните реки. Водните количества на реките в басейна са около и над праговете за средни води.", "date": "2018.06.28", "title": "НИМХ: Значителни повишения на речните нива в Западнобеломорски басейн се очакват във водосборите на реките Места и Струма"}
{"url": "http://www.focus-news.net/news/2018/06/28/2539146/sliven-poroy-i-gradushka-nanesoha-seriozni-porazheniya-v-slivenskite-sela-prez-izminalata-nosht.html", "text": "Порой и градушка нанесоха сериозни поражения в сливенските села през изминалата нощ. В  село Глуфишево  са били наводнени две къщи и мазета. Това съобщи за  Радио \"Фокус\" - Сливен  секретарят на кметството Даниела Георгиева. Градушката е унищожила напълно лозя, овощни насаждения и посеви в землището на селото. Повалено е и дърво в центъра на селото. Очаква се на място да пристигнат екипи на Гражданска защита, които да отстранят дървото. Дъждът е изронил част от асфалта, на места са се образували дупки.  \r\nТри сигнала на телефон 112 са подадени снощи заради пороя от сливенското  село Самуилово , съобщи пред  Радио \"Фокус\" - Сливен  кметът на селото Пламена Костадинова. Заради поройния дъжд са били наводнени три къщи и дворове. Една от къщите  е отводнявана от екип на пожарната в Сливен. От проливния дъжд е прокапал и покрива на сградата на кметството. Дъждът е  бил придружен и с интензивна градушка, която е унищожила лозя и прасковени насаждения. \"Щетите в момента се уточняват\", допълни Костадинова.  \r\nЛюдмила ЙОРГОВА", "date": "2018.06.28", "title": "Сливен: Порой и градушка нанесоха сериозни поражения в сливенските села през изминалата нощ"}
{"url": "http://www.focus-news.net/news/2018/06/28/2539152/skaigartsiya-likvidirat-se-posleditsite-ot-navodneniyata-v-atinskite-kvartali-mandra-i-magula-loshoto-vreme-prichini-problemi-v-solun-vrasna-stavros-i-v-rayona-na-kavala.html", "text": "Ликвидират се последиците от наводненията в атинските квартали Мандра и Магула, където бяха наводнени десетки магазини, обществени сгради и частни домове, като само за последната нощ местните пожарни служби са реагирали на над 90 сигнала, предава  гръцката телевизия \"Skai\" . \r\nТелевизията цитира кмета на Мандра, който твърди, че местните жители са отчаяни, тъй като почти осем месеца след катастрофалните наводнения през миналата година, при които загинаха хора, все още не е стартирала работа по проекта за защита от наводнения. \r\n\"Skai\" съобщава, че се е наложило оказване на помощ на бедстващи шофьори, хванати във воден капан на магистралата Атина - Коринт. \r\nЛошото време е причинило проблеми, щети и частични наводнения в районите на Солун, Врасна, Ставрос и Кавала в Северна Гърция. \r\nПолицията и пожарната са реагирали на повече от 200 сигнала за помощ и са участвали в спасяването на 28 души, сред които бременна жена и 10-месечно дете. \r\nПреместването на циклона \"Нефели\" на изток е причинило проблеми и в района на Хрисопули, източно от Канала, където са регистрирани 120 случая на наводнени сгради.", "date": "2018.06.28", "title": "\"Skai.\"(Гърция): Ликвидират се последиците от наводненията в атинските квартали Мандра и Магула, лошото време причини проблеми в Солун, Врасна, Ставрос и в района на Кавала"}
{"url": "http://www.focus-news.net/news/2018/06/28/2539150/dobrich-v-kavarna-se-sastoya-zaklyuchitelen-kontsert-na-dnite-na-slavyanskata-kultura.html", "text": "Дните на славянската култура в Община Каварна приключиха с концерти на Фолклорен ансамбъл ,,Кирилица\" - гр. Подолск с ръководител Алина Тихонова, танцов ансамбъл \"Фантазия\" - град Москва с ръководител Ирина Гусева и певицата Лидия Музалева - заслужил артист на Русия. Това съобщиха от пресцентъра на  Общината . Два дни жителите и гостите на Каварна имаха възможността да се потопят в руския танцов и песенен фолклор. Участниците и техните ръководители получиха грамоти от Община Каварна за отлично представяне.", "date": "2018.06.28", "title": "Добрич: В Каварна се състоя заключителен концерт на Дните на славянската култура"}
{"url": "http://www.focus-news.net/news/2018/06/28/2539140/katalunskiyat-premier-kuim-tora-kataluniya-skoro-shte-bade-svobodna-natsiya.html", "text": "Регионалният премиер на Каталуния Куим Тора изнесе пламенна реч във Вашингтон в защита на каталунската независимост, в която заяви, че областта скоро ще стане свободна нация, пише  El Pais. \r\n„Обявявам, че имам повече от надежда, а твърда вяра, че Каталуния скоро ще се присъедини към останалите свободни нации по света“, заяви Тора по време на реч пред Каталунския американски съвет, частна лобистка група, целяща засилването на връзките между САЩ и североизточния испански регион и допълни, че „каталунският народ има правото и волята да основе независима държава“. Той съобщи, че ще открие каталунски дипломатически офис във Вашингтон. \r\nПо-рано Тора обеща да продължи по пътя на едностранното обявяване на независимост на региона. Той е заминал в САЩ включително и да се свърже с правна кантора, специализирана в разрешаването на конфликти. Не се очаква среща между него и президента на САЩ Доналд Тръмп, който силно подкрепя териториалната цялост на Испания.  Виктор Турмаков", "date": "2018.06.28", "title": "Каталунският премиер Куим Тора:  Каталуния скоро ще бъде свободна нация"}
{"url": "http://www.focus-news.net/news/2018/06/28/2539154/ognyan-zlatev-predstavitelstvo-na-ek-predsedatelstvo-ni-napravi-taka-che-evropeyskata-tema-zapochna-da-prisastva-v-ezhednevieto-na-balgarskite-grazhdani.html", "text": "Председателство ни направи така, че европейската тема започна да присъства в ежедневието на българските граждани. Това каза ръководителят на Представителството на Европейската комисия Огнян Златев по време на публично представяне на предложението за бюджета на ЕС  след 2020 г., предаде репортер на  Агенция „Фокус“ . \r\n„Днешната дискусия е важна за бъдещето на ЕС и на България. Едно от нещата, които донесе европредседателството на България е, че европейската тема започна да присъства все по-отчетливо в ежедневието на българските граждани“, каза още Златев и посочи, че все повече от тях знаят как действа ЕС, което по думите му може само да ни радва. „Европейската комисия направи своето предложение за бюджетна рамка сега, за да могат да се проведат повече дискусии на ниво държави-членки, така че догодина да можем да се поздравим с консенсус около нея“, коментира Златев. \r\nИван Иванов – директор на Дирекция „Централно координационно звено“ към Министерски съвет, посочи, че това е последното събитие от Българското председателство. „По време на председателството ние държахме ръката си на пулса на Европа и успяхме да усетим настроенията, които през следващата година ще бъдат актуални“, обясни той. Иванов посочи, че това, което прави впечатление, е, че дебатът за новата финансова рамка е по-различен от този, който е бил преди 7 години, когато имаше финансова криза и тя предопределяше всичко. „Прави впечатление, че в рамките на новия дебат ние трябваше да защитаваме кохезионната политика и това, че тя трябва да остане. Изводът на нашето председателство е, че тя работи, но продължаваме да се сблъскваме с доста трудности. Все още има усещане, че парите стигат бавно и трудно до бенефициента, което ние като председателство изведохме като ключове приоритет – да направим тази политика по-близка до гражданите“, коментира Иванов и посочи, че основният извод по време на нашето председателство, до който европейските лидери са стигнали, е, че кохезионната политика трябва да бъде опростена. „И се радваме, че това беше взето предвид от Европейската комисия в новата финансова рамка. Вярвам, че в рамките на преговорите ще постигнем и още по-добър пакет в посока опростяване“, каза още Иванов. \r\nВ дискусията взеха участие заместник-министри, народни представители, областни управители и граждани. \r\nЦветилена СИМЕОНОВА", "date": "2018.06.28", "title": "Огнян Златев, Представителство на ЕК: Председателство ни направи така, че европейската тема започна да присъства в ежедневието на българските граждани"}
{"url": "http://www.focus-news.net/news/2018/06/28/2539151/nikolay-melemov-kmet-na-smolyan-trevozhna-e-obstanovkata-v-obshtinata-ima-opasnost-reka-cherna-da-izleze-ot-koritoto-si.html", "text": "Тревожна е обстановката в Смолян вследствие на валежите, които продължават от снощи. Това заяви за  Радио „Фокус“ – Смолян  кметът на Смолян Николай Мелемов. Той поясни, че екипи са на оглед по течението на реката и ако валежите продължат, на места има опасност тя да излезе от коритото си. От Общината имат готовност да направят диги с чували пясък на критичните места по реката. „Има свлечени пътища по пътя Смолян – Смилян. Пътят Рудозем – Смилян е затворен“, добави Мелемов. Той уточни, че след като приключи обходът на екипите, най-късно до обяд ще бъде свикан кризисният щаб на Община Смолян, за да се предприемат превантивни мерки за овладяване на ситуацията. Кметът на Смолян каза още, че най-важното за момента е, че няма бедстващи хора в общината заради усложнената метеорологична обстановка. \r\nНели ГЕРГЬОВСКА", "date": "2018.06.28", "title": "Николай Мелемов, кмет на Смолян: Тревожна е обстановката в общината, има опасност река Черна да излезе от коритото си"}
{"url": "http://www.focus-news.net/news/2018/06/28/2539156/stefan-manolov-nlrs-za-120-godini-natsionalniyat-lovno-ribarski-sayuz-ustoya-na-mnozhestvo-trudnosti-i-posegatelstva.html", "text": "За 120 години Националният ловно-рибарски съюз устоя на множество трудности и посегателства. Това каза в сутрешния блок „Добро утро, България“ на  Радио „Фокус“  Стефан Манолов, бивш председател на сдружението по повод отбелязването на 120-ия юбилей на организацията на 30 юни. По думите му сдружението е едно най-демократичните в цяла Европа и най-голямото в България, като юбилеят е повод за празник за мнозина. Ловът и риболовът не са само ползване, а преди всичко грижа за природата, а това означава да се използва точно толкова, колкото природата може да даде, обясни той. „Нашата организация е една от най-големите в България, защото има над 120 хиляди членове, над 120 годишно съществуване, има 147 дружества и всичко това, организирано от съюза, дава възможност да правим и най-много за опазване на дивеча. Само така може да се отговори на нуждите на дивеча. Съюзът се занимава първо - с правилното стопанисване на дивеча, и второ – с изкуствено развъждане на много видове. Всичко това дава възможност ние да имаме едно богато ловно стопанство и една възможност за тези 128 хиляди членове, да упражняват този спорт”, обясни той. 120-ия юбилей ще бъде отбелязан със събор край Карлово, а мястото не е случайно избрано. Там през 1871 година се прави първият опит за организиран лов, обясни Стефан Манолов. Той коментира още, че трябва да се работи организирано, да се контролира безкомпромисно прилагането на закона и да се продължи работата по възстановяването на ловния морал.", "date": "2018.06.28", "title": "Стефан Манолов, НЛРС: За 120 години Националният ловно-рибарски съюз устоя на множество трудности и посегателства"}
{"url": "http://www.focus-news.net/news/2018/06/28/2539155/pernik-vazstanoveno-e-dvizhenieto-po-avtomagistrala-struma-pri-km-35-v-posoka-sofiya.html", "text": "Възстановено е движението по автомагистрала „Струма” при км 35 в посока София. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "Перник: Възстановено е движението по автомагистрала „Струма” при км 35 в посока София"}
{"url": "http://www.focus-news.net/news/2018/06/28/2539149/korneliya-ninova-bsp-pitam-kevr-kakvo-reshi-po-pismoto-ni-s-podpisite-na-200-hil-balgari-protiv-sdelkata-za-chez.html", "text": "Задавам въпрос към КЕВР- събрахте ли се, обсъдихте ли и какво решихте по писмото, което ви внесохме, придружено с подписите на 200 хил. български граждани против сделката за ЧЕЗ. Това попита лидерът на БСП Корнелия Нинова преди гласуването на годишния доклад на КЕВР за 2017 година, предаде репортер на  Агенция „Фокус“ . „Реши ли комисията казуса, изпълнихте ли новите си задължения. Ще спрете ли активите или ще дадете зелена светлина“, попита Корнелия Нинова. \r\nБиляна ИВАНОВА", "date": "2018.06.28", "title": "Корнелия Нинова, БСП: Питам КЕВР какво реши по писмото ни с подписите на 200 хил. българи против сделката за ЧЕЗ"}
{"url": "http://www.focus-news.net/news/2018/06/28/2539159/blagoevgrad-shofyorite-da-se-dvizhat-s-povisheno-vnimanie-po-pat-i-1-simitli-kresna-v-kriviya-tunel-poradi-lipsa-na-osvetlenie.html", "text": "Шофьорите да се движат с повишено внимание в Кривия тунел по път I-1 Симитли - Кресна поради липса на осветление вследствие на проблем в електропреносната мрежа. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "Благоевград: Шофьорите да се движат с повишено внимание по път I-1 Симитли - Кресна в Кривия тунел поради липса на осветление"}
{"url": "http://www.focus-news.net/news/2018/06/28/2539160/burgas-25-500-kasa-tsigari-bez-banderol-sa-izzeti-pri-proverka-na-lek-avtomobil-na-patya-varna-burgas.html", "text": "25 500 къса цигари без бандерол са иззети при проверка на лек автомобил на пътя Варна – Бургас. Това съобщиха от ОДМВР-Бургас. На 27 юни т.г. около 17.30 часа на пътя Варна – Бургас, в близост до гробищния парк на Бургас, служители от Пето Районно управление – Бургас спрели за проверка л.а., със сливенска регистрация, управляван от 49-годишен мъж с инициали Н.Б. от Карнобат, като в багажника на автомобила са намерени и иззети 1 275 кутии цигари (25 500 къса) без акцизен бандерол. Н.Б. е задържан със заповед за срок до 24 часа. По случая е образувано бързо полицейско производство.", "date": "2018.06.28", "title": "Бургас: 25 500 къса цигари без бандерол са иззети при проверка на лек автомобил на пътя Варна – Бургас"}
{"url": "http://www.focus-news.net/news/2018/06/28/2539148/plovdiv-navodneni-sa-zhp-podlezite-v-kvartal-proslav-i-na-bul-maritsa-yug.html", "text": "Наводнени са жп подлезите на квартал „Прослав” и на бул. „Марица – юг” в Пловдив. Това съобщи за  Радио „Фокус” - Пловдив  директорът на ОП „Чистота” Иван Стоянов. В подлезите на бул. „Шести септември” при аптека „Марица”, на бул. „Цар Борис Трети Обединител” и на Централната гара също има около 10 см вода. Според Стоянов това е така не защото не са почистени дъждоприемните шахти, а защото са високи подпочвените води и водата се връща обратно през тях. На подлеза при Централна гара водата се стича от пътното платно в подлеза. Наводнено е било и кръстовището под пътен надлез „Скобелева майка\", но вече е отводнено. \r\nЦветана ТОНЧЕВА", "date": "2018.06.28", "title": "Пловдив: Наводнени са жп подлезите в квартал „Прослав” и на бул. „Марица – юг”"}
{"url": "http://www.focus-news.net/news/2018/06/28/2539147/lokalno-makedoniya-uslovnata-data-na-pregovorite-s-es-e-stimul-za-reformite-v-makedoniya.html", "text": "Европейските депутати Иво Вайгъл и Едуард Кукан призоваха Македония да се възползва от това, че е получила условна дата за преговори като насърчение и стимул за по-нататъшното прилагане на реформите. С подобно послание излезе и френският посланик в Скопие Кристиян Тимоние, предава македонската електронна медия   „Локално“. Европейският комисар по разширяването Йоханес Хан посочи необходимостта от продължаване на реформите, особено в областта на върховенството на закона и свободата на медиите. Европейската комисия съобщи, че паралелно с подготовката за започване на преговорите, ще продължи да подкрепя осезаемите и устойчиви резултати, особено в областта на съдебната система, борбата срещу корупцията и публичната администрация. \r\n„Македония трябва да разбере това като насърчение. Може би е чакала дълго, но предвид условията и ситуацията в ЕС мисля, че това е положително решение, което говори по конкретен начин за следващия юни и е стимул да се продължи с реформите. Положително е, че реформите ще бъдат наблюдавани от  ЕК“, подчерта Кукан. \r\nСпоред Вайгъл, Македония е получила гаранции, че влиза в процеса на приближаване към ЕС и трябва да използва времето, което ще премине до официалното начало на преговорите през 2019 г., за интензивна работа върху икономическите и социалните реформи. \r\n„ЕК в момента започва работата по подготовка, както се съобщава в заключенията на Съвета, и ще продължи да подкрепя осезаемите и устойчиви резултати, особено в областта на съдебната система, борбата с корупцията и публичната администрация, които имат голямо влияние върху всекидневния живот на гражданите“, заяви говорителят на Европейската комисия Маргаритис Схинас.  Виктор Турмаков", "date": "2018.06.28", "title": "„Локално“ (Македония): Условната дата на преговорите с ЕС е стимул за реформите в Македония"}
{"url": "http://www.focus-news.net/news/2018/06/28/2539158/plovdiv-mobiliziran-e-tseliyat-choveshki-resurs-i-tehnika-na-op-chistota-zaradi-ochakvanite-intenzivni-valezhi.html", "text": "Целият наличен човешки ресурс и техника на ОП „Чистота” в Пловдив е навън, за да подготви дъждоприемните шахти в града за очакваните интензивни валежи между 11.00 и 15.00 часа днес. Това съобщи за  Радио „Фокус” - Пловдив  директорът на предприятието Иван Стоянов. „Жените, с ръчен труд махат листата от дъждоприемните шахти, които се събират при валежи и образуват тапи”, каза Стоянов. „Мъжете-работници в предприятието ще вадят навън кофите от дъждоприемните шахти по невралгичните места, за да се поеме количеството вода”, добави Иван Стоянов. Шофьорите трябва да шофират с повишено внимание в дъждовното време, за да не попаднат в шахтите. \r\nВ момента е наводнена и ул. ”Хан Кубрат”, зад Съдебната палата, където има много паркирани автомобили върху шахтите. „Предупредили сме ОП „Паркиране и репатриране”, което трябва да разчисти колите, за да бъдат почистени шахтите там”, каза още Иван Стоянов. \r\n„По възможност гражданите трябва да избегнат излизането и шофирането по улиците между 11.00 и 15.00 часа, когато ще се излеят огромни количества дъжд“, каза още Иван Стоянов. \r\nЦветана ТОНЧЕВА", "date": "2018.06.28", "title": "Пловдив: Мобилизиран е целият човешки ресурс и техника на ОП „Чистота” заради очакваните интензивни валежи"}
{"url": "http://www.focus-news.net/news/2018/06/28/2539162/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 261 см, а температурата на водата 23 градуса. \r\nДнес валежите ще са значителни по количество. Ще продължи да духа до умерен вятър от изток-североизток. Ще се задържи хладно за края на юни с максимални температури между 20° и 25°.", "date": "2018.06.28", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/06/28/2539165/korneliya-ninova-bsp-izvadete-resheniyata-na-sluzhbite-che-sam-nevinna-za-tehnoimpeks-i-se-zapitayte-zashto-chovek-sas-svalen-imunitet-e-nachelo-na-parlamenta.html", "text": "Г-н Марешки и колегите, които продължават да „дъвкат“ „Техноимпекс“ - положихте всички усилия, институционални и правителствени, да ме омаскарите. Това каза лидерът на БСП Корнелия Нинова преди гласуването на годишния доклад на КЕВР за 2017 година, предаде репортер на  Агенция „Фокус“ . „Само че не казвате как приключи това. ДАНС - невинна, Градска прокуратура - невинна, Агенция „Държавен финансова инспекция“ - невинна, Главна прокуратура - невинна“, изтъкна тя. „Кой ми го казва? Човек със свален имунитет и няколко дела от главния прокурор за престъпления, който се разследва“, коментира Корнелия Нинова. „Всичките ви усилия да ми докажете вина и да ми свалите имунитета не приключиха във ваша полза“, заяви лидерът на БСП. „Извадете решенията на службите, че Корнелия Нинова е невинна и се запитайте защо човек със свален имунитет и няколко дела седи начело на парламента и има наглостта да отправя обвинения към хора, които минаха през цялата центрофуга и излязохме чисти от това“, каза още тя.  \r\nИзказването на лидера на БСП беше по повод думите на зам.-председателя на НС Веселин Марешки: „Решението на КЕВР е същото като решението, което е взела комисия някога за „Техноимпекс“. Същото е решението, което вие в предния мандат като народни представители взехте, когато внесохме 530 хил. подписи на българи, от които бяха допуснати 398 хил. редовни по темата ограбване от картелите“.  \r\nБиляна ИВАНОВА", "date": "2018.06.28", "title": "Корнелия Нинова, БСП: Извадете решенията на службите, че съм невинна за „Техноимпекс“ и се запитайте защо човек със свален имунитет е начело на парламента"}
{"url": "http://www.focus-news.net/news/2018/06/28/2539164/sofiya-vazstanoveno-e-dvizhenieto-po-severnata-skorostna-tangenta-pri-km-14-v-posoka-kalotina.html", "text": "Възстановено е движението по Северната скоростна тангента при км 14 в посока Калотина. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "София: Възстановено е движението по Северната скоростна тангента при км 14 в посока Калотина"}
{"url": "http://www.focus-news.net/news/2018/06/28/2539157/ivan-ivanov-kevr-ne-mozhem-da-vzimame-reshenie-vaz-osnova-na-podpiskata-sreshtu-sdelkata-za-chez-vnesena-ot-bsp.html", "text": "Не можем да взимаме решение въз основа на подобна подписка. Това каза от парламентарната трибуна председателят на КЕВР Иван Иванов в отговор на питането на лидера на БСП Корнелия Нинова дали е взето решение по внесената подписка против сделката за ЧЕЗ преди гласуването на годишния доклад на Комисията, предаде репортер на  Агенция „Фокус“ . „Позовахте се на събрана подписка, в която няма мотиви, а само едно изречение“, посочи той. „Подписките трябва да се взимат предвид, когато се свикват референдуми“, обясни Иван Иванов. „Ако желаете подписката да бъде взета предвид, моля ви да внесете предложение към текста“, призова той. „Никога не сме имали подобни правомощия, нямаме такъв административен потенциал. Това беше причината да поискаме да се потърси външна юридическа консултация за това как Комисията може да се произнесе“, каза още Иван Иванов. \r\nБиляна ИВАНОВА", "date": "2018.06.28", "title": "Иван Иванов, КЕВР: Не можем да взимаме решение въз основа на подписката срещу сделката за ЧЕЗ, внесена от БСП"}
{"url": "http://www.focus-news.net/news/2018/06/28/2539163/alphatvgrgartsiya-v-rayona-na-vrasna-pozharnikarite-sa-spasili-26-dushi-blokirani-v-avtomobilite-si-ot-vodnata-stihiya.html", "text": "Дежурните екипи на пожарната в Аспровалта и Врасна са спасили 26 души, блокирани в 13 автомобила от водната стихия по време на големите наводнения, обхванали района, предава  гръцката телевизия \"Аlpha\" . \r\nПолицейските и пожарните служби са реагирали на повече от 200 сигнала за наводнени обществени сгради, магазини и частни домове. \r\nВрасна е предпочитана от българските туристи, заради близостта й до българската граница.", "date": "2018.06.28", "title": "\"Аlphatv.gr\"(Гърция): В района на Врасна пожарникарите са спасили 26 души блокирани в автомобилите си от водната стихия"}
{"url": "http://www.focus-news.net/news/2018/06/28/2539167/veliko-tarnovo-chetiri-praskaniya-sreshtu-komari-predstoyat-v-parkovete-na-grada.html", "text": "Четири пръскания срещу комари предстоят в парковете във Велико Търново през юли и август. Третиранията ще бъдат извършвани във вечерните часове и ще обхванат всички зони за отдих както в Старата столица, така и в Арбанаси. Това съобщиха от пресцентъра на  Община Велико Търново . \r\nПървото пръскане ще бъде в периода 4-6 юли. Поетапно в трите дни ще бъдат обхванати парковете  „Дружба”, „Марно поле”, „Майка България“, „Картала”, „Акация“ и боровата гора, „Качица”, „Бузлуджа”, „Колю Фичето”, „Никола Габровски”, „Света гора”, „Ксилифор” и „Лакото” – Арбанаси. Около всяка локация ще бъдат поставени необходимите стикери за използваните препарати. \r\nВтората обработка ще е по същия ред – в периода 18-20 юли. Третото и четвъртото пръскане ще са във времето от 8 до 10 август, както и от 22 до 24 август.  \r\nГрафикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени.", "date": "2018.06.28", "title": "Велико Търново: Четири пръскания срещу комари предстоят в парковете на града"}
{"url": "http://www.focus-news.net/news/2018/06/28/2539168/ivan-ivanov-kevr-pokazahme-che-sme-natsionalno-otgovorni-i-se-stremim-da-zashtitim-obshtestveniya-interes.html", "text": "Комисията показа, че е национално отговорен орган, който се стреми да защити обществения интерес. Това каза от парламентарната трибуна председателят на КЕВР Иван Иванов преди гласуването на годишния доклад на Комисията, предаде репортер на  Агенция „Фокус“ . „С устойчивия характер на цените създаваме добра среда за инвеститорите“, заяви той. „Всяка година извършваме проверки, за да установим дали са извършени необходимите ремонти и инвестиции от ВиК операторите“, посочи Иван Иванов. „Ще се сложи край на договорите с американските централи в този им вид. Те или ще бъдат променени, или ще бъдат прекратени“, коментира той. „Има съществено подобрение на комуникацията ни с българските потребители“, обяви Иван Иванов. „Разглеждаме голям брой жалби. 970 са жалбите в енергетиката, 275 са в топлоенергията, а 571 във ВиК услугите“, уточни председателят на КЕВР. „През 2017 година Комисията имаше широка международна дейност. Пое лидерски функции при регулаторите на страните от Западните Балкани“, изтъкна Иван Иванов. „Комисията използва всяка възможност, която законите дават, за решения в полза на българските граждани и бизнес, без да притиска и убива енергийните дружества”, каза още той. \r\nБиляна ИВАНОВА", "date": "2018.06.28", "title": "Иван Иванов, КЕВР: Показахме, че сме национално отговорни и се стремим да защитим обществения интерес"}
{"url": "http://www.focus-news.net/news/2018/06/28/2539161/petar-georgiev-zam-kmet-na-sadovo-imame-gotovnost-da-reagirame-ako-nyakade-vaznikne-izvanredna-situatsiya-ot-dazhda.html", "text": "В община Садово в момента вали дъжд, но обстановката е нормална. Това каза за  Радио „Фокус“ – Пловдив  заместник-кметът Петър Георгиев. „Имаме готовност, ако някъде възникне извънредна ситуация, да реагираме с техниката, с която разполагаме“, каза Петър Георгиев. По думите му шахтите в града са добре почистени. Общината разполага с два багера и два камиона. За момента няма подадени сигнали за бедстващи хора вследствие от дъжда. \r\nВесела КРЪСТЕВА", "date": "2018.06.28", "title": "Петър Георгиев, зам.-кмет на Садово: Имаме готовност да реагираме, ако някъде възникне извънредна ситуация от дъжда"}
{"url": "http://www.focus-news.net/news/2018/06/28/2539173/aixmigrgartsiya-120-signala-za-bedstvie-v-rayona-na-hrisopuli-v-spasitelnite-operatsii-sa-vklyucheni-pozharni-i-lodki.html", "text": "Над 120 сигнала за бедствие са били получени в полицейските и пожарните служби в Хрисопули, разположен на около 20 км. източно от Кавала, след обилните валежи късно снощи и през нощта, предава  електронното издание \"Аixmi.gr\" . \r\nВ спасителните операции са включени пожарни и лодки. \r\nСъобщава се за наводнени къщи, магазини и пътища.", "date": "2018.06.28", "title": "\"Аixmi.gr\"(Гърция): 120 сигнала за бедствие в района на Хрисопули, в спасителните операции са включени пожарни и лодки"}
{"url": "http://www.focus-news.net/news/2018/06/28/2539171/dimitar-zdravkov-kmet-na-sadovo-okolo-65-70-lkv-m-sa-padnalite-valezhi-v-obshtinata-dosega-nyama-signali-za-navodneni-kashti-i-patishta.html", "text": "Около 65 - 70 л/кв. м е падналият дъжд в община Садово. Това съобщи за  Радио „Фокус” - Пловдив  кметът на Общината Димитър Здравков. Дъждът вали от вчера с леки прекъсвания. Според Здравков селските стопани в общината дори се радват на дъжда, тъй като е било доста сухо досега. \r\n„В общината няма сигнали за наводнени къщи и пътища. Няма и язовири, които да са проблемни засега“, каза още Димитър Здравков. \r\nЦветана ТОНЧЕВА", "date": "2018.06.28", "title": "Димитър Здравков, кмет на Садово: Около 65 - 70 л/кв. м са падналите валежи в общината досега, няма сигнали за наводнени къщи и пътища"}
{"url": "http://www.focus-news.net/news/2018/06/28/2539169/snezhana-kaneva-obshtina-sliven-nay-zasegnati-ot-valezhite-sa-selata-kaloyanovo-samuilovo-i-glufishevo-nyama-opasnost-ot-prelivane-na-rechnite-korita-i-dvata-yazovira-v-oblastta.html", "text": "Активно се работи по почистване на шахти и дъждопреливници по сливенските улици, съобщи пред  Радио „Фокус“ – Сливен  Снежана Кънева, директор на Кризисния отдел в Община Сливен. В града количеството валежи е между 20 и 28 л/кв. м, а в цялата община – над 40 л/кв. м. Пороят е предизвикал наводнения в Сливен, има наводнени къщи. Основният проблем в града е това, че шахтите не успяват да поемат количествата вода, които за кратно се изливат заради пороите. В Кризисния щаб са постъпили 5 сигнала за закъсали автомобили, на всички е оказана помощ. Водата вече се е оттекла, но почистването на шахтите продължава. Най-засегнати от валежите са селата Калояново, Самуилово и Глуфишево. Според Кънева няма опасност от преливане на речните корита и двата язовира. Те имат достатъчно свободен обем и са в много добро техническо състояние. \r\nЛюдмила ЙОРГОВА", "date": "2018.06.28", "title": "Снежана Кънева, Община Сливен: Най-засегнати от валежите са селата Калояново, Самуилово и Глуфишево, няма опасност от преливане на речните корита и двата язовира в областта"}
{"url": "http://www.focus-news.net/news/2018/06/28/2539170/mvr-tseliyat-sastav-na-pozharnata-sluzhba-v-stranata-e-v-gotovnost-za-reaktsiya-vav-vrazka-s-obyaveniya-kod-za-opasno-vreme.html", "text": "За пореден ден целият състав на пожарната служба в страната, включително свободният от дежурство, е в готовност да реагира на извънредни ситуации, резултат от тежката метеорологична обстановка, съобщиха от  пресцентъра на МВР.   \r\nЗа днес НИМХ обявява оранжев код за опасно време за цялата страна, с изключение на област Видин, където кодът е жълт. Прогнозата е за интензивни и обилни валежи, като на места количеството им ще надхвърли 50 литра на кв.м.  \r\nДиректорът на ГД „Пожарна безопасност и защита на населението“ главен комисар Николай Николов ще посети няколко области в централната част на страната. На място той ще оцени предприетите превантивни дейности и организация от пожарните служби по места, както и координацията между всички съставни части на Единната спасителна система. Подобна оценка ще бъде извършена и от старши комисар Красимир Шотаров, директор на Дирекция „Оперативни дейности“ - ГДПБЗН, който ще бъде в области на юг от Стара планина. Посещенията са по разпореждане на вътрешния министър Валентин Радев. Припомняме, че организацията по преглед на превантивните мерки във връзка с очакваното усложняване на метеорологичната обстановка в страната бе предприета преди дни по указание на министър-председателя Бойко Борисов.  \r\nЗа последните 24 часа сигнали за наводнени приземни етажи, мазета и части от уличната инфраструктура са постъпили за адреси на територията на областите Бургас, Хасково и Пловдив. В района на град Средец пожарни екипи са извършили отводнителни дейности на 12 къщи и дворове. В резултат от преливане на микроязовир е залят част от пътя Харманли-Тополовград, при отбивката за село Коларово. Дванадесет сигнала за наводнени мазета и два подлеза са получени и в пловдивската пожарна служба. На място веднага са били изпратени спасителни екипи. Към момента няма данни за застрашени хора и населени места.", "date": "2018.06.28", "title": "МВР: Целият състав на пожарната служба в страната е в готовност за реакция във връзка с обявения код за опасно време"}
{"url": "http://www.focus-news.net/news/2018/06/28/2539166/radio-svobodna-evropa-makedoniya-yohanes-han-prizova-makedoniya-i-albaniya-da-ne-gubyat-vreme-s-reformite.html", "text": "Европейският комисар по разширяването Йоханес Хан в интервю, взето от журналиста  на   радио Свободна Европа  Йозеф Джовияк, заяви, че Европейската комисия още от сега започва подготовката за процеса на проверка за Македония и Албания, които са получили условна дата за започване на преговорите в средата на следващата година. Той заяви, че с решението на Съвета по общи въпроси Комисията има зелена светлина да започне подготовката за официално начало на преговорите за присъединяване в средата на следващата година. \r\n„Това трябва да доведе до Междуправителствена конференция, която да отвори първите глави от преговорите до края на следващата година“, уточни европейският комисар. На въпрос  какво послание е изпратено с условната дата за преговори, Хан увери, че гражданите на Македония трябва да видят в това положителна перспектива.  \r\n„Огромно мнозинство от страните членки признаха постиженията и трябва да се разбере, че това е много силен ангажимент от страна на политическите лидери, както и от гражданите към тяхната европейска перспектива. И това е добра възможност да убедим трите неподкрепили преговорите страни-членки Франция, Холандия и Дания,  че скептичното им мнение за тези страни не е оправдано“, добави Хан. Той припомни, че страните-кандидатки имат задачата да започнат незабавна подготвителна работа и изрази надежда, че няма да губят време.  Виктор Турмаков", "date": "2018.06.28", "title": "Радио „Свободна Европа“ (Македония): Йоханес Хан призова Македония и Албания да не губят време с реформите"}
{"url": "http://www.focus-news.net/news/2018/06/28/2539172/yordanka-fandakova-kmet-na-sofiya-obstanovkata-v-stolitsata-e-normalna-predvid-dazhdovete-sledim-nivata-na-obshtinskite-yazoviri.html", "text": "Обстановката в столицата е нормална, следим нивата на общинските язовири. Това каза кметът на София Йорданка Фандъкова пред журналисти във връзка с интензивните валежи, предаде репортер на  Агенция \"Фокус\" . \"Създали сме организация за непрекъснато следене на нивата на общинските язовири на територията на Столична община. Дежурят екипите на Столичния инспекторат и Аварийно-спасителното звено реагират за завирявания на шахти и оттоци. Работиха от сутринта на три точки във връзка със завирявания. Като цяло обстановката е нормална\", каза Фандъкова. Тя поясни, че на рисковите места и подлезите има създадена организация от Аварийно-спасителното звено да реагират при необходимост, но към момента такава няма.  \r\nДеница КИТАНОВА", "date": "2018.06.28", "title": "Йорданка Фандъкова, кмет на София: Обстановката в столицата е нормална, предвид дъждовете - следим нивата на общинските язовири"}
{"url": "http://www.focus-news.net/news/2018/06/28/2539153/daily-sabah-redzhep-tayip-erdogan-i-devlet-bahcheli-sa-se-razbrali-da-ne-udalzhavat-sastoyanieto-na-izvanredno-sastoyanie-v-turtsiya.html", "text": "Президентът на Турция Реджеп Тайип Ердоган прие председателя на Партията за национално движение Девлет Бахчели в президентския комплекс „Баштепе“ в Анкара. По време на първата им среща след изборите в неделя, лидерите се разбраха да не удължават състоянието на извънредно положение, наложено в страната след неуспешния опит за преврат от 15 юли 2016 г., пише   Daily Sabah. \r\nИзданието съобщава това без да предостави детайли, а също така не уточнява източниците си. \r\nПо-рано този месец Ердоган заяви, че състоянието на извънредно положение ще бъде вдигнато, ако спечели изборите.  То позволява на Ердоган и на неговото правителство да заобикалят парламента при приемането на нови закони и им позволява да ограничават определени права и свободи. Според тях тези мерки са необходими за справяне със заплахите за сигурността.   Виктор Турмаков", "date": "2018.06.28", "title": "Daily Sabah: Реджеп Тайип Ердоган и Девлет Бахчели са се разбрали да не удължават състоянието на извънредно състояние в Турция"}
{"url": "http://www.focus-news.net/news/2018/06/28/2539178/bsp-sofiya-predlozhi-izvanredno-zasedanie-na-stolichniya-obshtinski-savet-za-gotovnostta-na-stolichna-obshtina-za-prirodnite-bedstviya.html", "text": "БСП – София предложи извънредно заседание на Столичния общински съвет за готовността на Столична община за природните бедствия. Предложението направи в началото на сесията на Столичния общински съвет председателят на Градския съвет на БСП – Калоян Паргов в декларация от името на групата съветници от БСП, предаде репортер на  Агенция „Фокус“.  „Предлагаме свикването на извънредна сесия относно готовността на Столична община за реакция при природни бедствия. „Вследствие на обилен валеж на 18 юни 2018 г. големи части от града потънаха под вода. Станции на метрото бяха наводнени. Две от тях бяха затворени, за да бъдат отводнени. Заради завиряване на изхода на ЦСМП – София линейките не можеха да излязат“, каза Паргов. Според Паргов извънредната сесия ще бъде от полза за всички не само за общинските съветници, а по отношение на всички граждани, столичани и гости на София. Тъй като за свикване на извънредно заседание на общинския съвет са необходими подписите на една трета от съветниците, Паргов призова всички, които се чувстват отговорни за ситуацията в София да се подпишат. \"Разчитам на вашата съвест и отговорност, защото моментът не е политически. С бедствия и кризи трудно можем да търсим политически дивиденти. Няма как да го допуснем“, обърна се Паргов към съветниците в зала.  \r\nДеница КИТАНОВА", "date": "2018.06.28", "title": "БСП – София предложи извънредно заседание на Столичния общински съвет за готовността на Столична община за природните бедствия"}
{"url": "http://www.focus-news.net/news/2018/06/28/2539180/blagoevgrad-blizo-500-grama-kanabis-i-200-grama-heroin-sa-izzeti-ot-chasten-dom-v-s-damyanitsa.html", "text": "В хода на извършена, около 09.30 часа на 27.06.2018г., проверка на частен дом в с.Дамяница, общ.Сандански, от полицейски служители на РУ-Сандански са намерени и иззети: около 472,23 грама канабис, около 194,64 грама хероин и електронна везна. Това съобщават от  ОДМВР - Благоевград . По случая е образувано досъдебно производство. Работата продължава.", "date": "2018.06.28", "title": "Благоевград: Близо 500 грама канабис и 200 грама хероин са иззети от частен дом в с. Дамяница"}
{"url": "http://www.focus-news.net/news/2018/06/28/2539174/slavka-chakarova-kmet-na-chepelare-dve-svlachishta-sa-se-aktivizirali-ot-dazhda-ima-opasnost-reka-chaya-da-izleze-ot-koritoto-si.html", "text": "Усложнена е обстановката в община Чепеларе заради проливните валежи. Това каза за  Радио „Фокус“ – Смолян  кметът на Чепеларе, Славка Чакърова. По думите ѝ има три критични точки – свлачище на пътя към село Зорница, свлачище към село Забърдо и повишено ниво на река Чая. Според Чакърова в района около църквата „Света Богородица, единият бряг на реката е полегат и на него няма изградена подпорна стена и  там има опасност реката да залее пътят и обектите наблизо. „Екипи са на място и изграждат диги в този участък на реката, за да се предотврати излизането ѝ от коритото\", подчерта Чакърова. Екипи разчистват и двете свлачища, които са от пръст и паднали дървета от скатовете, вследствие на валежите. Чакърова уточни, че още сутринта е свикан кризисният щаб в общината и са предприети всички превантивни мерки за недопускане на инциденти. Държи се и непрекъсната връзка с Областния кризисен щаб в Смолян и с РД ПБЗН – Смолян. Кметът на Чепеларе каза още, че в общината няма бедстващи хора и населени места без ток. \r\nНели ГЕРГЬОВСКА", "date": "2018.06.28", "title": "Славка Чакърова, кмет на Чепеларе: Две свлачища са се активизирали от дъжда, има опасност река Чая да излезе от коритото си"}
{"url": "http://www.focus-news.net/news/2018/06/28/2539177/aixmigrgartsiya-prodalzhava-borbata-s-pridoshlite-vodi-v-rayona-na-vrasna-nea-vrasna-i-stavros.html", "text": "Продължава борбата с придошлите води в района на Врасна, Неа Врасна и Ставрос на брега на Орфанския залив, предава  електронното издание \"Аixmi.gr\" . \r\nСпоред изданието обилните валежи са причинили частични наводнения в Ставрос и Врасна, както и в широката брегова част на Неа Врасна. \r\nСамо в района на Врасна и Неа Врасна (на 7 км. западно от Аспровалта), са били регистрирани над 200 повиквания на помощни екипи, като 28 души са спасени от бедствието.  Превод и редакция: Мариела Русева", "date": "2018.06.28", "title": "\"Аixmi.gr\"(Гърция): Продължава борбата с придошлите води в района на Врасна, Неа Врасна и Ставрос"}
{"url": "http://www.focus-news.net/news/2018/06/28/2539176/pazardzhik-nay-golyamo-kolichestvo-valezhi-v-oblastta-sa-otcheteni-v-rayona-na-selo-sestrimo-batak-pazardzhik-i-belovo.html", "text": "Най-голямо количество валежи в областта през последното денонощие е отчетено в района на село Сестримо – 42 л/кв. м. Това съобщи за  Радио “Фокус“ – Пазарджик  дежурният в Хидрометеорологичната станция в село Ивайло. В останалите части на областта количествата са както следва: в Пазарджик – 30 л/кв. м, Велинград – 11.4 л/кв. м, Панагюрище – 11 л/кв. м, Пещера – 27 л/кв. Костенец – 27 л/кв. м. В района на Лесичово са измерени количества от 19.2 л/кв. м, за Стрелча – 21.5 л/кв. м, Белово – 21.5 л/кв. м, Равногор – 27.4 л/кв. м, Батак – 30.7 л/кв. м, Фотиново – 25.6 л/кв. м и Цветино – 14.5 л/кв. м. От Хидрометеорологичната станция уточниха, че само за последните 3 часа са паднали 18 л/кв. м в Белово, във Фотиново – 8л/кв. м, Пещера – 7 л/кв. м и във Велинград – 3л/кв. м. През последното денонощие в областта няма регистрирани градушки. \r\nАлбена ЖИЛЕКОВА", "date": "2018.06.28", "title": "Пазарджик: Най-голямо количество валежи в областта са отчетени в района на село Сестримо, Батак, Пазарджик и Белово"}
{"url": "http://www.focus-news.net/news/2018/06/28/2539183/veliko-tarnovo-oranzheriya-za-otglezhdane-na-narkokulturi-e-otkrita-pri-spetsializirana-politseyska-aktsiya-v-selo-tsarevets.html", "text": "Оранжерия за отглеждане на наркокултури е открита при специализирана полицейска акция в село Царевец. Това съобщиха от пресцентъра на  МВР . В рамките на проведена вчера спецоперация по противодействие на производството и разпространението на наркотични вещества, криминалистите предприели претърсване на адрес в село Царевец, обитаван от 32-годишен мъж. В жилището те открили близо 50 грама тревиста маса, която при полеви наркотест е реагирала на канабис, и около 10 грама кафяво прахообразно вещество, дало реакция на хашиш. В хода на процесуално-следствени действия, в една от стаите полицейските служители попаднали на инсталация за отглеждане на наркокултури, която е била в работещ режим. От стаята са иззети още: мелничка; електронна везна; колби и други вещи, имащи отношения към осъществяваната престъпна дейност. По случая е започнато досъдебно производство. В хода на операцията в крайдунавския град е извършена проверка и на 21-годишен местен жител. В него е намерено и иззето пликче с 1 грам марихуана. По случая е започнато бързо производство.", "date": "2018.06.28", "title": "Велико Търново: Оранжерия за отглеждане на наркокултури е открита при специализирана полицейска акция в село Царевец"}
{"url": "http://www.focus-news.net/news/2018/06/28/2539186/vratsa-nivoto-na-reka-dunav-kray-oryahovo-se-e-ponizhilo-s-13-sm-za-poslednoto-denonoshtie.html", "text": "Нивото на река Дунав край Оряхово се е понижило с 13 см за последното денонощие. Няма промяна в нивото на Дунав при Ново село и водният стоеж е 246 см, съобщиха от местната  Хидрометереологична станция . Нивото на реката край Видин е 296 см, регистрираното е понижение от 2 см. Край Лом през последното денонощие понижението  в нивото на реката е 10 см и водният стоеж е 331 см. Нивото на реката край Оряхово е 220 см, там е регистрираното понижение за последното денонощие е от 13 см. Температурата на водата край Ново село е 22,6 градуса, край Оряхово е 23,6 градуса.", "date": "2018.06.28", "title": "Враца: Нивото на река Дунав край Оряхово се е понижило с 13 см за последното денонощие"}
{"url": "http://www.focus-news.net/news/2018/06/28/2539187/alyosha-dakov-bsp-za-chast-ot-tselite-v-plana-za-energiyna-efektivnost-na-stolitsata-lipsvat-danni-za-indikativna-stoynost-spestenata-energiya-i-za-namalenite-vaglerodni-emisii.html", "text": "За част от целите в плана за енергийна ефективност на столицата липсват данни за индикативна стойност, за спестената енергия и за намалените въглеродни емисии. Това каза общинският съветник от групата на \"БСП лява България\" в Столичния общински съвет по време на дебатите по доклада на кмета на София Йорданка Фандъкова за енергийната ефективност, предаде репортер на  Агенция \"Фокус\".    \r\nСпоред Даков планът е неработещ документ. Той обърна внимание, че БСП предлага този документ да бъде преработен съвсем добронамерено. \"Съгласно изискванията за закона за енергийна ефективност, всяка община има отношение към тази материя\", каза Даков. По думите му предложените стратегически документи се внасят точно в средата на периода, който е 2017-2019 г. \"Сега сме средата, но да кажем, че има някакво обяснение в съгласувателната процедура\", посочи Даков.   \r\nКолегата му Иван Таков от БСП заяви, че тази програма и план са нужни на Столична община, но са закъснели. \"Не мога да приема този начин на внасяне на доклади. Вътре има цели секции, които са били актуални към 2015 г. Вие искате от нас в средата на 2018 г. да гласуваме нещо, което е било вярно в средата на 2015 г. Това за мен е изключително притеснително\", допълни Таков.  \r\nВ началото на сесията БСП - София предложи тези точки да отпаднат, но предложението им беше отхвърлено.  \r\nДеница КИТАНОВА", "date": "2018.06.28", "title": "Альоша Даков, БСП: За част от целите в плана за енергийна ефективност на столицата липсват данни за индикативна стойност, спестената енергия и за намалените въглеродни емисии"}
{"url": "http://www.focus-news.net/news/2018/06/28/2539189/naprezhenie-vaznikna-v-plenarna-zala-po-povod-godishniya-doklad-na-kevr-za-2017-godina.html", "text": "Напрежение възникна в пленарна зала по повод годишния доклад на КЕВР за 2017 година, предаде репортер на  Агенция „Фокус“ .  Дебатът продължи около час и половина. Зам.-председателят на парламента Веселин Марешки повдигна темата за „Техноимпекс“ и я продължи в лично обяснение. Зам.-председателят на ПГ на БСП Антон Кутев настоя да стане ясно кога депутатите могат да взимат лични обяснения. След шум в залата зам.-председателят на парламента Емил Христов призова квесторите да се намесят и да възстановят реда. \r\nБиляна ИВАНОВА", "date": "2018.06.28", "title": "Напрежение възникна в пленарна зала по повод годишния доклад на КЕВР за 2017 година"}
{"url": "http://www.focus-news.net/news/2018/06/28/2539190/mvr-18-dushi-sa-postradali-pri-katastrofi-v-stranata-prez-izminaloto-denonoshtie.html", "text": "18 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 46 леки и две тежки катастрофи, при които няма пострадали.", "date": "2018.06.28", "title": "МВР: 18 души са пострадали при катастрофи в страната през изминалото денонощие"}
{"url": "http://www.focus-news.net/news/2018/06/28/2539188/vidin-dvizhenieto-vremenno-se-osashtestvyava-v-edna-lenta-po-pat-i-1-vidin-montana-v-rayona-na-selo-bela-pri-km-47-poradi-prenatovarvane-na-avariral-tezhkotovaren-avtomobil.html", "text": "Движението временно се осъществява в една лента по път I-1 Видин – Монтана в района на село Бела при км 47 поради пренатоварване на аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Трафикът се регулира от Пътна полиция.", "date": "2018.06.28", "title": "Видин: Движението временно се осъществява в една лента по път I-1 Видин – Монтана в района на село Бела при км 47 поради пренатоварване на аварирал тежкотоварен автомобил"}
{"url": "http://www.focus-news.net/news/2018/06/28/2539179/mkd-makedoniya-srabskiyat-ministar-na-otbranata-poluchi-zabrana-za-vlizane-v-kosovo-na-vidovden.html", "text": "Властите в Прищина взеха решение на сръбския министър на отбраната Александър Вулин да се   забрани да влиза на територията на Косово за Видовден (28 юни). Службата за Косово и Метохия на сръбското правителство осъди решението и заяви, че министърът спешно ще се срещне с президента Александър Вучич, предава  „МКД“. \r\nВ съобщение на службата се подчертава, че взетото решение на властите в Прищина е унижение за Сърбия, съгласувано с европейските служби за външни работи.  От там се добавя, че решението е лошо, защото по време на срещата в Брюксел между президентите на Косово и Сърбия е поет ангажимент досегашните договори да се спазват. \r\n„Посещението на министъра Вулин е обявено в съответствие с обичайните процедури и неговото изключване е грубо нарушение на Договора за посещения на официални лица, чийто гарант е именно Европейския съюз“, се отбелязва в съобщението.  Виктор Турмаков", "date": "2018.06.28", "title": "„МКД“ (Македония): Сръбският министър на отбраната получи забрана за влизане в Косово на  Видовден"}
{"url": "http://www.focus-news.net/news/2018/06/28/2539185/pavlin-dimitrov-upravitel-na-ostrov-sveta-anastasiya-loshoto-vreme-vazprepyatstva-nyakoi-kursove-do-ostrova.html", "text": "Дъждовните дни възпрепятстваха някои курсове до остров Света Анастасия. Това заяви за  Радио „Фокус” – Бургас  Павлин Димитров, управител на остров Света Анастасия. „Вчера не можахме да извършим курс до острова. От предната вечер на четирима туристи се наложи да пренощуват там. С общинската малка лодка успяхме да ги приберем, преди да е настъпила бурята”, добави Димитров. Според него желанието на туристите да посетят желаната дестинация не е стихнало. \r\n„Има и полза от лошото време. Хората успяват да се насладят на посещението си, без обичайните летни жеги”, каза още Димитров. \r\nВеселина НИКОЛОВА", "date": "2018.06.28", "title": "Павлин Димитров, управител на остров Света Анастасия: Лошото време възпрепятства някои курсове до острова"}
{"url": "http://www.focus-news.net/news/2018/06/28/2539184/aktsenti-v-predavaneto-ekologichen-rezonans-na-radio-fokus.html", "text": "Тази седмица се проведе последният за Българското председателство Съвет по околна среда в Люксембург. За взетите решения и равносметката от председателството на страната ни ще разговаряме в предаването „Екологичен резонанс на  Радио „Фокус“  с министъра на околната среда и водите Нено Димов.  \r\nРегионалната инспекция по околната среда и водите във Велико Търново подкрепи предложение за обявяване на нова защитена местност край града. Повече ще научим от репортажа на Надежда Кръстева от Радио „Фокус“ – Велико Търново. \r\nВсяка година през летните месеци Регионалната здравна инспекция във Варна провежда ежемесечен мониторинг за чистотата на морските води. Кои са плажовете от „Златни пясъци“ до бившия къмпинг „Луна“ с най-чисти води и за какво трябва да внимават гражданите през лятото. Повече по темата ще ни разкаже д-р Веселина Божилова, с която разговаря репортерът ни във Варна Диана Стоева. \r\nТези и още актуални теми в предаването \"Екологичен резонанс\" на Радио \"Фокус\" от 13:00 до 14:00 часа, с водещ Йоланда Пелова.", "date": "2018.06.28", "title": "Акценти в предаването \"Екологичен резонанс\" на Радио „Фокус“"}
{"url": "http://www.focus-news.net/news/2018/06/28/2539192/ministar-predsedatelyat-boyko-borisov-se-sreshtna-s-predsedatelya-na-kamarata-na-deputatite-na-chehiya-radek-vondrachek.html", "text": "Министър-председателят Бойко Борисов се срещна с председателя на Камарата на депутатите на Чехия Радек Вондрачек. Двамата обсъдиха напредъка по ключовите досиета в дневния ред на Европа по време на българското председателство. Това съобщиха от  правителствената информационна служба . \r\nПремиерът Борисов запозна Радек Вондрачек с българската позиция по темата миграция. Министър-председателят заяви, че страната ни показа как успешно може да бъде защитена външната ни граница и да се справи с миграционната вълна. Той ще настоява да бъде намерено съгласие между всички държави-членки по темата с бежанския поток.  \r\nБойко Борисов иска незабавни мерки за затваряне на външните граници на ЕС и строг контрол на влизащите, включително и по вътрешните граници. Друго предложение на българския премиер е да бъдат изградени кризисни центрове за прием на бежанци извън територията на Европа. В тях да се прави преглед на молбите и да се определят тези, които имат действителна нужда от закрила. Българският министър-председател смята, че е необходим и анализ на вече пристигналите и намиращите се в Европа мигрантски потоци.", "date": "2018.06.28", "title": "Министър-председателят Бойко Борисов се срещна с председателя на Камарата на депутатите на Чехия Радек Вондрачек"}
{"url": "http://www.focus-news.net/news/2018/06/28/2539194/api-shofyorite-da-se-dvizhat-s-povisheno-vnimanie-po-pat-i-4-koritna-sevlievo-v-uchastaka-boaza-balgarski-izvor-ot-km-12-do-km-13-poradi-katastrofiral-avtomobil.html", "text": "Шофьорите да се движат с повишено внимание по път I-4 Коритна - Севлиево в участъка Боаза - Български извор от км 12 до км 13 поради катастрофирал автомобил. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "АПИ: Шофьорите да се движат с повишено внимание по път I-4 Коритна - Севлиево в участъка Боаза - Български извор от км 12 до км 13 поради катастрофирал автомобил"}
{"url": "http://www.focus-news.net/news/2018/06/28/2539193/milka-hristova-bsp-lipsata-na-fenansovi-parametri-v-energiynite-planove-na-stolitsata-gi-pravi-pozhelatelni.html", "text": "Липсата на фенансови параметри в енергийните планове на столицата ги прави пожелателни. Това каза общинският съветник от групата на \"БСП лява България\" и заместник-председател на Столичния общински съвет Милка Христова по време на дебатите по доклада на кмета на София Йорданка Фандъкова за енергийната ефективност, предаде репортер на  Агенция \"Фокус\".   „В доклада има действително посочени факти, които или са спестени или са неверни“, каза тя. По думите й  има факт, че по отношение на инсталациите за RDF гориво, ще се изгради площадка ТЕЦ – София и алтернативна площадка ТЕЦ – София – изток. \"Някой от вас да знае, че има такава алтернативна площадка? Ако това е вярно, нека да го заявим. Ако не е вярно, тогава да се оправи доклада“, призова Христова.  \r\nДеница КИТАНОВА", "date": "2018.06.28", "title": "Милка Христова, БСП: Липсата на фенансови параметри в енергийните планове на столицата ги прави пожелателни"}
{"url": "http://www.focus-news.net/news/2018/06/28/2539175/varna-zapochva-razyasnitelna-kampaniya-v-oblastta-za-merkite-sreshtu-afrikanskata-chuma-po-svinete.html", "text": "Превантивни мерки срещу разпространението на африканската чума по свинете ще бъдат дискутирани днес от 14.00 часа на среща в сградата на Регионалната дирекция по горите във Варна. Това съобщиха от  Североизточно държавно предприятие (СИДП) . По инициатива на директора на СИДП инж. Веселин Нинов, съвместно с Регионалната дирекция по горите, в горските и ловни стопанства в Добричка област вече се организираха поредица от срещи с експерти, ловци и юридически лица, стопанисващи дивеча. От днес информационната кампания поетапно ще обхване и стопанствата във Варненска област. Въпреки че болестта не е открита у нас, нови огнища на африканска чума по свинете са установени сравнително близо до пределите на страната ни – на територията на окръг Тулча в Румъния. Това налага да бъдат предприети спешни мерки за намаляване на популацията на дивата свиня, се казва в съобщението. По данни на СИДП, горските територии във Варненска област вече са под постоянен мониторинг заради опасността от разпространение на заболяването, а в държавното ловно стопанство „Шерба” е изготвен план за отстрел по правилата на подборния лов. В рамките на организираната информационна кампания ловните дружини получават детайлна информация за въведения засилен контрол, за симптомите и начина на протичане и разпространение на болестта, както и за неотложните превантивни мерки, които са необходими, за да се ограничи пренасянето на заразата.", "date": "2018.06.28", "title": "Варна: Започва разяснителна кампания в областта за мерките срещу африканската чума по свинете"}
{"url": "http://www.focus-news.net/news/2018/06/28/2539196/pg-na-bsp-vnasya-proektoreshenie-za-spirane-na-reshenieto-za-otdavane-na-letishte-sofiya-na-kontsesiya.html", "text": "Внасяме искане за незабавно предоставяне условията за концесията на Летище София. Внасяме и проект за решение за спиране на решението на МС за концесия. Това каза на брифинг в парламента депутатът от ПГ на БСП Георги Свиленски, предаде репортер на  Агенция „Фокус“ . „Позицията ни е последователна през всички години, когато сегашното и предишното правителство се опитват да отдадат най-печелившото дружествор - Летище София на концесия“, заяви той. „Вчера на закрито заседание като извънредна точка МС е одобрило стартиране на процедура за концесия“, посочи депутатът. „Никой от нас, нито един българин не знае какви са параметрите и условията на процедурата“, коментира Георги Свиленски. „Не може Летище София да бъде отдадено на концесия по този тъмен и непрозрачен начин“, обяви депутатът. „Със всички парламентарни средства ще направим така, че тази концесия да не стартира“, заяви Свиленски. „На летището са започнали съкращения, да се вкарват изискванията на бъдещия концесионер“, обясни депутатът. „Ще застанем зад всеки работник, който бъде уволнен или изгонен от летището“, каза още той. \r\nБиляна ИВАНОВА", "date": "2018.06.28", "title": "ПГ на БСП внася проекторешение за спиране на решението за отдаване на Летище София на концесия"}
{"url": "http://www.focus-news.net/news/2018/06/28/2539182/parlamentat-prie-doklada-na-kevr-za-2017-g.html", "text": "Парламентът прие годишния доклад на Комисията за енергийно и водно регулиране за 2017 година, предаде репортер на  Агенция „Фокус“ . „За“ гласуваха 102 народни представители, 48 бяха „против“, а четирима се въздържаха. Докладът е представен и приет от Комисията по енергетика. От КЕВР обявяват, че през 2017 година е продължена дейността по изграждане на подзаконова нормативна уредба, която да създаде устойчива регулаторна рамка за енергетиката. Комисията е провела политика на активно привличане на страните от Западните Балкани чрез двустранни договори. През миналата година КЕВР е разработила своя нова интернет страница. В рамките на следващите седмици ще бъде създаден портал за достъп до граждани по електронен път до административните услуги на Комисията. В доклада си от КЕРВ изтъкват, че през миналата година не са допуснати резки ценови изменения. За последните 3 години цените на електроенергията за регулирания пазар са увеличени с 2.5%. \r\nБиляна ИВАНОВА", "date": "2018.06.28", "title": "Парламентът прие доклада на КЕВР за 2017 г."}
{"url": "http://www.focus-news.net/news/2018/06/28/2539197/korneliya-ninova-bsp-kevr-ospori-publichno-zakon-priet-ot-parlamenta-rushat-se-poslednite-ostanali-ustoi-na-darzhavnostta.html", "text": "Държавна институция, независим орган- КЕВР оспори публично закон, приет от парламента пред нас авторите. Това каза лидерът на БСП Корнелия Нинова преди гласуването на годишния доклад на КЕВР за 2017 година, предаде репортер на  Агенция „Фокус“ . „Моля за 3 минути да променим тона на лични нападки и фалшиви новини“, призова тя. „Независим орган декларира от трибуната, че отказва да изпълнява закона, защото не е качествен“, изтъкна лидерът на БСП. „Разбирате ли как се рушат последните останали устои на държавността и на България“, попита Корнелия Нинова. „Управляващото мнозинство си оспорва закона. А независим орган им казва няма да ви изпълняваме закона“, коментира тя. „Удари се шамар на парламентаризма днес, подкрепен от управляващите“, посочи Нинова. „Сами причиняваме смъртта на парламентаризма, после няма на кого да се сърдим“, каза още тя. \r\nБиляна ИВАНОВА", "date": "2018.06.28", "title": "Корнелия Нинова, БСП: КЕВР оспори публично закон, приет от парламента, рушат се последните останали устои на държавността"}
{"url": "http://www.focus-news.net/news/2018/06/28/2539198/pazardzhik-reka-maritsa-e-pokachila-nivoto-si-v-rayona-na-grada-s-26-sm.html", "text": "Повишение в нивата на основните реки в област Пазарджик се отчита през последното денонощие в резултат на падналите валежи от дъжд, сочи  справка на Националния институт по метеорология и хидрология . Река Марица е покачила нивото си при Пазарджик с 26 см, а при Белово с 8 см. Река Чепинска при Велинград е покачила нивото си с 6 см. Само река Тополница не променя водното си ниво за последните 24 часа.", "date": "2018.06.28", "title": "Пазарджик: Река Марица е покачила нивото си в района на града с 26 см"}
{"url": "http://www.focus-news.net/news/2018/06/28/2539195/euractiv-migratsiyata-shte-zasenchi-reformite-v-evrozonata-po-vreme-na-debatite-na-sreshtata-na-visoko-ravnishte-v-bryuksel.html", "text": "Политическите кризи в Германия и в Италия се дължат на продължаващия вече дълго време дебат по миграцията на европейско ниво, който ще засенчи другите въпроси за обсъждане по време на срещата на Европейския съвет в Брюксел на 28 и 29 юни, предава   Euractiv. \r\nПрограмата на срещата може да е разнообразна, но въпросът с миграцията ще застана на централно място, защото през последните седмици е начело на политическия дневен ред. Това е изненадващо за експертите, след като кризата с бежанците не е толкова сериозна, колкото в периода между 2015 и 2016 г.  \r\n„В момента си имаме работа с истерия, а не с миграционна криза“, смята Ив Бертончини, председател на Френското европейско движение.  \r\nБроят на влизанията в Европа тази година е намалял драстично. „Спорът в последните седмици е свързан с политическото напрежение в Германия и в Италия. Но дебатът е стартиран отново и ще могат да бъдат зададени основни въпроси“, пише в официално заявление на френското президентство. Смята се, че ситуацията се дължи на участващата в германското правителство баварска партия Християнсоциален съюз, която упражнява натиск върху канцлера Ангела Меркел да заеме по-категорични позиции срещу миграцията и да отпраща новодошлите обратно в първата страна на ЕС, където са попаднали. \r\nЕвропейският комисар по бюджета Гюнтер Йотингер, който е съюзник на Меркел призова ХСС да намали натиска и да не налага срокове за разрешаване на миграционния въпрос. \r\nОчаква се срещата на високо равнище да бъде разочарование за Франция, която имаше план темата за реформите в Еврозоната да централна по време на разговорите.  Виктор Турмаков", "date": "2018.06.28", "title": "Euractiv: Миграцията ще засенчи реформите в Еврозоната по време на дебатите на срещата на високо равнище в Брюксел"}
{"url": "http://www.focus-news.net/news/2018/06/28/2539199/kyustendil-pod-nablyudenie-sa-vsichki-vodoemi-na-teritoriyata-na-oblastta-nyama-opasnost-ot-prelivane-i-navodneniya.html", "text": "Под наблюдение са всички водоеми на територията на областта, няма опасност от преливане и наводнения. Това съобщи за  Радио „Фокус” – Кюстендил  дежурният в оперативния център. Данните от тази сутрин сочат, че при реките Речица и Струма има задържане на нивото, то е под средното. Задържа се средното ниво и на река Бистрица. Над средните нива е водата в река Елешница, но там има спад. Единственото покачване тази сутрин е отбелязано при река Джерман, която към момента е с над средното ниво на водите. \r\nВенцеслав ИЛЧЕВ", "date": "2018.06.28", "title": "Кюстендил: Под наблюдение са всички водоеми на територията на областта, няма опасност от преливане и наводнения"}
{"url": "http://www.focus-news.net/news/2018/06/28/2539191/plovdiv-dvizhenieto-po-pat-ii-86-bachkovo-narechenski-bani-vremenno-se-osashtestvyava-v-edna-lenta-poradi-srutvane-na-skalni-masi.html", "text": "Движението по път II-86 Бачково - Нареченски бани временно се осъществява в една лента поради срутване на скални маси, съобщиха от  пресцентъра на Агенция \"Пътна инфраструктура\" . Трафикът се регулира от Пътна полиция.", "date": "2018.06.28", "title": "Пловдив: Движението по път II-86 Бачково - Нареченски бани временно се осъществява в една лента поради срутване на скални маси"}
{"url": "http://www.focus-news.net/news/2018/06/28/2539200/yordanka-fandakova-kmet-na-sofiya-bih-se-saglasila-da-aktualizirame-dannite-v-energiynite-planove-no-tova-shte-otneme-oshte-vreme.html", "text": "Бих се съгласила да актуализираме данните в енергийните планове, но това ще отнеме още време. Това каза по време на заседанието на Столичния общински съвет кметът на София Йорданка Фандъкова за енергийните планове на столицата, предаде репортер на  Агенция \"Фокус\".   „Благодаря за дебата, който се води по едни от най-важните теми за развитието на града“, каза Фандъкова и се обърна към БСП: „Прави сте с вашите твърдения, но искам да направя едно уточнение, че всички сте наясно, че тези планове са правени с разчети 2017-2019 г.,т.е. те са изработвани 2016 г. - с данни от 2015 г. Процедурите са тежки, съгласуват се с РИОСВ и съответно всяко забавяне се отразява. Бих се съгласила да актуализираме данните, но си давам сметка, че това ще отнеме още малко време и отново след като се променят, ще трябва да се съгласуват с РИОСВ. След няколко месеца, когато водим същия дебат, ще има разминаване с актуалната ситуация“, обясни кметът на София.  „Съвсем нормално е да работим заедно, както по всички важни теми работим. В БСП има много добри експерти също, както и в останалите политически групи“, каза Фандъкова.  \r\nДеница КИТАНОВА", "date": "2018.06.28", "title": "Йорданка Фандъкова, кмет на София: Бих се съгласила да актуализираме данните в енергийните планове, но това ще отнеме още време"}
{"url": "http://www.focus-news.net/news/2018/06/28/2539181/plovdiv-v-obshtina-saedinenie-se-obsazhda-obyavyavane-na-bedstveno-polozhenie-zaradi-poroyniya-dazhd.html", "text": "В Община Съединение обсъждат обявяване на бедствено положение заради поройния дъжд. Това съобщи за  Радио „Фокус” – Пловдив  кметът на Общината Атанас Балкански. „Наводнени са дворове и приземни етажи, водата по улиците достига 60 см”, каза още кметът. В момента заседава Оперативният щаб, за да обсъди извънредните мерки, които да бъдат предприети. Общински комисии са тръгнали, за да проверят ситуацията на място. \r\n„Най-тежка е ситуацията в града, който няма канализация и водата не може да се оттича”, каза още кметът Атанас Балкански. Всеки момент се очаква да бъде обявено бедствено положение. \r\nЦветана ТОНЧЕВА", "date": "2018.06.28", "title": "Пловдив: В Община Съединение се обсъжда обявяване на бедствено положение заради поройния дъжд"}
{"url": "http://www.focus-news.net/news/2018/06/28/2539204/news247gr-gartsiya-navodneniyata-stignaha-do-volvi-i-hrisopuli.html", "text": "След борбата срещу водната стихия в столицата Атина и в областта Атика, борбата с наводненията поеха противопожарните служби в Северна Гърция сред регистрираните тази нощ бедствия в районите на Врасна, Волви (на магистралата Аспровалта - Солун) и в Хрисопули (на 20 км. източно от Кавала), пише  електронното издание \"News247.gr\" . \r\nПрез цялата нощ дежурните полицейски и пожарни екипи са реагирали на сигнали за наводнени домове, хотели и обществени сгради, както и на пътници в автомобили блокирани от високите води. \r\nВ борбата с наводненията в района на Ставрос и Врасна в момента са включени 13 пожарникарски екипа. \r\nДруги 9 пожарни отводняват засегнатите сгради в района на Хрисопули, където дъждът продължава да вали. \r\n40 дежурни екипа на пожарната продължават да се борят с последствията от наводненията в Мандра и Магула. \r\nОсигурено е наблюдение на всички пътища, които към момента са проходими без проблеми. \r\nПревод и редакция: Мариела Русева", "date": "2018.06.28", "title": "\"News247.gr \"(Гърция): Наводненията стигнаха до Волви и Хрисопули"}
{"url": "http://www.focus-news.net/news/2018/06/28/2539207/veliko-tarnovo-s-25-santimetra-se-e-pokachilo-nivoto-na-reka-yantra-v-rayona-na-grada-prez-izminaloto-denonoshtie.html", "text": "С 25 сантиметра се е покачило нивото на река Янтра в кв. „Чолаковци“ във Велико Търново за едно денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. Измереното ниво тази сутрин е 145 см, при критични стойности 600 см. С 28 см се е покачило нивото на реката при село Каранци в община Полски Тръмбеш. Тази сутрин са отчетени 123 см. С 29 см се е покачила река Джулюница при лясковското село Джулюница. Нивото е 117 см. Голяма река при Стражица е 90 см. Отчита се спад с 2 см. От Басейнова дирекция „Дунавски район“ прогнозират, че на 28 и 29 юни водните количества в река Янтра ще бъдат над средно многогодишните стойности. Днес речните нива в целият водосбор ще се повишават. Водните количества в останалата част от басейна ще бъдат под праговете за внимание. От 29 юни се очаква нива на реките в басейна да се понижават. \r\nНадежда КРЪСТЕВА", "date": "2018.06.28", "title": "Велико Търново: С 25 сантиметра се е покачило нивото на река Янтра в района на града през изминалото денонощие"}
{"url": "http://www.focus-news.net/news/2018/06/28/2539205/georgi-svilenski-bsp-ot-dnes-sgradata-na-bdzh-na-ul-ivan-vazov-e-prodadena-a-1200-vagona-sa-zaporirani.html", "text": "Вчера изтече срокът, в който трябваше БДЖ да се разплати с облигационерите. От днес сградата на ул. „Иван Вазов“ е продадена. Това каза на брифинг в парламента депутатът от ПГ на БСП Георги Свиленски, предаде репортер на  Агенция „Фокус“ . „1200 вагона са запорирани, във всеки момент могат да бъдат продадени“, заяви той. „Изпълнителният директор на БДЖ ще работи на тротоара поради това, че няма да има офис, където да управлява дружеството“, коментира Свиленски. „Две от най-големите държавни дружества - БДЖ и Летище София ще бъдат едното концесионирано, а другото унищожено“, изтъкна депутатът. „Алармираме министърът на транспорта да влезе в преговори с министъра на финансите и да уредят финансовото състояние на БДЖ. И сградата, и вагоните са под пряка заплаха“, каза още Георги Свиленски. \r\nБиляна ИВАНОВА", "date": "2018.06.28", "title": "Георги Свиленски, БСП: От днес сградата на БДЖ на ул. „Иван Вазов“ е продадена, а 1200 вагона са запорирани"}
{"url": "http://www.focus-news.net/news/2018/06/28/2539208/kaloyan-pargov-bsp-imame-problem-s-efektivnostta-na-stolichnata-administratsiya-i-tozi-problem-shte-dovede-do-drugi-problemi.html", "text": "Имаме проблем с ефективността на столичната администрация и този проблем ще доведе до други проблеми. Това каза председателят на ГС на БСП – София и председател на групата съветници на партията в Столичния общински съвет по време на обсъждането на енергийните планове на столицата ,предаде репортер на  Агенция „Фокус“ . Според него плановете трябва да са с актуална информация. „Ние искаме пълна преработка и актуализиране на доклада за действие за устойчиво енергийно развитие“, каза Паргов. По отношение на плана за енергийна ефективност, председателят на Градския съвет на БСП – София заяви, че има немалко данни за несъответствие и липсваща информация. „Ние сме готови да ви помогнем и го правим доброжелателно“, каза Паргов. Той попита защо енергийните планове не бъдат актуализирани. „Ние ще се включим също с наши експерти, но чак тогава Общинският съвет да гласува тези стратегически документи“, каза Паргов.  \r\nДеница  КИТАНОВА", "date": "2018.06.28", "title": "Калоян Паргов, БСП: Имаме проблем с ефективността на столичната администрация и този проблем ще доведе до други проблеми"}
{"url": "http://www.focus-news.net/news/2018/06/28/2539201/plovdiv-tri-svetofarni-sektsii-v-grada-sa-zasegnati-ot-poroyniya-dazhd-raboti-se-po-otstranyavane-na-povredite.html", "text": "Три светофарни секции в град Пловдив са засегнати от поройния дъжд, работи се по отстраняване на повредите. Това каза за  Радио „Фокус“ – Пловдив  инж. Борислав Кръстев, директор на ОП „Организация и контрол на транспорта“. По думите му засегнатите светофари, които са на ул. „Цар Симеон“, на голямото кръстовище на бул. „Шести септември“ с булевардите „Освобождение“ и „Цариградско шосе“, също на кръстовището на бул. „Васил Левски“ с бул. „България“, са преминали в режим на жълто мигане. „Такива проблеми възникват при продължителни валежи. Искам да подчертая, че повредата не е в контролера и в светофарните секции, а в кабелните трасета, които волно или неволно за засегнати при ремонти. При наличие на по-продължителни валежи се получава овлажняване и окъсяване. Съответно така се подава по-високо напрежение по някои я от фазите към контролера и той минава на защитен режим, като пуска светофара най-често на жълто мигане. В такива случаи ние действаме максимално бързо. Много е трудно, особено при валеж, да установим къде е повредата“, коментира инж. Борислав Кръстев. Той предупреди водачите при наличие на неработещи светофарни уредби да спазват стриктно Закона за движение по пътищата. „Ясно е, че когато има светлинно регулиране на кръстовището, то е с приоритет. Вече когато го няма или не работи, движението се извършва по съответните знаци и маркировка. Факт е, че към момента обстановката е по-тежка, но в този случай водачите трябва да се съобразяват с това кой е с предимство, кой трябва да се пропусне и кой по-напред да премине. Ако всичко това се спазва, смятам че няма да се стигне до тежки произшествия. Проблемът е когато хората не се съобразяват с това нещо, а държат на всяка цена да преминат първо. Точно тогава се стига до инциденти“, коментира още директорът на ОП „Организация и контрол на транспорта“. \r\nТони МИХАЙЛОВ", "date": "2018.06.28", "title": "Пловдив: Три светофарни секции в града са засегнати от поройния дъжд, работи се по отстраняване на повредите"}
{"url": "http://www.focus-news.net/news/2018/06/28/2539212/veliko-tarnovo-vavezhda-se-vremenna-organizatsiya-na-dvizhenieto-za-mps-v-petak.html", "text": "Временна организация на движението за МПС в петък, 29 юни. Това съобщиха от пресцентъра на  Община Велико Търново . \r\nЗатваря се за движение Пл. \"Цар Асен  I\", както и прилежащите му улица за периода от 08.30 до 14.30 часа, както и за времето от 21.45 до 22.30 часа. \r\nЗатваря се за движение пространството между Военен  дом и централен вход на парк \"Марно поле\" за времето от 17.00 до 19.30 часа.", "date": "2018.06.28", "title": "Велико Търново: Въвежда се временна организация на движението за МПС в петък"}
{"url": "http://www.focus-news.net/news/2018/06/28/2539206/rumen-pehlivanov-kmet-na-rudozem-drastichno-e-povisheno-nivoto-na-rekite-arda-chepinska-i-elhovska-v-obshtinata-ima-propadnali-patishta-i-svlachishta-no-situatsiyata-e-pod-kontrol.html", "text": "Нивото на реките на Арда, Чепинска и Елховска в община Рудозем е повишено драстично заради проливните валежи, но все още е в рамките на нормалното. Това каза за  Радио „Фокус“ – Смолян  кметът на Рудозем, Румен Пехливанов. Той отбеляза, че все още няма излизане на коритото на реките, но ако валежите продължат, може да има проблеми. Създадена е организация за спешно изграждане на диги на реките при нужда. Заради валежите, от сутринта има получени сигнали за наводнени мазета в Рудозем, както и на първия етаж от сградата на бившата общинска болница, която в момента е лаборатория. \"Има пропадания на пътища в общината и свлачища, които са малки и не създават сериозни затруднения на пътуващите', уточни Пехливанов. Той подчерта, че язовир „Пловдивци“ се контролира постоянно, но на този етап няма преливане. \"Поддържа се връзка с кметовете на всички населени места в общината и засега ситуацията е под контрол\", каза още Пехливанов. \r\nНели ГЕРГЬОВСКА", "date": "2018.06.28", "title": "Румен Пехливанов, кмет на Рудозем: Драстично е повишено нивото на реките Арда, Чепинска и Елховска, в общината има пропаднали пътища и свлачища, но ситуацията е под контрол"}
{"url": "http://www.focus-news.net/news/2018/06/28/2539211/dobrichobshtinskoto-predpriyatie-komunalstroy-pochisti-dazhdopriemnite-shahti-i-lineynite-ottotsi.html", "text": "Общинското предприятие „Комуналстрой“ почисти дъждоприемните шахти и линейните оттоци. Това съобщиха от пресцентъра на  Община град Добрич . Дъждоприемните шахти и линейни оттоци се почистиха от Общинското предприятие „Комуналстрой“ като превенция срещу обилните дъждове, които се прогнозираха. Тази дейност не е предприемана от години. Първоначално приоритетно бяха извършени дейности в най – конфликтните точки в Добрич – района на Автогарата, бензиностанцията и хлебозавода в близост. Почистиха се и шахтите в района на Хипермаркета по бул. „Русия“. Вчера общинското предприятие работи по улица „Отец Паисий“, пред сградата на БЧК, пред Финансово – стопанската гимназия, пред сградата на ДКЦ II и по улица „Страцин“. Самата технология на почистването се извършва като се режат металните съоръжения и шахтите се отварят, след което се премахват наносите и затлачванията на дълбочина около  50–60 см. За по–лесна проводимост са наети машини, които направиха продухване на тръбите.", "date": "2018.06.28", "title": "Добрич:Общинското предприятие „Комуналстрой“ почисти дъждоприемните шахти и линейните оттоци"}
{"url": "http://www.focus-news.net/news/2018/06/28/2539203/opasno-vreme-obzor-i.html", "text": "Оранжев код за дъжд и гръмотевици е в сила за почти цялата страна. Предупреждението важи за всички области с изключение на Видин, където кодът е жълт. Очакват се значителни валежи, като на места ще се развият и гръмотевични бури. Количествата за денонощието ще достигат до 30-50 л/кв.м, а в отделни райони и повече. За последните 12 часа на Рожен са паднали 55 л/кв. м., в Калиакра – 28 л/кв. м., в Пловдив и Пазарджик – 27 л/кв. м., в Сандански – 24 л/кв. м., в София – 21 л/кв. м., във Варна – 18 л/кв. м., в Бургас и Ахтопол – 14 л/кв. м. От НИМХ предупреждават, че валежите продължават, като се очакват по-сериозни количества.  \r\nЗа пореден ден целият състав на пожарната служба в страната, включително свободният от дежурство, е в готовност да реагира на извънредни ситуации, резултат от тежката метеорологична обстановка.  \r\nЗа последните 24 часа сигнали за наводнени приземни етажи, мазета и части от уличната инфраструктура са постъпили за адреси на територията на областите Бургас, Хасково и Пловдив. В района на град Средец пожарни екипи са извършили отводнителни дейности на 12 къщи и дворове. В резултат от преливане на микроязовир е залят част от пътя Харманли-Тополовград, при отбивката за село Коларово. Дванадесет сигнала за наводнени мазета и два подлеза са получени и в пловдивската пожарна служба. На място веднага са били изпратени спасителни екипи. Към момента няма данни за застрашени хора и населени места.  \r\nВ Сливен голямото количество валежи предизвика наводнения в ниската част на града. Заради дълбоките локви е имало множество закъсали автомобили, шахтите не са успели да поемат водата и това е довело до наводнение на улиците. Сигнали за пострадали хора не са постъпвали. \r\nВ Хасково остава в сила частичното бедствено положение в Ивайловградско и продължава работата по отстраняване на щетите. Във всички села в област Хасково е възстановено електричеството и водоподаването. Към момента обстановката в областта е спокойна. В община Ивайловград и днес ще продължи работата по отстраняване на щетите, нанесени вчера след обилните дъждове. Частичното бедственото положение остава в сила за селата Ленско, Соколенци и Меден бук.  \r\nВ Община Съединение обсъждат обявяване на бедствено положение заради поройния дъжд. Кметът на Общината Атанас Балкански съобщи, че са наводнени дворове и приземни етажи, а водата по улиците достига 60 см.  \r\nВ столицата кметът Йорданка Фандъкова разпореди непрекъснато наблюдение на критични места в града, както и следене на нивата на язовири и реки на територията на столицата. Мобилизирани са всички екипи на дирекция „Аварийна помощ и превенция”, както и на Столичен инспекторат. Мобилни и стационарни екипи извършват наблюдение по места, осъществяват обходи и реагират на сигнали. Продължава и контролираното изпускане на водни количества от общинските язовири \"Мърчаево\", \"Мрамор\" и \"Суходол\". Реките са с повишени нива, но няма опасност от разливи.  \r\nКметовете на райони имат задача да контролират работата на своята територия. С цел недопускане на инциденти напомняме на строителните фирми да направят оглед и при необходимост да обезопасят своите обекти.", "date": "2018.06.28", "title": "Опасно време (ОБЗОР I)"}
{"url": "http://www.focus-news.net/news/2018/06/28/2539209/dragomir-stoynev-bsp-nyakoy-iska-da-otkradne-ot-balgarskite-danakoplattsi-kato-dade-letishte-sofiya-na-konkretna-chuzhda-firma.html", "text": "Някой иска да открадне от българските данъкоплатци. Да даде летището на конкретна чужда фирма да го експлоатира, защо е нужно това. Това каза на брифинг в парламента зам.-председателят на ПГ на БСП Драгомир Стойнев по повод решението на МС за отдаване на концесия на Летище София, предаде репортер на  Агенция „Фокус“ . „Надявам се от ГЕРБ да отговорят, задайте им въпроса - кое налага концесията на Летище София. Това предприятие е печелившо, плаща дивиденти, парите остават тук“, коментира той. „Ще се строи ли нещо на летището? Нов терминал ли ще правим, или нова писта?“, попита Драгомир Стойнев. „Тези бомби със закъснител бяха оставени настрана заради Българското председателство. Това е първата, която започва да гърми. А други няколко ще започнат да гърмят до месец“, посочи той. „Това е скандално, продажба на българския национален интерес“, каза още Стойнев. \r\nБиляна ИВАНОВА", "date": "2018.06.28", "title": "Драгомир Стойнев, БСП: Някой иска да открадне от българските данъкоплатци, като даде Летище София на конкретна чужда фирма"}
{"url": "http://www.focus-news.net/news/2018/06/28/2539202/angela-merkel-migratsiyata-mozhe-da-opredeli-sadbata-na-evropa.html", "text": "Германският канцлер Ангела Меркел предупреди, че предизвикателството с миграцията може да определи съдбата на Европа, предава   AFP. \r\n„Пред Европа има много предизвикателства, но миграцията може да определи бъдещето на континента“, заяви Меркел пред депутатите в Бундестага. Тя допълни, че пътят, който ЕС ще избере може да определи дали Съюзът е реален защитник на ценностите, които прокламира. \r\nПо-късно днес Ангела Меркел ще присъства на срещата на високо равнище на ЕС в Брюксел, на която се очаква миграцията към Европа да стане основна тема.   Виктор Турмаков", "date": "2018.06.28", "title": "Ангела Меркел: Миграцията може да определи съдбата на Европа"}
{"url": "http://www.focus-news.net/news/2018/06/28/2539214/api-vazstanoveno-e-dvizhenieto-po-pat-i-4-koritna-sevlievo-v-uchastaka-boaza-balgarski-izvor-ot-km-12-do-km-13.html", "text": "Възстановено е движението по път I-4 Коритна - Севлиево в участъка Боаза - Български извор, от км 12 до км 13, съобщиха от  пресцентъра на Агенция \"Пътна инфраструктура\".", "date": "2018.06.28", "title": "АПИ: Възстановено е движението по път I-4 Коритна - Севлиево в участъка Боаза - Български извор, от км 12 до км 13"}
{"url": "http://www.focus-news.net/news/2018/06/28/2539210/nad-125-mln-leva-sa-nalozhenite-globi-ot-kzk-prez-2017-godina-deputatite-prieha-godishniya-y-doklad.html", "text": "Народните представители приеха годишния доклад на Комисията за защита на конкуренцията за 2017 година, предаде репортер на  Агенция „Фокус“ . Според доклада КЗК е наложила глоби и имуществени санкции в размер на над 12,5 млн. лева. През миналата година установените нарушения в областта на нелоялната конкуренция най-често са свързани с недобросъвестно поведение в противоречие с общата забрана за нелоялна конкуренция. Следват нарушенията, представляващи имитация и заблуждаваща реклама. Приетите от комисията решения са 1445, с 302 повече спрямо 2016 година. \r\nБиляна ИВАНОВА", "date": "2018.06.28", "title": "Над 12,5 млн. лева са наложените глоби от КЗК през 2017 година, депутатите приеха годишния й доклад"}
{"url": "http://www.focus-news.net/news/2018/06/28/2539216/predsedatelyat-na-parlamenta-tsveta-karayancheva-chehiya-podkrepya-osnovnata-teza-na-predsedatelstvoto-ni-evropeyska-integratsiya-za-zapadnite-balkani.html", "text": "Чехия подкрепя основната теза на Българското председателство - развитието на Западните Балкани и тяхната европейска интеграция. Това каза на брифинг председателят на парламента Цвета Караянчева след среща с председателя на Камарата на депутатите на Чешката република Радек Вондрачек, предаде репортер на  Агенция „Фокус“ . „Радвам се, че ние като председателстващи Съвета на ЕС сме обединили толкова много държави в тезата за Западните Балкани“, заяви тя. „Като председатели на парламенти за нас е важно и това да имаме добро взаимодействие между групите за приятелство и работа на отделните комисии“, посочи Цвета Караянчева. \r\nБиляна ИВАНОВА", "date": "2018.06.28", "title": "Председателят на парламента Цвета Караянчева: Чехия подкрепя основната теза на Председателството ни - европейска интеграция за Западните Балкани"}
{"url": "http://www.focus-news.net/news/2018/06/28/2539215/ministar-krasen-kralev-i-predstaviteli-na-futbolnite-klubove-ot-parva-liga-uchastvaha-v-obsazhdane-na-speshnite-promeni-v-zakona-za-sportnoto-huliganstvo.html", "text": "Министърът на младежта и спорта Красен Кралев присъства в Народното събрание на среща-дискусия за обсъждане с клубовете от Първа лига на спешните промените в действащия Закон за опазване на обществения ред при провеждането на спортни мероприятия. Паралелно с готвените изменения продължава работата и по новия закон, за прецизирането, на който ще съдействат и представители на УЕФА. Това съобщиха от пресцентъра на  Министерство на младежта и спорта .  \r\nОсновна тема на дискусията с професионалните футболни клубове бяха въвеждането на фигурата на стюарда за обезпечаване сигурността и персонализирането на посетителите на спортни мероприятия при достъпа до спортния обект. \r\nСрещата беше организирана от председателя на Комисията по въпросите на децата, младежта и спорта Славчо Атанасов, по желание на депутатите членове на работната група за обсъждане на спешните промени в сега действащия закон и изработване на нов закон - Димитър Лазаров (ГЕРБ), Боряна Георгиева (ВОЛЯ), Иван Ченчев (БСП), Христо Проданов (БСП), Севим Али (ДПС). На срещата присъстваха още заместник-министърът на МВР Красимир Ципов, съветникът на министър Кралев – Гошо Гинчев, заместник-изпълнителният директор на БФС Антон Попов, Благой Станчев като представител на Националното сдружение на общините в България и представители на 13 от клубовете в Първа футболна лига.  \r\nПо време на дискусията представителите на клубовете от Първа лига споделиха своя опит в работата си със стюардите и персонализирането на зрителите при посещение на футболни срещи. Те се обединиха около становището, че е много важно вината при инциденти да бъде персонализирана, както и да бъдат ясно разписани правата и задълженията на стюардите, ако от тях ще се очаква да осигуряват сигурността по време на футболни срещи.  \r\n„Толерантността към спортното хулиганство от страна на ММС е нулева. Смятам обаче, че е изключително важно при предлагането на законодателни промени, те да бъдат обмислени и да се въведат по начин, който гарантира реален ефект. Никой няма полза от въвеждането на „кухи“ мерки, които не могат да бъдат изпълнени“, каза Кралев. \r\n„Трябва много ясно да си дадем сметка, че Законът, който често за съкращение наричаме „Закон за футболното хулиганство“, всъщност се отнася до всички „спортни мероприятия“, не само до футболни мачове, където съществува най-висок риск“, каза още министърът и посочи, че трябва да има разграничаване на изискванията за различните спортни прояви, какъвто е подходът и в Конвенцията на Съвета на Европа за Интегриран подход към безопасността, сигурността и обслужването при спортни прояви. \r\nПо отношение на темата за въвеждане на фигурата на стюарда Кралев посочи, че е необходимо да се направи разграничение между функциите и правомощията на стюарди и охрана, като според него трябва да се прецизират текстовете, които описват техните функции. \r\nСлавчо Атанасов пък обяви, че е осъществена кореспонденция с УЕФА, която ще финансира обучението на обучители, които след това да подготвят българските стюарди. \r\nПо думите на министър Кралев за персонализирането на посетителите на спортни мероприятия при достъпа до спортния обект има различни подходи, като всеки от тях има положителни и отрицателни страни. Той уточни, че това, което е възможно на национален стадион „Васил Левски“ и зала „Арена Армеец“ например, е неприложимо в 90 % от стадионите и спортните зали в страната.  \r\n„Вариантът с персонализирането на билетите е практика в редица европейски държави. При него обаче трябва да бъде допуснато да се издават повече билети, ако дадено лице представи няколко документа за самоличност или да се издават повече билети на едно физическо лице, което реално да носи отговорност за останалите влезли на мероприятието. Въвеждането на този вариант изисква при влизането в спортния обект да бъде удостоверено надеждно самоличността на влизащия с поименен билет“, посочи Красен Кралев.  \r\nМинистърът обяви, че заедно с ръководството на НС „Васил Левски“ е направено обстойно проучване на варианта със сканирането или прочитането на лична карта или паспорт на входа с таблет с вграден четец. Този вариант обаче изисква време, необходимо за сканирането на личните документи и е приложим само на съоръжения, които имат множество входове. Министър Кралев призова  народните представители да се съобразят със спецификата на спортните съоръжения в страната и с техните собственици, тъй като държавата не е най-големият собственик на спортни съоръжения в страната. \r\nИзпълнителният директор на „Лудогорец“ Ангел Петричев сподели, че в техния клуб вече има въведена персонализация на билетите, но тя е само при закупуването им, но не и при влизането на стадиона. За момента тази персонализация има само превантивна функция. Изпълнителният директор на „Левски“ Красимир Иванов пък изтъкна, че 30-40% от билетите се закупуват в последния момент, което също би създало трудности за начина на тяхната персонализация. Според представителите на футболните клубове трябва да се намери баланса между изискванията за сигурност и удобствата за феновете.  \r\nПредставителят на сдружението на общините, които са собственици на по-голяма част от спортните съоръжения, изказа становище, че е необходимо да се въведе разграничение между различните видове съоръжения и изискванията към тях. \r\nПредставителите на футболните клубове се обединиха около тезата, че е необходимо внимателно да се прецизира и законовия статут на стюарда, така че от неговото въвеждане да има реална полза. Това би трябвало да стане със специална Наредба на Министерсвки съвет, според законодателите. \r\nПо време на дискусията бе взето решение експертите на Народното събрание да подготвят в най-кратък срок финален вариант на предложените промени, които да бъдат изпратени за становище на футболните клубове и БФС. Целта е Законът за изменение и допълнение  на Закон за опазване на обществения ред при провеждането на спортни мероприятия да влезе за гласуване в Парламента още преди старта на новото първенство. Предлаганите промени включват още точно дефиниране на термина „спортно хулиганство“, повече правомощия за МВР при налагане забрана за посещение на спортни срещи и по-сериозни глоби при извършване на противообществена проява по време на спортно мероприятие. Още през май месец около важността от въвеждането на спешни промени в действащия закон и изработването на нов се обединиха всички политически сили.", "date": "2018.06.28", "title": "Министър Красен Кралев и представители на футболните клубове от Първа лига участваха в обсъждане на спешните промени в Закона за спортното хулиганство"}
{"url": "http://www.focus-news.net/news/2018/06/28/2539220/smolyanbarzo-proizvodstvo-e-obrazuvano-sreshtu-mazh-ot-taran-koyto-karal-avtomobil-s-dve-razlichni-registratsionni-tabeli.html", "text": "Бързо производство е образувано срещу мъж от Търън, който карал автомобил с две различни регистрационни табели, съобщиха от  Областна дирекция на МВР – Смолян . На 27.06.2018 г. РУ-Смолян е започнато бързо производство срещу 64-годишния Р. Х. М. от с. Търън, общ. Смолян.  На 27.06.2018 г. в 21.50 часа. в с Търън при извършена полицейска проверка е установено, че 64-годишния Р. Х. М. от с. Търън управлява лек автомобил „Форд Фиеста“ с две различни регистрационни табели, които не са издадени за съответното МПС. Местопроизшествието е посетено от дежурна оперативна група на ОДМВР и РУ- Смолян. Извършен е оглед и е образувано бързо производство. Работата по случая продължава.", "date": "2018.06.28", "title": "Смолян:Бързо производство е образувано срещу мъж от Търън, който карал автомобил с две различни регистрационни табели"}
{"url": "http://www.focus-news.net/news/2018/06/28/2539218/pazardzhik-tri-yazovira-v-obshtinata-prelivat-prez-prelivnitsite-im-situatsiyata-ne-e-pritesnitelna.html", "text": "На територията на област Пазарджик има свободни обеми в почти всички язовири, каза за  Радио „Фокус“ – Пазарджик  комисар Иван Панайотов, началник на РД „Пожарна безопасност и защита на населението“ в Пазарджик. Той обясни, че имат подадена информация, че три язовира в община Пазарджик преливат през преливника с 0,5 кубика, което не е притеснително. „В момента нямаме рискова ситуация, защото те преливат през съоръжението, което е направено за тази цел“, коментира Панайотов. Той допълни, че през последните часове е подаден сигнал за наводнено мазе в една от болниците в Пазарджик и екипи на пожарната в момента работят по отводняването му. \r\nВаня НИКОЛОВА", "date": "2018.06.28", "title": "Пазарджик: Три язовира в общината преливат през преливниците им, ситуацията не е притеснителна"}
{"url": "http://www.focus-news.net/news/2018/06/28/2539213/reuters-angela-merkel-zayavi-che-nato-e-tsentralno-za-otbranata-na-germaniya-vapreki-sporovete.html", "text": "Германският канцлер Ангела Меркел заяви по време на реч в Бундестага, че НАТО остава централно за отбраната на страната, въпреки напрежението, което съществува в Алианса, предава   Reuters. \r\n „Не е тайна, че трансатлантическият съюз е под напрежение в момента, но ние сме убедени, че Алиансът остава централен за нашата обща сигурност“, заяви Меркел. През май президентът на САЩ Доналд Тръмп обвини Германия, че като член на НАТО не дава достатъчен принос за организацията. \r\nСъщевременно канцлерът призова Европа да продължи контактите със САЩ, за да се избегне търговската война. Тръмп заплаши по-рано този месец да ескалира търговските спорове с Европа, налагайки 20% мита върху внасяните в САЩ автомобили, произвеждани в страните от ЕС.  \r\nДопълнително Меркел заяви, че предложението към Русия за диалог, който да постави края на конфликта в Източна Украйна, все още важи.   Виктор Турмаков", "date": "2018.06.28", "title": "Reuters: Ангела Меркел заяви, че НАТО е централно за отбраната на Германия въпреки споровете"}
{"url": "http://www.focus-news.net/news/2018/06/28/2539223/ivaylo-chalakov-obshtina-kyustendil-sazdadena-e-neobhodimata-organizatsiya-po-povod-obyaveniya-oranzhev-kod-za-valezhi-v-regiona.html", "text": "Създадена е необходимата организация по повод обявения оранжев код за валежи в региона. Това съобщи за  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му на първо място са под постоянно наблюдение реките и язовирите. Това наблюдение се осъществява от кметовете и кметските наместници. Те са хората, които трябва да сигнализират при опасност от наводнение. На второ място е привлечена необходимата инженерна техника, която е в готовност за реакция, ако това бъде наложително. На трето място са създадени аварийни екипи, които да действат при сигнали за паднали клони и дървета, както и при запушване на шахти и канали. „В момента няма валежи. Обстановката е спокойна. Надявам се, че ще остане и занапред така”, каза Ивайло Чалъков. \r\nВенцеслав ИЛЧЕВ", "date": "2018.06.28", "title": "Ивайло Чалъков, Община Кюстендил: Създадена е необходимата организация по повод обявения оранжев код за валежи в региона"}
{"url": "http://www.focus-news.net/news/2018/06/28/2539219/smolyan-dvizhenieto-se-osashtestvyava-v-edna-lenta-po-pat-ii-86-chepelare-progled-pri-km-81-poradi-svlichane-na-zemna-masa-na-patnoto-platno.html", "text": "Движението се осъществява в една лента по път II-86 Чепеларе - Проглед при км 81 поради свличане на земна маса на пътното платно. Това съобщиха от пресцентъра на  Агенция \"Пътна инфраструктура\" . Участъкът е сигнализиран с пътни знаци.", "date": "2018.06.28", "title": "Смолян: Движението се осъществява в една лента по път II-86 Чепеларе - Проглед при км 81 поради свличане на земна маса на пътното платно"}
{"url": "http://www.focus-news.net/news/2018/06/28/2539221/radek-vondrachek-predsedatel-na-cheshkiya-parlament-s-balgariya-imame-shodni-vazgledi-za-kohezionnata-politika-i-po-vaprosa-za-evropa-na-dve-skorosti.html", "text": "Потвърдихме, че страните работят в една посока и имат сходни възгледи по въпросите на кохезионната политика, общата земеделска политика и по въпроса за Европа на 27-те, а не на две скорости. Това каза на брифинг председателят на Камарата на депутатите на Чешката република Радек Вондрачек след среща с председателя на парламента Цвета Караянчева, предаде репортер на  Агенция „Фокус“ . „Определянето на страни с различни скорости е движение в неправилна посока“, обяви той. „Един от най-големите проблеми на ЕС е миграцията. На срещата засегнахме доста накратко и тази тема“, коментира Радек Вондрачек. „Страните ни имат сходни възгледи за миграцията. Очакваме с нетърпение какво ще реши днешната Среща на върха в Брюксел“, заяви председателят на чешкия парламент. „Работата на парламентите ни е сходна, имаме сходни проблеми“, каза още той. \r\nБиляна ИВАНОВА", "date": "2018.06.28", "title": "Радек Вондрачек, председател на чешкия парламент: С България имаме сходни възгледи за кохезионната политика и по въпроса за Европа на две скорости"}
{"url": "http://www.focus-news.net/news/2018/06/28/2539227/kyustendil-zhiteli-na-selo-sovolyano-initsiirat-komitet-za-izgrazhdane-na-byust-pametnik-na-ivan-momchilov.html", "text": "Жители на село Соволяно инициират комитет за изграждане на бюст-паметник на Иван Момчилов. Това съобщи за  Радио „Фокус” – Кюстендил  Пламен Илиев, кмет на село Соволяно. По думите му в населеното място вече е сформиран инициативен комитет, който работи по изграждане на паметния знак на Иван Момчилов. Той е обявен за почетен гражданин на Кюстендил, през 1997 година. Мотиви за искането за изграждане на бюст-паметник са участието на Иван Момчилов като офицер в Балканската война и в Първата световна война. Той е част от кюстендилската делегация, която през 1943 година поставя началото на акцията по спасяването на българските евреи. \r\nВенцеслав ИЛЧЕВ", "date": "2018.06.28", "title": "Кюстендил: Жители на село Соволяно инициират комитет за изграждане на бюст-паметник на Иван Момчилов"}
{"url": "http://www.focus-news.net/news/2018/06/28/2539228/varna-33-lkv-m-e-izmerenoto-kolichestvo-valezhi-v-kurorta-sv-sv-konstantin-i-elena-prez-poslednoto-denonoshtie.html", "text": "33 л/кв. м са падналите валежи от дъжд в курорта Св. св. Константин и Елена край Варна през последното денонощие. Това съобщи за  Радио „Фокус” – Варна  дежурният синоптик от Националния институт по метеорология и хидрология (НИМХ) към Българската академия на науките (БАН) – филиал Варна. Във Варна отчетеното количество валежи е 18 л/кв. м. В село Любен Каравелово валежите са били 16 л/кв. м, в Белослав – 14 л/кв. м, Синдел – 9 л/кв. м, Горен чифлик – 10 л/кв. м, Суворово – 7 л/кв. м. По Северното Черноморие на нос Калиакра през последното денонощие са отчетени 28 л/кв. м, в Дуранкулак – 24 л/кв. м, в Шабла – 20 л/кв. м. \r\nСпоред синоптичната прогноза над Източна България в следобедните часове ще се развива купесто-дъждовна облачност и на места ще превали и прегърми. Към нощта валежите ще отслабнат и ще спрат. Вятърът се определя от две циклонални ядра над Северна Гърция и над Черно море, затова ще се променя по посока, най-често ще е от източна четвърт, сутринта по Черноморието ще има временни усилвания от север. Поради валежите ще е прохладно с максимални температури 20 - 23 градуса. Вълнение на морето 2 бала. Температура на морската вода 22-24 градуса. \r\nМарияна ВАЛЕНТИНОВА", "date": "2018.06.28", "title": "Варна: 33 л/кв. м е измереното количество валежи в курорта Св. св. Константин и Елена през последното денонощие"}
{"url": "http://www.focus-news.net/news/2018/06/28/2539217/smolyan-dvizhenieto-se-osashtestvyava-v-edna-lenta-po-pat-iii-197-grohotno-devin-pri-km-9-v-rayona-na-grad-devin-poradi-svlichane-na-zemna-masa.html", "text": "Движението се осъществява в една лента по път III-197 Грохотно - Девин при км 9 в чертите на град Девин поради свличане на земна маса на пътното платно. Това съобщиха от пресцентъра на  Агенция \"Пътна инфраструктура\" . Участъкът е сигнализиран с пътни знаци.", "date": "2018.06.28", "title": "Смолян: Движението се осъществява в една лента по път III-197 Грохотно - Девин при км 9 в района на град Девин поради свличане на земна маса"}
{"url": "http://www.focus-news.net/news/2018/06/28/2539230/veliko-tarnovo-73-zamarseni-terena-sa-pochisteni-na-teritoriyata-na-obshtinata-prez-2017-godina.html", "text": "73 замърсени терена са почистени на територията на община Велико Търново през 2017 година. Това съобщи по време на заседанието на Общински съвет кметът на Велико Търново инж. Даниел Панов в отговор на отправено питане от групата общински съветници от БСП, предаде репортер на  Радио „Фокус“ – Велико Търново . Той посочи, че за същата година размерът на наложените глоби и имуществени санкции е 8 470 лева. През 2016 са били ликвидирани 37 броя незаконни сметища. „Ежегодно общинската администрация организира почистването на нерегламентираните сметища на територията на общината. Планирането на дейности се извършва след направени заявки от кметовете и кметските наместници на населените места, получени предписания от РИОСВ, по сигнали на граждани и други. Съгласно разпоредбите на Наредбата за опазване на околната среда на територията на Община Велико Търново контролът върху компонентите на околната среда и факторите, които им въздействат, се осъществява от кмета на населеното място. Контролът е текущ, превантивен и последващ, като при установяване на нарушенията кметът на населеното място, на чиято територия е извършено нарушението, съставя актове за установяване нарушение. Искам да благодаря на кмета на Ново село Христо Христов, който единствен от 36-те населени места, има съставени актове. Уважаеми кметове, бъдете по-строги, съставяйте актове и изкисквайте от важите съграждани да си изхвърлят отпадъците на регламентираните места, а при установяване на нерегламентирани сметища подавайте сигнали“, посочи инж. Даниел Панов. Попитан за конкретно образувало се сметище в село Ресен, кметът отговори, че на 6, 7 и 8 ноември е извършено почистване на мястото, като с стойностите на извършената дейност са 3 283.83 лева. От началото на годината до настоящия момент не е подавана заявка за почистване на замърсени терени от кметство Ресен. „При необходимост Общината има готовност да изпрати необходимия технически ресурс. На територията на село Ресен има поставени предупредителни табели, които забраняват нерегламентираното изхвърляне на отпадъци. Досега няма установени извършители“, посочи инж. Даниел Панов. \r\nНадежда КРЪСТЕВА", "date": "2018.06.28", "title": "Велико Търново: 73 замърсени терена са почистени на територията на общината през 2017 година"}
{"url": "http://www.focus-news.net/news/2018/06/28/2539232/ministar-ivaylo-moskovski-predstoi-reshavane-na-problema-s-bdzh-nyama-da-ima-prodazhba-nito-na-vagoni-nito-na-sgradata-na-zheleznitsata.html", "text": "Предстои решаване на проблема с БДЖ, няма да има продажба нито на вагони, нито на сградата на железницата. Това каза министърът на транспорта, информационните технологии и съобщенията Ивайло Московски по време на брифинг в Народното събрание във връзка с финансовото състояние на БДЖ, предаде репортер на  Агенция „Фокус“.   Във връзка със задълженията на БДЖ, Московски коментира: „С кредиторите водим преговори повече от една седмица с цел намаляване на наказателните лихви. Какви ще са споразумениятя може би към днешна дата ще бъде факт. Все още уточняваме какъв ще е размерът на наказателните лихви“. Той посочи, че предстоят разговори с министъра на финансите и сумата да бъде предоставена като безлихвен заем от държавния бюджет.    \r\nДеница КИТАНОВА", "date": "2018.06.28", "title": "Министър Ивайло Московски: Предстои решаване на проблема с БДЖ, няма да има продажба нито на вагони, нито на сградата на железницата"}
{"url": "http://www.focus-news.net/news/2018/06/28/2539222/inzh-petar-boyadzhiev-zam-kmet-na-asenovgrad-nablyudava-se-pokachvane-s-okolo-5-sm-na-nivoto-na-reka-chaya-nyama-signali-ot-kmetove-na-sela-za-problemi-vav-vrazka-s-prolivnite-dazhdove.html", "text": "Наблюдава се покачване с около 5 см на нивото на река Чая при Асеновград. Това съобщи за  Радио „Фокус” - Пловдив  инж. Петър Бояджиев, заместник-кмет на Община Асеновград. По думите му това все още е в нормалните граници за пълноводието на реката. „Нивата на язовирите са 50 - 60 см под преливниците, което позволява да поемат още количества вода”, каза още Бояджиев. Продължава наблюдението на всички водни басейни на територията на общината по всички населени места, стопанисвани от наематели и концесионери. „До момента няма постъпили сигнали от селските кметове за проблеми във връзка с проливните дъждове\", каза още инж. Петър Бояджиев. Активно работи фирмата, почистваща дъждоприемните шахти на територията на Асеновград. Приоритетно се реагира на подадени сигнали от граждани за непочистени шахти. „При интензивен валеж трудно се поемат водите, но засега нямаме проблеми”, добави Бояджиев. По думите му предвид валежите от сутринта обстановката е все още спокойна. Според прогнозите на НИМХ очакванията са в следобедните часове валежите в района на Асеновград да намалеят, а утре да спрат. \r\nЦветана ТОНЧЕВА", "date": "2018.06.28", "title": "Инж. Петър Бояджиев, зам.-кмет на Асеновград: Наблюдава се покачване с около 5 см на нивото на река Чая, няма сигнали от кметове на села за проблеми във връзка с проливните дъждове"}
{"url": "http://www.focus-news.net/news/2018/06/28/2539231/varna-okrazhnata-prokuraturata-predade-na-sad-narkozavisim-mazh-za-grabezh-na-vazrastna-zhena.html", "text": "На съд с обвинителен акт на Окръжната прокуратура във Варна е предаден 36-годишният Я.Я., извършил грабеж на възрастна жена при условията на опасен рецидив, като употребил за това сила. Това съобщиха от пресцентъра на  Апелативна прокуратура – Варна . На 30 януари 2018 г. зависимият към хероин мъж решил да ограби възрастна жена. Нарочената за жертва била натоварена с две чанти и дърпала с ръка пазарска количка. 36-годишният мъж тръгнал след нея и когато тя влязла във входа, в който живее, издърпал от рамото ѝ чантата. Жената политнала назад и паднала на земята. Извършителят избягал. След извършения грабеж, при който Я.Я. действал при условията на опасен рецидив, мъжът отишъл в ромската махала на Варна и предложил на двама да откупят отнетите със сила при грабежа два мобилни телефона. Поискал 30 лева и обещал след няколко дни да ги откупи срещу 40 лева. Останалите вещи, отнети при грабежа – лични документи, две дебитни карти, изхвърлил. След като си набавил пари от сделката с мобилните телефони, Я.Я. си купил хероин. По камери в района на грабежа мъжът бил установен като извършител и задържан. Направил самопризнания и собственоръчно вписал в протокола за разпит, че намерените в него пари са част от отнетото при грабежа на възрастната жена. Някои от изхвърлените лични документи били намерени от случайни минувачи и върнати на ограбената. \r\nПодсъдимият мъж е с мярка за неотклонение „Задържане под стража“, взета с определение на Варненския окръжен съд на 1 февруари т.г. Я.Я. вече е приведен във варненския затвор. Той е осъждан многократно за кражби и грабежи. Предстои делото срещу него да бъде насрочено за разглеждане в съда.", "date": "2018.06.28", "title": "Варна: Окръжната прокуратурата предаде на съд наркозависим мъж за грабеж на възрастна жена"}
{"url": "http://www.focus-news.net/news/2018/06/28/2539233/dobrich-podpisan-e-dogovor-za-vodno-spasitelni-postove-za-pet-ot-plazhovete-bez-stopani.html", "text": "Областният управител Красимир Кирилов е подписал договор с избрания изпълнител за организиране и извършване на водно-спасителна дейност през летните месеци на територията на пет неохраняеми морски плажа в област Добрич. Това съобщиха от пресцентъра на  Областна администрация - Добрич . След проведена процедура по Закона за обществени поръчки е избран изпълнител – Областен съвет на Български червен кръст (ОС на БЧК) - Добрич, с когото е сключен договорът. Ангажиментът е за организиране и извършване на водно-спасителна дейност с общо седем поста на следните плажове: плаж „Русалка“ – 1 пост, плаж „Шабленска тузла“ – 2 поста, плаж „Дуранкулак“ – 1 пост, плаж „Фиш-фиш нов“ – 2 поста и плаж „Болата“ – 1 пост. За пета поред година Областна администрация - Добрич успешно осигурява водно спасяване на неохраняеми морски плажове на територията на областта в съответствие с чл. 22а, ал.4, т.4 от Закона за устройство на Черноморското крайбрежие. Плажните ивици са подбрани на основание висока посещаемост, като схемата е одобрена от министъра на туризма Николина Ангелкова. В рамките на сключения договор Областния съвет на БЧК ще подсигури квалифицирани спасители за тези плажове през месеците юли и август, когато има най-много посетители.", "date": "2018.06.28", "title": "Добрич: Подписан е договор за водно-спасителни постове за пет от плажовете без стопани"}
{"url": "http://www.focus-news.net/news/2018/06/28/2539225/ministar-ivaylo-moskovski-otdavaneto-na-kontsesiya-ne-oznachava-smyana-na-sobstvenostta-letishte-sofiya-ostava-publichna-darzhavna-sobstvenost.html", "text": "Отдаването на концесия не означава смяна на собствеността, летище „София“ остава публична държавна собственост. Това каза министърът на транспорта, информационните технологии и съобщенията Ивайло Московски по време на брифинг в Народното събрание във връзка с проекторешението на ПГ на „БСП за България“ за спиране на концесията на летище „София“, предаде репортер на  Агенция „Фокус“ . По думите му документацията по концесията ще бъде публикувана във вестника на ЕС, за да има равен достъп на всички потенциални участници. „След като има желание от БСП да получат документацията, те разбира се, ще я получат. Няма абсолютно никакви проблеми с процедурата. Спазваме стриктно и абсолютно коректно Закона за концесии. В решението на Министерски съвет, което беше взето от служебното правителство беше записано, че трябва да се съобразим с новия Закон за концесиите, който сме направили. Относно това дали трябва или не трябва да се дава летище „София“ на концесия, бих казал, че концесията в никакъв случай не означава смяна на собствеността\", посочи Московски.   \r\nПо думите му няма масови уволнения на летище „София“. \"В последните няколко месеца са назначени около 100 човека допълнително“, каза Московски. Той призова да не се превръща в черна дума една нормална икономическа практика като концесията. „Ако някой има съмнения относно подготовката на процедурата, може да се обърне към Световна банка или към Банката за възстановяване и развитие, тъй като те са правили цялата документация“, посочи Московски. „Искрено ще съжалявам, че ако предоставяйки информацията за тази концесия, от парламента изтече такава информация. Няма да е коректно и справедливо спрямо другите участници. Всичко друго, което се опитват да вменят колегите е манипулативна информация“, заяви министърът на транспорта.   \r\nДеница КИТАНОВА", "date": "2018.06.28", "title": "Министър Ивайло Московски: Отдаването на концесия не означава смяна на собствеността,  летище „София“ остава публична държавна собственост"}
{"url": "http://www.focus-news.net/news/2018/06/28/2539224/miroslav-stoyanov-odmvr-pazardzhik-normalna-e-obstanovkata-v-oblastta-vapreki-intenzivnite-valezhi-ot-dazhd-prez-izminaloto-denonoshtie.html", "text": "Нормална е обстановката в област Пазарджик въпреки интензивните валежи от дъжд през изминалото денонощие. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. Регистриран е само един инцидент по пътя Варвара - Велинград, където се  е активизирало скално свлачище. „Екип на пожарната се е отзовала на мястото на инцидента, като падналите камъни са отстранени от пътното платно. Няма пострадали хора и автомобили“, уточни Стоянов. Той допълни, че постоянно се следи нивото на реките и язовирите в областта и регулярно се подава информация в Оперативния център към Областна администрация. \r\nРадослава МУРДЖЕВА", "date": "2018.06.28", "title": "Мирослав Стоянов, ОДМВР - Пазарджик: Нормална е обстановката в областта въпреки интензивните валежи от дъжд през изминалото денонощие"}
{"url": "http://www.focus-news.net/news/2018/06/28/2539236/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-yuni.html", "text": "„Софийска вода” временно ще прекъсне водоснабдяването в някои части на столицата на 29 юни. Това съобщиха от пресцентъра на  дружеството .  \r\nВъв връзка с подмяна на сградно водопроводно отклонение до бл. 637 жк. „Връбница“ 2, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Златен клас“, ул. „Тричко Велев“, ул. „Росна китка“, ул. „Бели Дунав“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Златен клас“ до Т-маркет. \r\nВъв връзка с подмяна на сградно водопроводно отклонение на ул. „Тодор Стоянов“  жк. „Изток“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Тодор Стоянов“ от ул. „Тарас Шевченко“ до ул. „Люлякова градина“ , ул. „Люлякова градина“ №7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Тодор Стоянов“ ъгъла с ул. „Люлякова градина“. \r\nВъв връзка с изграждане на сградно водопроводно отклонение на ул. „Георги Райчев“  кв. „Витоша“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Георги Райчев“. С понижено налягане на водата ще бъде районът между: \r\nул. „Асен Разцветников“, ул. „Ангел Каралийчев“, ул. „Кирил Буюклийски“, ул. „Георги Райчев“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Райчев“ ъгъла с ул. „Проф. Жечо Атанасов“. \r\nВъв връзка с реконструкция на уличен водопровод на ул. „Димитър Шишманов“ кв. „Витоша“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Димитър Шишманов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Шишманов“ ъгъла с ул. „Яна Язова“. \r\nВъв връзка с подмяна на сградно водопроводно отклонение на ул. „Дунавски лебед“ кв. „Васил Левски“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. „Дунавски лебед“ от ул. „Поп Грую“ до ул. „Баба Тонка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Дунавски лебед“ №13. \r\nВъв връзка с реконструкция на уличен водопровод на ул. 13 вилна зона „Киноцентъра“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Екатерина Божилова“ от ул. 7 до ул. „Проф. Боян Пенев“; ул. 13, ул. „Проф. Боян Пенев“, ул. „Акад. Стефан Бобчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Екатерина Божилова“ ъгъла с ул. 7. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.06.28", "title": "„Софийска вода” временно ще прекъсне водоснабдяването в някои части на столицата на 29 юни"}
{"url": "http://www.focus-news.net/news/2018/06/28/2539235/nkiz-predstavena-pred-biznes-misiya-ot-yaponiya.html", "text": "Дейността на „Национална компания индустриални зони“ ЕАД бе представена пред официална бизнес мисия на Японската агенция за външна търговия, гостуваща в България. Пред повече от 30 фирми от Страната на изгряващото слънце изпълнителният директор на НКИЗ Антоанета Барес очерта предимствата на дружеството и отделните проекти, представляващи интерес за чуждестранни инвеститори. Това съобщиха от пресцентъра на  НКИЗ . \r\nПо време на събитието се проведе и дискусия за икономическия климат в България, възможностите за инвестиции у нас и насърчителните мерки за бизнеса. Участници в разговора заместник-министърът на икономиката Александър Манолев, заместник-министрите на образованието и науката и на труда и социалната политика Деница Сачева и Зорница Русинова, Антоанета Барес, изпълнителният директор на БАИ Стамен Янев и др. \r\nБизнессрещата се проведе на 26 юни (вторник), като бе открита от вицепремиера Томислав Дончев, домакин на събитието. Поздравителни адреси отправиха посланикът на Япония у нас Н. Пр. Масато Уатанабе и зам.-министър Манолев, които подписаха екшън план за активизиране на икономическите контакти между България и Япония. \r\nВ сряда (27 юни) японската делегация посети и Икономическа зона София-Божурище. Представителите на бизнеса разгледаха индустриалния парк и се запознаха както с напълно действащата му вече част, така и с перспективите и възможностите за бъдещо развитие. Делегацията се срещна и с един от инвеститорите в икономическата зона – високотехнологична компания, която представи производството си и на свой ред се запозна с бизнес мисията на японските предприемачи.", "date": "2018.06.28", "title": "НКИЗ представена пред бизнес мисия от Япония"}
{"url": "http://www.focus-news.net/news/2018/06/28/2539238/gabrovo-36-godishen-mazh-e-postradal-ot-voltova-daga-na-stroitelna-ploshtadka-v-dryanovo.html", "text": "36-годишен мъж е пострадал от волтова дъга на строителна площадка в Дряново, съобщиха от  ОДМВР – Габрово . На 27 юни в 11.45 часа в РУ - Дряново е получен сигнал за злополука, възникнала при извършване на строителна дейност (изливане на бетон) във фирмен обект в Дряново. По първоначални данни, бетон-помпа на товарен автомобил „Мерцедес“ допряла проводници от мрежа за високо напрежение, като от създалата се високоволтова дъга пострадал 36-годишен работник. Мъжът е настанен в МБАЛ - Габрово с изгаряния по ръцете и по десния крак. За случая е уведомена Инспекцията по труда. На местопроизшествието е извършен оглед, образувано е досъдебно производство.", "date": "2018.06.28", "title": "Габрово: 36-годишен мъж е пострадал от волтова дъга на строителна площадка в Дряново"}
{"url": "http://www.focus-news.net/news/2018/06/28/2539237/blagoevgrad-vazstanoveno-e-osvetlenieto-v-kriviya-tunel-po-pat-i-1-simitli-kresna.html", "text": "Възстановено е осветлението в Кривия тунел по път I-1 Симитли - Кресна. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "Благоевград: Възстановено е осветлението в Кривия тунел по път I-1 Симитли - Кресна"}
{"url": "http://www.focus-news.net/news/2018/06/28/2539240/burgas-obnovenoto-spisanie-more-otbelyazva-10-godini-ot-publikuvaneto-na-parviya-si-broy.html", "text": "Обновеното списание „Море“ става на 10 години. Това съобщиха от  Община Бургас . На 1 юли 2018 г. се навършват 10 години от публикуването на брой 1 на общинското издание за литература  – сп. „Море“. През 2009 г. редакторски екип от изявени бургаски автори, излъчен от Писателско дружество  – Бургас, в състав: Иван Сухиванов, Росен Друмев и Георги Ингилизов – се яви на общинския конкурс със своя концепция за възстановяване на литературната форма на сп. „Море“, чийто последен главен редактор беше Христо Фотев. \r\nПрез годините списанието набра авторитет пред най-качествените български поети и писатели и се утвърди в национален мащаб, като даде трибуна на множество местни и национални творци, художници, литературни критици, преводачи, както и на множество млади творци. Списанието среща ентусиазиран прием сред творците от други градове на страната, част от които оформят кръга на сътрудниците на списанието. То е многократно представяно по БНТ, БНР, СУ, както и в най-престижните български вестници. От няколко години списанието е с редколегия от известни български творци. Към него се оформи критически екип от автори, представящи новоизлезли книги, годишни доклади за литературната продукция и др. Списанието създаде трайни връзки с Унгарския културен институт, който гостува на страниците му няколко пъти, както и с вестник „Стършел“. Екипът на списанието си сътрудничи с голяма част от литераторите от Института за литература към БАН, СУ, НБУ и др., които чрез авторски публикации често гостуват на страниците му. \r\nОт една година списанието е прехвърлено към Сдружение на бургаските писатели.", "date": "2018.06.28", "title": "Бургас: Обновеното списание „Море“ отбелязва 10 години от публикуването на първия си брой"}
{"url": "http://www.focus-news.net/news/2018/06/28/2539234/angela-merkel-sled-uspeshnite-spasitelni-programi-evrozonata-sega-se-nuzhdae-ot-reformi.html", "text": "Германският канцлер Ангела Меркел заяви, че са необходими реформи в Еврозоната, за да се предотвратят бъдещите кризи още от зараждането им, сега, след като спасителните програми в някои страни членки са проведени успешно, предава   Reuters. \r\nПо време на своя реч пред Бундестага преди да замине за Брюксел, където днес се провежда среща на високо равнище, на която се очаква обсъждането на въпросните реформи, Меркел заяви, че „гръцката спасителна програма бе голямо предизвикателство, но може да се каже, че еврото е стабилно, програмите са проведени до край и страните отново са конкурентоспособни“. Тя оцени това като добре свършена работа и добър пример за европейска солидарност. \r\n„Но все още има нужда от реформи. Затова се съгласихме с Франция да работим заедно“, заяви Меркел , допълвайки, че те включват развитието на Европейски стабилизационен фонд до нещо като Европейски валутен фонд, който да помага при избягването на потенциални кризи.  Виктор Турмаков", "date": "2018.06.28", "title": "Ангела Меркел: След успешните спасителни програми Еврозоната сега се нуждае от реформи"}
{"url": "http://www.focus-news.net/news/2018/06/28/2539241/predsedatelyat-na-pp-abv-rumen-petkov-be-gost-na-uspenskiya-sabor-na-moskovskiya-kremal.html", "text": "Председателят на ПП АБВ Румен Петков е гост на Успенския събор на Московския Кремъл, съобщиха от  пресцентъра на партията.  Светата божествена литургия, на която се чества паметта на свети Йона митрополит Московски, чудотворец, оглави митрополит Крутицки и Коломенски Ювеналий. Поканен в съслужение с митрополит Ювеналий бе Западно - и Средноевропейски митрополит Антоний, който впечатли присъстващите. В службата участва и Мелнишкият епископ Герасим. Те са в Москва за откриване на изложба на български икони в Третяковската галерия.  След литургията Румен Петков проведе разговор с митрополит Ювеналий за отношенията между България и Русия. Митрополитът каза, че много обича София и се надява скоро да бъде гост на нашата столица.", "date": "2018.06.28", "title": "Председателят на ПП АБВ Румен Петков бе гост на Успенския събор на Московския Кремъл"}
{"url": "http://www.focus-news.net/news/2018/06/28/2539243/komisar-migel-arias-kanete-shte-uchastva-v-sofiya-v-sreshta-na-energiyni-ministri-ot-regiona-na-29-yuni.html", "text": "На 29 юни комисарят по климат и енергетика Мигел Ариас Канете ще участва в петата среща на групата на високо равнище за междусистемно свързване в Централна и Югоизточна Европа CESEC, която ще се проведе в резиденция \"Бояна\" в София. Това съобщиха от пресцентъра на  Представителството на ЕК в България . Домакин на събитието е министърът на енергетиката Теменужка Петкова и в него ще се включат вицепремиерът Томислав Дончев, енергийни министри от региона и други.", "date": "2018.06.28", "title": "Комисар Мигел Ариас Канете ще участва в София в среща на енергийни министри от региона на 29 юни"}
{"url": "http://www.focus-news.net/news/2018/06/28/2539246/rositsa-yaneva-komisiya-za-borba-s-trafika-na-hora-burgas-vsyaka-godina-provezhdame-meropriyatiya-tselyashti-da-informirat-mladite-hora-za-problema-s-trafika-na-hora.html", "text": "Всяка година провеждаме мероприятия, целящи да информират младите хора за проблема с трафика на хора. Това каза за  Радио „Фокус“ - Бургас  Росица Янева, секретар на Местната комисия за борба с трафика на хора в Бургас. По думите ѝ сезонът предполага провеждането на различни събития, свързани с проблема с трафика на хора. „В края на юли месец плануваме да направим концерт, в който да участват млади изпълнители на рап, рок, денс музика, с цел да съберем повече млади хора на едно място, които да забавляваме, но и същевременно да информираме какво е трафика на хора“, каза още Янева. Тя добави, че предстои представянето на нов клип с участието на младежи - доброволци към Местната комисия за борба с трафик на хора. Според нея клипът ще бъде готов до 2 - 3 седмици. В него ще се разказва историята за момиче, което се влюбва и бива въвлечено в сексуална експлоатация. „Това е историята на много момичета, които се експлоатират у нас и в Западна Европа“, добави Янева. \r\nВсяка фирма, която е официално лицензирана да извършва трудово посредничество, трябва да се намира в списък на Агенцията по заетостта\", каза още Росица Янева. „Гражданите трябва да проверяват дали фирмата-посредник е лицензирана“, добави тя. Според нея всеки гражданин търсещ работа в чужбина, трябва да знае, че трудовият договор е необходимо да бъде сключен и получен преди заминаването. Един от екземплярите задължително трябвало да е на български език и да съдържа всички параметри на трудовото взаимоотношение. „Гражданите не трябва да предоставят личните си документи на никого, освен на органите на реда. Например за правене на копия“, каза още Янева. Това било един от начините да се отнемат личните документи в чужбина и човекът да бъде държан под контрол и подчинение. \r\nВеселина НИКОЛОВА", "date": "2018.06.28", "title": "Росица Янева, Комисия за борба с трафика на хора - Бургас: Всяка година провеждаме мероприятия, целящи да информират младите хора за проблема с трафика на хора"}
{"url": "http://www.focus-news.net/news/2018/06/28/2539244/pazardzhik-8-signala-za-navodneni-mazeta-i-prizemni-etazhi-v-grada-i-selo-gabrovitsa-sa-polucheni-tazi-sutrin.html", "text": "След 09.00 часа тази сутрин в дежурната част на РДПБЗН-Пазарджик са получени общо 7 сигнала за наводнени избени мазета или приземни етажи на жилищни сгради и обществени сгради в областния град Пазарджик и един сигнал за къща в беловското село Габровица, съобщи за  Радио „Фокус“ – Пазарджик  говорителят на ОД на МВР Мирослав Стоянов. Той обясни, че поради наличието на вода по улица „Стефан Караджа“ в Пазарджик от сектор „Пътна полиция“ при ОДМВР-Пазарджик временно затварят улицата за движение за леки автомобили до оттичането на водата и подобряване проходимостта. „Апелираме към водачите да шофират с повишено внимание, със съобразена скорост и достатъчно дистанция, за да се избегнат пътно-транспортни произшествия. Автомобилите задължително да бъдат технически изправни, с работещи светлини и стъклопочистващи устройства“, допълни Стоянов. \r\nВаня НИКОЛОВА", "date": "2018.06.28", "title": "Пазарджик: 8 сигнала за наводнени мазета и приземни етажи в града и село Габровица са получени тази сутрин"}
{"url": "http://www.focus-news.net/news/2018/06/28/2539248/sofiya-v-park-zaimov-shte-se-provede-osinovitelska-kampaniya-pod-mototo-osinovyavay-ne-kupuvay-na-30-yuni.html", "text": "За втора поредна година „Екоравновесие” организира събитие по осиновителската си кампания под мотото „Осиновявай, не купувай” в парк „Заимов”. На 30 юни от 16.00 до 20.00 часа, 10 прекрасни кучета от общинския приют в с. Горни Богров ще очакват с нетърпение своите нови стопани. Това съобщават пресцентъра на  Столична община .  \r\nВ рамките на инициативата, всеки желаещ ще може да види, разходи, погали и вземе някое от прекрасните, здрави, обезпаразитени и ваксинирани кучета в дома си. Осиновяването ще може да се извърши веднага, на място, като процедурата ще е улеснена, за което е необходимо единствено лична карта. Ще разкажем на присъстващите за общинските приюти, осиновяванията и ще призовем към отговорно отношение от страна на собствениците на домашни любимци. \r\nТема на събитието този път е морето. Дали с магия или с други методи, ще се опитаме да докараме шумът на морето в парка, като се спуснем на гребена на вълните с нашето въображение, красив декор, много изненади,                                  добро настроение и танцов състав Sofia Touch Team. \r\nНе пропускайте морското издание на осиновителския уикенд! Може тук да намерите приятел и заедно да стигнете до истинско море.", "date": "2018.06.28", "title": "София: В парк „Заимов\" ще се проведе осиновителска кампания под мотото „Осиновявай, не купувай” на 30 юни"}
{"url": "http://www.focus-news.net/news/2018/06/28/2539247/radoslav-taskov-obs-blagoevgrad-na-redovnoto-ni-zasedanie-shte-se-glasuva-predlozhenie-za-poemane-na-kratkosrochen-dalg-ot-obshtinata-za-plashtaniya-po-proekti.html", "text": "На редовното заседание на Общинския съвет ще се гласува предложение относно поемане на краткосрочен дълг в ползва на местната общественост от Общината за плащания по проекти, финансирани със средства от Европейския съюз. Това каза по време на пресконференция Радослав Тасков, председател на Общински съвет - Благоевград, предаде репортер на  Радио „Фокус“ - Пирин . „Това на практика е форма Общината да финансира всички плащания, които са свързани с изпълнението на европейски проекти. След спечелването на един проект, формите по които Общината обезпечава плащането по тях са няколко, както следващата точка, в която кметът Камбитов изисква Запис на заповед за авансово плащане, това касае вече авансовите плащания по всеки един проект“, добави той. Тасков посочи, че за да бъде на практика верифициран проектът абсолютно всички дейности трябва да бъдат изпълнени, изплатени и едва тогава Общината може да поиска възстановяване на средствата от програмата. По думите му това е една форма, чрез която изпълнението на европроектите да не натовари допълнително бюджета на Общината и да забави някои плащания, които в момента са заложени. Той отбеляза, че в случая се налага това да се направи, тъй като в момента се изпълняват изключително много европроекти. Радослав Тасков, че става дума за финансиране в размер до 5 млн. лв. в период за 1 година. \r\nНатали СТЕФАНОВА", "date": "2018.06.28", "title": "Радослав Тасков, ОбС - Благоевград: На редовното ни заседание ще се гласува предложение за поемане на краткосрочен дълг от Общината за плащания по проекти"}
{"url": "http://www.focus-news.net/news/2018/06/28/2539242/kmetat-na-smolyan-nikolay-melemov-obyavi-bedstveno-polozhenie-reka-cherna-izleze-ot-koritoto-i-navodni-patishta-i-sgradi.html", "text": "Кметът на Смолян Николай Мелемов обяви бедствено положение от 11.30 часа днес. Пред  Радио „Фокус“ – Смолян  Мелемов заяви, че река Черна е преляла на няколко места – при КАТ, при ПБЗН, в Устово и се е наложило да се обяви извънредното положение. Кризисния щаб на Общината и в момента заседава, като в него участват и директорите на ОДМВР и РЗПБЗН – Смолян. Екипи изграждат спешни диги по реката. Река Черна е наводнила сградата на ПБЗН, обществени сгради, складове, частни имоти. \"Магистралата е непроходима и затворена за движение. Има и много наноси по улиците в града от дерета. В района на кино „Дружба“ дерето и изнесло пръст и чакъл на пътя и движението е затруднено', каза Мелемов. \r\nНели ГЕРГЬОВСКА", "date": "2018.06.28", "title": "Кметът на Смолян Николай Мелемов обяви бедствено положение, река Черна излезе от коритото и наводни пътища и сгради"}
{"url": "http://www.focus-news.net/news/2018/06/28/2539249/burgas-mezhdunarodna-mladezhka-brigada-shte-remontira-chitalishteto-v-balgarovo.html", "text": "Доброволци от Белгия пристигат в началото на юли в Българово, за да ремонтират читалището в града. Работата ще включва циклене, шпакловане, боядисване и работа на открито в читалищния двор. Това съобщиха от пресцентъра на  Община Бургас . Бригадата ще се проведе между 5 и 20 юли. Кметство Българово, Читалище „Съгласие 1905“ – Българово и Сдружение „Фар“ канят доброволци от региона и цялата страна да се включат в международната младежка бригада. Организаторите предлагат на младежите възможност да бъдат полезни на другите с труда си и напомнят на всеки доброволец че са необходими подходящо работно облекло, подходящи обувки и ръкавици. \r\nВсеки желаещ, може да се свърже на следните телефони за информация и записване в бригадата: \r\nМилена Комитова – 0895 620612; \r\nГалина Дараданова – 0895 776762; \r\nЙордан Йорданов – 0887 946363; \r\nВиолета Кьосева – 0897 880660.", "date": "2018.06.28", "title": "Бургас: Международна младежка бригада ще ремонтира читалището в Българово"}
{"url": "http://www.focus-news.net/news/2018/06/28/2539239/ria-novosti-polsha-podkrepya-stremezhite-na-makedoniya-za-chlenstvo-v-nato.html", "text": "Полският министър-председател Матеуш Моравецки заяви, че страната му подкрепя стремежите на Македония за влизане в НАТО, предава  РИА Новости. \r\n„Полша подкрепя Македония в много от нейните стремежи, в това число и за влизането ѝ в НАТО“, заяви Моравецки по време на среща със своя македонски колега Зоран Заев. \r\nТой допълни, че влизането ще стане бързо и ще засили позициите на Алианса на Балканите.   Виктор Турмаков", "date": "2018.06.28", "title": "РИА Новости: Полша подкрепя стремежите на Македония за членство в  НАТО"}
{"url": "http://www.focus-news.net/news/2018/06/28/2539250/ministar-nikolay-nankov-nay-golemiyat-proekt-za-nastoyashtiya-programen-period-e-za-63-mln-lv-i-e-za-izgrazhdane-osnoven-remont-i-rekonstruktsiya-na-26-stolichni-uchebni-zavedeniya.html", "text": "Най-големият проект за настоящия програмен период за образователна инфраструктура е за 63 млн. лв. и е за основен ремонт и реконструкция на 26 столични учебни заведения. Това каза министърът на регионалното развитие и благоустройството Николай Нанков след подписване на договор за изграждане, основен ремонт и реконструкция на 26 училища и детски градини в София, предаде репортер на  Агенция „Фокус“ . \r\n„Въпреки дъждовния ден, може би ще ни върви по вода. Това е един от може би най-чаканите и най-важните проекти, тъй като е насочен към нашето бъдеще, към нашите деца. А всяка инвестиция в образователна инфраструктура, в образование, ще се изплаща с годините напред, тъй като умните и образовани деца са гаранция за стабилна Европа. Това е най-големият ни проект от програма 2014-2020 г. - говорим почти за 55 млн. лв. безвъзмездна финансова помощ. Като цялата му стойност е над 63 млн. лв. Става дума за обзавеждането, за оборудването, за подобряването на инфраструктурата на средата и т.н.“, каза още Нанков и посочи, че в проекта са включени 26 учебни заведения, от които 15 училища и 11 детски градини. „Дългосрочните, устойчивите ефекти, които ще измерваме с поколения напред, ще създадат предпоставки за икономическото и социалното развитие на страната, а и на цяла Европа“, каза още регионалният министър. \r\n„Инвестиционната програма на Столична община е една от програмите за пример, тъй като балансирано инвестираме в почти всички територии на София“, отбеляза Нанков. \r\nЦветилена СИМЕОНОВА", "date": "2018.06.28", "title": "Министър Николай Нанков: Най-големият проект за настоящия програмен период е за 63 млн. лв. и е за изграждане, основен ремонт и реконструкция на 26 столични учебни заведения"}
{"url": "http://www.focus-news.net/news/2018/06/28/2539251/dobrich-sazdadena-e-ueb-bazirana-platforma-za-podobryavane-mobilnostta-na-raboteshti-i-bezrabotni-v-pogranichniya-region-balgariya-rumaniya.html", "text": "Създадена е уеб-базирана платформа за подобряване мобилността на работещи и безработни в пограничния регион България-Румъния, предаде кореспондент на  Радио „Фокус” – Варна . Партньори в дейностите са Търговско-промишлената палата (ТПП) и Сдружението „Европейски институт за културен туризъм ЕВРИКА“ в Добрич от българска страна и Камарата за търговия, индустрия, навигация и земеделие в румънския град Констанца. Ролята на платформата, базирана в интернет пространството, е да действа като своеобразен двуезичен инструмент (български и румънски език) за самооценка на знания, умения, възможности и същевременно като информационен източник за трудово законодателство в двете съседни страни, кариерни възможности и улесняване мобилността в контекста на трудовата заетост. Желанието е да се подпомагат търсещите работа в региона, също и местния бизнес като предприемачество и трансгранично сътрудничество. Интерес към платформата проявяват различни ведомства, организации и частни инициативи от Силистра, Добрич, Русе, Плевен и други български градове, както и от румънска страна. Информационната база има за цел да обслужва целия българско-румънски пограничен регион от Силистра до Видин. Според Татяна Гичева, координатор на съвместните дейности и представител на ТПП – Добрич, целта е да се насърчават трудовата заетост и предприемачеството, за да се създават по-добри условия за работа, бизнес и живеене. Като партньори са привлечени местната власт, граждански организации, екосдружения. Уеб-платформата MOWEUP съдържа полезна информация за трудовия пазар в областите, разположени от двете страни на река Дунав, материали и видео филми за кариерно развитие, видеоинформация за 10-те най-търсени професии в трансграничния регион България – Румъния, инструменти за самооценка, които биха насочили даден потребител към най-подходящата за него професия, както и видео-съвети за работа и заетост – подготовка за явяване на интервю и подготовка и написване на автобиография. Предвидено е в близко бъдеще организирането на обучения за ползване на платформата и кръгли маси в областите от целия пограничен регион от Силистра до Видин. Целта е инициативата да бъде популяризирана, за да може да се ползва ефективно от по-широк кръг потребители. Създателите имат желание тази платформа да бъде устойчива във времето и тя да бъде полезна за хората от двете страни на границата.  \r\nЖулиета НИКОЛОВА", "date": "2018.06.28", "title": "Добрич: Създадена е уеб-базирана платформа за подобряване мобилността на работещи и безработни в пограничния регион България - Румъния"}
{"url": "http://www.focus-news.net/news/2018/06/28/2539252/ivaylo-chalakov-obshtina-kyustendil-pri-gramotevichna-burya-tryabva-da-se-izbyagva-stoeneto-na-otkrito-ili-pod-edinichni-darveta.html", "text": "При гръмотевична буря трябва да се избягва стоенето на открито или под единични дървета. Това каза пред  Радио „Фокус” – Кюстендил  Ивайло Чалъков, експерт „Отбранителна и мобилизационна подготовка” към Община Кюстендил. По думите му, когато хората се намират сред природата по време на гръмотевична буря, те трябва застанат далеч от високи дървета и самотно стърчащи канари. В случай че са на открито, хората не трябва да се хващат или да държат метални предмети, защото те привличат гръмотевиците. Трябва да се стои в страни от електропроводи. „Когато хората се намирате в къща или на работното място, трябва да изключат от електрозахранването всички електрически уреди. Вратите и прозорците трябва да бъдат затворени”, каза Ивайло Чалъков. По думите му за защита от мълнии се изграждат специални системи на сградите, но тяхната годност също трябва периодично да бъде проверявана. \r\nВенцеслав ИЛЧЕВ", "date": "2018.06.28", "title": "Ивайло Чалъков, Община Кюстендил: При гръмотевична буря трябва да се избягва стоенето на открито или под единични дървета"}
{"url": "http://www.focus-news.net/news/2018/06/28/2539256/prezidentat-rumen-radev-naznachi-ivelina-dimitrova-za-chlen-na-saveta-za-elektronni-medii.html", "text": "На основание чл. 98, т. 7 от Конституцията на Република България във връзка с чл. 24, ал. 1 от Закона за радиото и телевизията, държавният глава Румен Радев подписа указ за назначаването на Ивелина Ганчева Димитрова за член на Съвета за електронни медии. Това съобщиха от  прессекретариата на държавния глава.", "date": "2018.06.28", "title": "Президентът Румен Радев назначи Ивелина Димитрова за член на Съвета за електронни медии"}
{"url": "http://www.focus-news.net/news/2018/06/28/2539257/pazardzhik-dvama-dushi-sa-postradali-pri-katastrofa-mezhdu-dzhip-i-mikrobus-na-patya-velingrad-sveta-petka.html", "text": "Две са по-сериозните пътнотранспортни произшествия станали през изминалото денонощие в областта, съобщиха от  ОДМВР - Пазарджик . Първото от тях е регистрирано около 15.00 часа вчера на пътя между Велинград и село Света Петка. Джип „Мицубиши“, управляван от лице с инициали С.Г. (на 36 г. от село Абланица) напуснал пътната лента и се блъснал в насрещно движещ се микробус „Форд“ с водач с инициали М.А. (на 66 г. от село Света Петка). От удара са пострадали возещите се в джипа лица с инициали В.Г. (на 29 г.) и А.Т. (на 59 г.). Двамата са били транспортирани в курортната болница съответно с фрактура на ръката и на носа. Малко по-късно двамата са освободени за домашно лечение. Вторият инцидент станал 40 минути по-късно на пътя Варвара - Велинград и е без пострадали хора. 21-годишен с инициали М.Б. от Сърница навлязъл с „Форд“-а си в лентата за насрещно движение. Там се блъснал последователно в други две леки коли. В резултат на ударите са нанесени само материални щети по трите возила. Водачите са тествани с дрегер, като пробите им са отрицателни. И на двете местопроизшествия са извършени огледи, образувани са дознания.", "date": "2018.06.28", "title": "Пазарджик: Двама души са пострадали при катастрофа между джип и микробус на пътя Велинград - Света Петка"}
{"url": "http://www.focus-news.net/news/2018/06/28/2539245/dushko-markovich-ministar-predsedatel-na-cherna-gora-nyama-da-badem-podslon-za-migrantite.html", "text": "Черногорският министър-председател Душко Маркович заяви, че в страната няма да се изграждат лагери за мигранти и тя няма да стане „подслон“ за тях от името на Европейския съюз, предава скопското електронно издание    „Вечер“. \r\nМаркович подчерта, че стабилността и сигурността на гражданите е на първо място и че държавата е в състояние да я осигури. Той допълни, че правителството наблюдава внимателно дебата в рамките на ЕС и как той се справя с причините за мигрантската вълна.  \r\n„ Правителството работи във всички области за по-добро регулиране на миграционните процеси, особено по отношение на контролираното навлизане на територията“, уточни министър-председателят. \r\nТой добави, че Черна гора ще продължи да следва политиките и стандартите на ЕС, тъй като в ролята си на страна кандидат за членство, иска да допринесе за окончателното разрешаване на този сложен въпрос.  Виктор Турмаков", "date": "2018.06.28", "title": "Душко Маркович, министър-председател на Черна Гора: Няма да бъдем подслон за мигрантите"}
{"url": "http://www.focus-news.net/news/2018/06/28/2539254/kmetat-na-sofiya-yordanka-fandakova-26-uchilishta-i-detski-gradini-v-rayonite-krasna-polyana-nadezhda-vrabnitsa-i-ilinden-shte-badat-iztsyalo-remontirani.html", "text": "26 училища и детски градини в районите „Красна поляна“, „Надежда“, „Връбница“ и „Илинден“ ще бъдат изцяло ремонтирани. Това каза кметът на София Йорданка Фандъкова след подписване на договор за изграждане, основен ремонт и реконструкция на 26 училища и детски градини в София, предаде репортер на  Агенция „Фокус“ . \r\n„София е показала, че европейските средства отиват директно при хората – както с по-големите инфраструктурни проекти като метрото и инсталациите за отпадъци, така и с проектите, свързани с интегрирания план за градско развитие по Оперативна програма „Региони в растеж“. Днес подписваме договор за безвъзмездна помощ за 58 млн. лв., като цялата стойност на проекта е 63,6 млн. лв. 5,6 млн. лв. ще бъдат съфинансиране, осигурено от бюджета на Столична община. Тези средства ще отидат при най-важните хора в града – децата. Учебните заведения ще бъдат цялостно обновени, включително и енергийно, което е важно за подобряване на околната среда в града. Ще бъде изградена и нова сграда към 53-а детска градина в район „Илинден“. Ще се реконструира и стара сграда паметник на културата на бул. „Сливница“. Също един изключително чакан проект е и разширението на 9-а Френска езикова гимназия. Много хора идват с децата си в София и ние сме длъжни да осигурим добра среда. Защото средата възпитава и усилията ни са насочени точно към подобряване на средата на обучения и възпитание“, посочи Фандъкова. Тя обясни, че училищата и детските градини, които ще бъдат обхванати този проект, са в районите „Красна поляна“, „Надежда“, „Връбница“ и „Илинден“ . „Доста често ни критикуват къде инвестираме. Но за мен няма приоритет, всички хора са важни и където е нужно – инвестираме“, посочи кметът на София. \r\nНа подписването на договора присъстваха и представители на Европейската комисия. \r\nЦветилена СИМЕОНОВА", "date": "2018.06.28", "title": "Кметът на София Йорданка Фандъкова: 26 училища и детски градини в районите „Красна поляна“, „Надежда“, „Връбница“ и „Илинден“ ще бъдат изцяло ремонтирани"}
{"url": "http://www.focus-news.net/news/2018/06/28/2539258/negovo-visokopreosveshtenstvo-lovchanskiyat-mitropolit-gavriil-shte-oglavi-arhiereyska-sveta-liturgiya-v-sofiyskata-duhovna-seminariya-sv-yoan-rilski-chudotvorets-na-petrovden.html", "text": "Негово високопреосвещенство Ловчанският митрополит Григорий ще оглави архиерейска света Литургия в Софийската духовна семинария \"Св. Йоан Рилски Чудотворец\" на Петровден, предаде репортер на  Агенция \"Фокус\" . Начало: 9.00 часа. \r\nСлед богослужението, по  решение на Св. Синод на Българската православна църква, митрополит Гавриил ще връчи дипломите на завършващия випуск 2018 в Софийската духовна семинария \"Св. Йоан Рилски\". \r\nПо стародавна традиция връчването на свидетелствата за завършено средно образование в семинарията се извършва в деня на светите първовърховни апостоли Петър и Павел.  \r\nНикола Петков", "date": "2018.06.28", "title": "Негово високопреосвещенство Ловчанският митрополит Гавриил ще оглави архиерейска света Литургия в Софийската духовна семинария \"Св. Йоан Рилски Чудотворец\" на Петровден"}
{"url": "http://www.focus-news.net/news/2018/06/28/2539259/politikata-na-mosv-uvelichi-interesa-na-mestnite-obshtnosti-kam-programa-layf-na-es.html", "text": "Целенасочената политика на Министерството на околната среда и водите доведе до пробив и активно включване на общини и местни общности в Програма „Лайф“ на Европейския съюз. Според данни, оповестени от Европейската агенция за малки и средни предприятия (EASME), е отчетено значително повишение на броя на подадените проектни предложения от България по поканата за подбор за 2018 г. за подпрограма „Околна среда и ресурсна ефективност“ на Програма „Лайф“ на ЕС. Това съобщиха от пресцентъра на  Министерството на околната среда и водите . Срокът за подаване на проектни предложения изтече на 14 юни 2018 г. По данните на EASME от държавите-членки са получени над 1000 идейни концепции  по тази подпрограма на „Лайф“, в сравнение с 602 проекта през предходната година по същата подпрограма. Конкретните данни относно получените проектни предложения са в процес на обработка от агенцията, но по първоначални анализи 22 страни членки на Европейския съюз са повишили броя на подадените проектни предложения спрямо предходните години, като със забележителни резултати могат да бъдат отличени пет от тях – България, Франция, Германия, Австрия и Словения.  \r\nЗа първи път местните общности и съответните им административни звена се включиха активно с подаване на проектни предложения. Идейните концепции на подадените проектни предложения са насочени към изпълнение на мерки в областта на околната среда и ресурсната ефективност, природа и биологично разнообразие и управление и информация, свързани с околната среда. \r\nПрограма „Лайф“ е инструмент, чрез който местните общности могат да се възползват от богатството на района, в който живеят и да изпълнят мерки, свързани с подобряване на средата на живот и опазване на богатото ни природно наследство. \r\nМОСВ провежда политика по насърчаване и подпомагане на потенциалните бенефициенти чрез предоставяне на информация и разяснения по програмата. През 2018 г. са проведени 11 обучителни и разяснителни срещи, а до края на годината предстоят допълнителни такива, както и събития, свързани с установяване на международни партньорства. \r\nКъм анализа на подадените проекти за 2018 г. не са включени проектните предложения по подпрограма „Действия по климата“, за които все още процесът на кандидатстване е отворен до 12 Септември 2018 г. Информация относно документите за кандидатстване по подпрограма „Действия по климата“ са достъпни  .", "date": "2018.06.28", "title": "Политиката на МОСВ увеличи интереса на местните общности към програма „Лайф“ на ЕС"}
{"url": "http://www.focus-news.net/news/2018/06/28/2539262/ministar-nikolina-angelkova-pred-konferentsiya-za-evrostandartite-v-turizma-rabotim-s-nay-golemite-turoperatori-prioritet-ni-e-kachestvoto-na-produkta.html", "text": "„България постигна близо 8.9 млн. посещения на чуждестранни туристи миналата година и Германия е сред трите водещи пазара за входящ туризъм у нас. Това ни мотивира да работим още по-усилено, за да предлагаме висококачествен и конкурентен продукт. Този принцип сме заложили в партньорството си с водещите световни туроператори, включително с най-големите от Германия\".  \r\nТова заяви министърът на туризма Николина Ангелкова във Варна пред участниците в конференцията „Eвропейски стандарти за туризма в България“, организирана от Министерството на туризма и фондация „Конрад Аденауер“, съобщиха от пресцентъра на  Министерство на туризма . Сред официалните гости на форума са Kлаус Шлий, председател на Ландтага на Шлезвиг-Холщайн, и Tорстен Гайслер, ръководител на фондация „Конрад Аденауер“ за България.  \r\nМинистър Ангелкова благодари на гостите за изключително високата оценка, която страната ни получи за председателството си на Съвета на ЕС. „Доказахме, че начело с премиера Борисов сме силен отбор, на който може да се разчита и който е добър медиатор при решаването на проблемите. Успешно можем да се справим с предизивкателставата и да бъдем лоялен партньор\", каза още тя. \r\nМинистърът подчерта, че българският туристически продукт е много разнообразен. Страната разполага с голям потенциал по отношение не само на морския и зимния туризъм, но също на балнео- и СПА услугите и културно-историческите маршрути. „Разработихме различни тематични дестинации, които стимулират дейността на туроператорите и разширяват активните сезони. За първите пет месеца на 2018 е реализиран над 11% ръст на чуждите туристи, като ръстът на германските е 18,5% спрямо същия период на 2017 г.\", съобщи министър Ангелкова. Тя коментира още, че съвместно с бранша и с подкрепата на правителството министерството е предприело редица законодателни инициативи за облекчаване на административната тежест, за развитие на инфраструктурата, за по-добра подготовка на кадрите и др. „Секторът е издигнат в национален приоритет и само за миналата година заетите в него и свързаните икономически дейности са били близо 336 хил. Министерството подготвя и създаването на Център за квалификация и преквалификация към ведомството, за да насърчи качеството на туристическия продукт\", каза още министър Ангелкова. Тя изтъкна ролята на България за сътрудничеството в рамките на Дунавската стратегия, по която предстои годишен форум в София.  \r\nKлаус Шлий, който за първи път посещава страната ни, сподели изключително положителните си впечатления от България и я поздрави за професионализма в провеждане на председателството на Съвета на ЕС. Той заяви, че кооперирането с България ще продължи и ще се задълбочава, като на форума във Варна ще бъдат обсъдени много нови възможности за приобщаване към евростандартите в туризма. „Ние всички виждаме колко положителни сигнали идват от страната ви за общото европейско бъдеще\", заяви той. \r\nTорстен Гайслер също поздрави България за успешното европредседателство и подчерта, че тя има европейски дух и голям потенциал да изгражда концепции за дълготрайното и устойчиво развитие на Европа. „В този аспект туризмът в България дава много добри примери с двуцифрени стойности на растеж и положителен имидж не само като морска дестинация. В страната ви може да се пребивава по всяко време на годината. Малко са държавите в Европа, които имат толкова отворени врати към германците и ви благодаря за това. Те се чувстват удобно и се връщат отново тук\", обобщи ръководителят на фондация „Конрад Аденауер“ за България.", "date": "2018.06.28", "title": "Министър Николина Ангелкова пред конференция за евростандартите в туризма: Работим с най-големите туроператори, приоритет ни е качеството на продукта"}
{"url": "http://www.focus-news.net/news/2018/06/28/2539255/smolyan-kal-i-kamani-po-patnoto-platno-zatrudnyavat-dvizhenieto-po-bul-balgariya.html", "text": "Затруднено е движението по бул. „България“ в Смолян, предаде репортер на  Радио „Фокус“ – Смолян . Опашка от автомобили се е образувала от катедралата „Свети Висарион Смоленски“ в посока кино „Дружба“. Причината е, че дерето в района на киното е изнесло кал и камъни на пътя и движението в този участък е изключително затруднено. \r\nНели ГЕРГЬОВСКА", "date": "2018.06.28", "title": "Смолян: Кал и камъни по пътното платно затрудняват движението по бул. „България“"}
{"url": "http://www.focus-news.net/news/2018/06/28/2539261/ministar-biser-petkov-ima-podadena-ostavka-ot-moya-strana-na-11-yuni-2018-g-koyato-ne-e-otteglena.html", "text": "Има подадена оставка от моя страна на 11 юни 2018 г., която не е оттеглена. Това каза министърът на труда и социалната политика Бисер Петков, предаде репортер на  Агенция „Фокус“.   Във връзка с решението на Върховния административен съд за отмяна на текстове от Правилника за прилагане на Закона за интеграция на хората с увреждания, транспортни, информационни и телекомуникационни технологии, министър Петков посочи, че това решение няма да засегне всички, които получават интеграционни добавки. „До датата на решението на ВАС ингеграционните добавки ще продължават да се изплащат ежемесечно до изтичане на срока на ТЕЛК-овото решение и на социалната оценка“, каза министърът и поясни, че отмяната на правилника касае новите случаи. „Промяната, която се надявам да бъде подкрепена от народните представители, всъщност ще бъде свързана с допълнение в Закона за интеграцията на хората с увреждания в чл. 42 основно, свързани с това, че отменените текстове на Правилника за интеграция на хората с увреждания ще бъдат уредени в закона. Мотивите на съда за отмяна е, че тези текстове от правилника противоречат на текстове от закона“, каза Петков. Той посочи, че целта е през средата на месец юли да има вече приет закон, за да може и през юли да бъдат отпускани интеграционни добавки, за тези, които не може да се случи поради липсата на правно основание.  \r\nДеница КИТАНОВА", "date": "2018.06.28", "title": "Министър Бисер Петков: Има подадена оставка от моя страна на 11 юни 2018 г., която не е оттеглена"}
{"url": "http://www.focus-news.net/news/2018/06/28/2539265/plovdiv-etnografskiyat-muzey-shte-predstavi-izlozhbata-ot-materiya-v-energiya-na-italianskiya-hudozhnik-antim-bertolino.html", "text": "Регионален етнографски музей-Пловдив ще представи изложбата „От материя в енергия“ на италианския художник Антим Бертолино. Това съобщиха за  Радио „Фокус“ – Пловдив  от културната институция. Изложбата на италианския художник се открива официално на 2 юли от 18.00 часа в музея, като ще може да се види от посетителите до 15 юли. Антим Бертолино е роден във Формиа, Италия през 1972 година. Дипломира се за скулптор в Сеса, Италия. Антим Бертолино е направил редица изложби в галерии в Италия – в Милано, Пиомбино, Флоренция, Фалчано ди Масичо, Рим, Торино, Винторина, Прато, в Швейцария – Лугано и други. Носител е и на множество награди. Своето възхищение от творбите му са изказали редица критици, сред които Паоло Леви, Фулвио Вики, Лаура Милани, Грегори Роси, Роберто Сабатели и Флавио Аренси.", "date": "2018.06.28", "title": "Пловдив: Етнографският музей ще представи изложбата „От материя в енергия“ на италианския художник Антим Бертолино"}
{"url": "http://www.focus-news.net/news/2018/06/28/2539266/stara-zagora-obshtinskiyat-savet-dade-saglasieto-si-za-izgrazhdane-na-trenirovachen-minikompleks-po-futbol-v-kazanlak.html", "text": "Общинските съветници в Казанлък дадоха съгласието си за учредяване в полза на Българския футболен съюз на безвъзмездно право на строеж за срок от 30 години върху част от общински имот за изграждане на Тренировъчен миникомплекс по футбол. Това стана ясно по време на редовно им заседание, предаде кореспондент на  Радио „Фокус“ . Предложението за изграждането на такъв комплекс е до Община Казанлък и е на Българския футболен съюз. То е направено в две поредни писма от 30 май и 11 юни т.г., подписани съответно от президента на БФС Борислав Михайлов и изпълнителния директор Борислав Попов. Предвидената инвестиция ще бъде изцяло за сметка на БФС, а изградената спортна база, включваща по проект две игрища за футбол с малки врати, 6 стълба за осветление и предпазна ограда ще бъде разположен върху площ от 2604 кв. м. Проектът предвижда преместваеми обекти като съблекалня от 18 кв. м и съблекалня с офис от 18 кв. м, както и паркинг за 11 коли. „Абсолютно безвъзмездна инвестиция за Община Казанлък, дългосрочна, с много добро проектно предложение. Благодаря на Българския футболен съюз, че се ориентира към Община Казанлък като много перспективна, създаваща млади футболисти, които за съжаление, понякога отиват в професионалните отбори и не остават в „Розова долина“, но така или иначе, нашата основна цел в развитието на футболния клуб в Казанлък е да даваме възможност на повече деца и млади хора да се развиват“, каза кметът Галина Стоянова. \r\nТренировъчният миникомплекс по футбол ще заема част от урегулиран поземлен имот, отреден за многофункционален комплекс, с обща площ 9133 кв. м, който граничи на юг с ул. „Капрони”, на изток с ул. „Евридика” и на запад – с ул. „Орешака”. Мястото се намира в близост до стадион „Севтополис“ и до Младежкия дом в Казанлък. \r\nСлавяна ГАЙДАРОВА", "date": "2018.06.28", "title": "Стара Загора: Общинският съвет даде съгласието си за изграждане на Тренировъчен миникомплекс по футбол в Казанлък"}
{"url": "http://www.focus-news.net/news/2018/06/28/2539260/ria-novosti-makedoniya-otkazva-da-otkriva-novi-tsentrove-za-migranti.html", "text": "Вътрешният министър на Македония Оливер Спасовски заяви, че страната няма възможност да открива нови центрове и лагери за прием на мигранти от Близкия изток и Северна Африка, предава   РИА Новости. \r\nВ последните седмици в медиите на Балканския регион възниква обсъждане около уж съществуващ план на ЕС да изгражда в балканските страни извън Съюза големи лагери за прием на мигранти. Като едни от най-вероятните страни за приема им се приемат Македония и Албания. Министър Спасовски коментира тези идеи на конференцията „Миграционната криза и балканския маршрут“ под егидата на Парламентарната асамблея на НАТО в Скопие. \r\n„Македония няма условията за откриване на нови лагери за мигранти. В страната вече действат два транзитни центъра за кратък престой и в момента сигурността на границите се намира на удовлетворително равнище“, заяви вътрешният министър. Той допълни, че заради своето положение Македония не по своя вина се е оказала в центъра на миграционната криза и е станала една от страните, на които е упражнен най-голям натиск.  \r\nСпасовски подчерта, че с официалното закриване на „Балканския мигрантски маршрут“ процесът е преминал в нелегалното поле, засилил се е трафикът на хора. Според МВР на Македония през 2017 г. са пресечени 3200 опита за незаконно преминаване на границата, а през първите пет месеца на 2018 г. – 3100.  Виктор Турмаков", "date": "2018.06.28", "title": "РИА Новости: Македония отказва да открива нови центрове за мигранти"}
{"url": "http://www.focus-news.net/news/2018/06/28/2539263/ministar-nikolay-nankov-devette-yazovira-za-piteyno-bitovo-vodosnabdyavane-sa-v-otlichno-sastoyanie-ochakvame-vloshena-obstanovka-ot-gledna-tochka-na-aktivizirali-se-svlachishtni-protses.html", "text": "Деветте язовира за питейно-битово водоснабдяване са в отлично експлоатационно състояние. Това каза министърът на регионалното развитие и благоустройството Николай Нанков пред журналисти във връзка с националната обстановка предвид проливните валежи през последните дни, предаде репортер на  Агенция „Фокус“ . \r\n„Министър Валентин Радев и гл. комисар Николов бяха превантивно в Югоизточна България където се очакваха най-големи валежи. И там наистина понастоящем са най-обилни. Деветте язовира, стопанисвани от Министерството на регионалното развитие и благоустройството по линия на ВиК дружествата, са в отлично състояние. Два от тях от вчера изпускаме контролирано – „Христо Смирненски“ до Габрово и „Ново Паничери“ до Бургас. Още миналия петък пуснахме писмо до ВиК управителите да следят режима на водните нива. Така че с язовирите проблем няма“, посочи Нанков. \r\nМинистърът обясни, че се следят постоянно и речните нива и коментира, че реките са почистени и е осигурена  нормална проводимост на речните легла. „По линия на свлачищните процеси – имаме няколко новообразували се и новоактивизирали се свлачища в Родопите и в Самоковско. Очакваме влошена обстановка от гледна точка на активизирали се свлачищни процеси. Но колегите от Агенция „Пътна инфраструктура“ са в деноощен режим на следене и на реагиране при необходимост\", каза още той.  \r\nЦветилена СИМЕОНОВА", "date": "2018.06.28", "title": "Министър Николай Нанков: Деветте язовира за питейно-битово водоснабдяване са в отлично състояние, очакваме влошена обстановка от гледна точка на активизирали се свлачищни процес"}
{"url": "http://www.focus-news.net/news/2018/06/28/2539267/snezhana-gumnerova-tselta-na-uslugata-sinya-zona-e-da-postavim-vsichki-grazhdani-na-pazardzhik-pri-ravni-usloviya-po-otnoshenie-na-parkiraneto.html", "text": "Договорът на Община Пазарджик и фирмата „Контур7“ като изпълнител на услугата „Синя зона“ в града са сключили договор в началото на месец май, като Общината дава право на частната фирма да осъществява контрол върху паркирането в платените участъци. Това каза за  Радио „Фокус“ – Пазарджик  Снежана Гумнерова от отдел „Връзки с обществеността“ към фирма „Контур7“. Тя подчерта, че е спекулативно и некоректно да се твърди, че „Синята зона“ в Пазарджик е частна. Тя е обособена от Общината, а фирмата изпълнител просто трябва да сложи ред в паркирането в града. „Целта ни е да поставим всички граждани на Пазарджик при равни условия по отношение на паркирането. Поставянето на скоби и репатрирането на автомобили с паяк се осъществява изцяло в съответствие с Наредбата за организацията и дейността по принудителното преместване и принудителното задържане на моторни превозни средства без знанието на техните собственици или на упълномощени от тях водачи“, уточни Гумнерова. Тя допълни, че тези правила не са разписани от фирма „Контур7“, а са гласувани от Общинския съвет в Пазарджик с Решение номер 94 от 30 май 2013 година. „Трябва да стане ясно, че служителите на „Контур7“ нямат право да вземат еднолични решения кой автомобил да закопчаят със скоба. Те подпомагат единствено работата на общинските служители, които извършват контрол върху паркирането в участъците „Синя зона“. \r\nАлбена ЖИЛЕКОВА", "date": "2018.06.28", "title": "Снежана Гумнерова: Целта на услугата „Синя зона“ е да поставим всички граждани на Пазарджик при равни условия по отношение на паркирането"}
{"url": "http://www.focus-news.net/news/2018/06/28/2539268/standard-makedoniya-nivoto-na-vodite-na-rekite-v-makedoniya-e-povisheno.html", "text": "Управлението за хидрометеорологични работи на Македония обяви, че заради проливните дъждове водното равнище на реките в страната е повишено, предава македонското електронно издание   „Стандард“. \r\nРавнището на Вардар при Велес и Демир Капия е повишено, както и на река Пчиня при Катлановска Баня и на река Черна при Новаци.  \r\nОхридското езеро е на три сантиметра над максимално допустимото водно равнище. Нивото на Дойранското езеро е три сантиметра над средното за юни.  Виктор Турмаков", "date": "2018.06.28", "title": "„Стандард“ (Македония): Нивото на водите на реките в Македония е повишено"}
{"url": "http://www.focus-news.net/news/2018/06/28/2539269/pg-na-dps-predlaga-sazdavane-na-vremenna-anketna-komisiya-za-prouchvane-na-informatsiya-za-podkupna-shema-za-pridobivane-na-balgarsko-grazhdanstvo-ot-chuzhdi-grazhdani.html", "text": "ПГ на ДПС предлага създаване на Временна анкетна комисия за проучване на информация  за подкупна схема за придобиване на българско гражданство от чужди граждани. Това каза народният представител от ПГ на  ДПС Йордан Цонев по време на брифинг в Народното събрание, предаде репортер на  Агенция „Фокус\" .  Според него трябва да стане ясно кои български държавни институции са участвали в тази схема. Той поясни, че се е появила информация, че над 114 лица издирвани от „Интерпол“ са получили българско гражданство. Цонев обърна внимание, че във френските медии се говори за един министър и един вицепремиер, замесени в тази схема. „Българският парламент трябва да проведе това разследване и да се опита да изчисти това петно, което в момента е лепнато на нашата държава“, заяви Цонев. Според него тази информация минира пътя на страната ни  към Шенген. Йордан Цонев обясни, че ДПС ще потърси подкрепата от „БСП за България“ и ако се наложи от управляващите за създаването на тази комисия.  \r\nДеница  КИТАНОВА", "date": "2018.06.28", "title": "ПГ на ДПС предлага създаване на Временна анкетна комисия за проучване на информация  за подкупна схема за придобиване на българско гражданство от чужди граждани"}
{"url": "http://www.focus-news.net/news/2018/06/28/2539273/aleksandar-traykov-gd-iokn-ministerstvo-na-kulturata-otpuska-15-miliona-leva-za-arheologicheski-prouchvaniya-prez-2018-godina-sredstvata-za-razkopki-se-uvelichavat-ezhegodno.html", "text": "Министерство на културата отпуска 1,5 милиона лева за археологически проучвания през 2018 година, тенденцията е ежегодно държавата да увеличава средствата за разкопки. Това каза за предаването „Съкровищницата на тайните“ на  Радио „Фокус“  Александър Трайков, и.д. Главен директор на Главна дирекция „Инспекторат за опазване на културното наследство“ към Министерство на културата. Той уточни, че Министерството залага на широко партньорство във връзка с опазване на археологическото културното наследство. „ГД „ИОКН“ извършва проверки за нерегламентирани археологически проучвания или иманярски дейности след сигнали със съдействието на ГД „Национална полиция“, Сектор „Културно-исторически ценности“. Съвместната ни работа със сектора е изключително ползотворна. Комуникацията помежду ни е буквално ежедневна, което е важно за обмена на информация и от изключително значение при предприемането на бързи навременни действия, както и взимането на решения при неотложност“, обясни Александър Трайков. „ГД „ИОКН“ си партнира отлично и с ГД „Борба с организираната престъпност“, МВР, както и с Прокуратурата и Държавна агенция „Митници““, допълни той. По думите му през 2017 г. няма случаи на извършени процедури за връщане на културни ценности, незаконно изнесени от териториите на други държави и установени в България, както и по обратния път, културни ценности с български произход, установени в други държави. „За 2018 г. сме започнали инициатива съвместно с прокуратурата на Република България и Главна дирекция „Борба с организираната престъпност“ във връзка с няколко случая на задържани движими културни ценности на територията на други държави, като на територията на Европейският съюз така и извън него“, каза още той.  \r\nАнна АНГЕЛОВА", "date": "2018.06.28", "title": "Александър Трайков, ГД „ИОКН“: Министерство на културата отпуска 1,5 милиона лева за археологически проучвания през 2018 годинa, средствата за разкопки се увеличават ежегодно"}
{"url": "http://www.focus-news.net/news/2018/06/28/2539274/zam-ministar-denitsa-sacheva-uchitelite-inovatori-shte-poluchat-nay-golyamoto-priznanie.html", "text": "Учителите, които използват дигитални технологии и учат своите ученици да създават чрез тях отговорно и етично, са най-обичани, търсени и уважавани. Учителите-иноватори ще получат най-голямото признание – както от децата и младите хора, така и от обществото. С тези думи заместник-министърът на образованието и науката Деница Сачева се обърна към 12 креативни учители, отличени в конкурса „Дигитален посланик в час и клас“, съобщиха от  пресцентъра на Министерството на образованието и науката . Те ще работят за популяризиране на дигиталните технологии в образованието като се включат в проекта на Дигиталната национална коалиция (ДНК) и Google.org – e-Start@school, подкрепен от МОН. Ще бъдат обучени 450 учители от близо 200 училища в Северозападна България. Споразумението между ДНК и МОН предвижда и създаване на поне 100 безплатни образователни ресурси, достъпни за всички преподаватели в страната.  \r\nУчителят е професия на бъдещето и в МОН бихме искали педагогическите специалности да бъдат точно толкова предпочитани от учениците, колкото и специалностите в областта на технологиите, каза Сачева. По думите й дигиталните умения и възможностите да работиш с технологии са изключително важни в момента. Търсенето на хора, които да преподават дигитални технологии на всички, които не са на училище или студенти, ще става все по-голямо, посочи заместник-министърът.  \r\nВ присъствието на представители на Google първите учители дигитални посланици обмениха иновативни практики, които ще предадат на свои колеги по време на предстоящите обучения в Северозападна България.  Те бяха отличени от комисаря по цифрова икономика и цифрово общество Мария Габриел и Гергана Паси, председател на Дигитална национална коалиция.  Домакин на първата официална среща на избраните от конкурса “Дигитален посланик в час и клас“ е Лабораторията по киберсигурност, която се намира в Лабораторния комплекс на София Tех Парк.", "date": "2018.06.28", "title": "Зам.-министър Деница Сачева: Учителите иноватори ще получат най-голямото признание"}
{"url": "http://www.focus-news.net/news/2018/06/28/2539271/kmetat-na-sofiya-yordanka-fandakova-ot-sutrinta-imame-3-4-signala-za-zaviryavaniya-koito-se-obrabotvat-barzo-vsichki-ekipi-sa-mobilizirani.html", "text": "От сутринта имаме 3-4 сигнала за завирявания, които се обработват бързо, всички екипи са мобилизирани. Това каза кметът на София Йорданка Фандъкова пред журналисти във връзка с влошената метеорологична обстановка през последните дни, предаде репортер на  Агенция „Фокус“ . „Във връзка с валежите през последните дни и особено с прогнозата за днес и обявения оранжев код съм възложила няколко мерки. Първо, мобилизация на целия щаб, който се занимава с превенция и отстраняване на последствия от наводнения. Нивата на реките и язовирите на територията на общината се следят денонощно. Общинските язовири се изпускат контролирано. Нивата на реките са завишени, но към момента нямаме проблеми с тях. От сутринта има 3-4 сигнала за завирявания, които се обработват бързо“, каза още Фандъкова и посочи, че екипите от Аварийно-спасителното звено са на терен. „Имаме стационарни екипи на рисковите места – включително и на подлезите, които бяха наводнени от поройния дъжд преди няколко дни. Има и допълнителни мерки за превенция като изкуствени диги, които са в готовност да се включат. И, разбира се, екипите на Столичния инспекторат и всички районни кметове са готови не само да следят денонощно, но и да реагират при нужда. За съжаление, виждаме каква е ситуацията в целия регион“, каза още тя. „Никой не е по-силен от природата, никой не е застрахован от проблеми. Важно е да реагираме своевременно, адекватно и да се опитаме да запазим движението в София доколкото е  възможно нормално. Възложила съм да се мобилизират и екипите на експлоатационните дружества, на „Софийска вода“, на ЧЕЗ – те са дежурни денонощно, за да може да се реагира“, обясни Фандъкова. \r\nЦветилена СИМЕОНОВА", "date": "2018.06.28", "title": "Кметът на София Йорданка Фандъкова: От сутринта имаме 3-4 сигнала за завирявания, които се обработват бързо, всички екипи са мобилизирани"}
{"url": "http://www.focus-news.net/news/2018/06/28/2539270/atanas-balkanski-kmet-na-saedinenie-reka-potoka-prodalzhava-da-pokachva-nivoto-si-vse-oshte-ne-e-obyaveno-bedstveno-polozhenie.html", "text": "Река Потока при Съединение продължава да покачва нивото си. Това съобщи за  Радио „Фокус” – Пловдив  кметът на Общината Атанас Балкански. „Водата в реката се покачва и от самите язовири, които се изпускат”, добави Балкански. „Все още не е обявено бедствено положение, опитваме се да се справим сами”, каза още кметът. Изкарана е цялата налична техника, с която се почистват каналите, за да може да се отводни града. Екипите от Общината обикалят критичните участъци. Кризисният щаб непрекъснато обсъжда ситуацията. \r\nЦветана ТОНЧЕВА", "date": "2018.06.28", "title": "Атанас Балкански, кмет на Съединение: Река Потока продължава да покачва нивото си, все още не е обявено бедствено положение"}
{"url": "http://www.focus-news.net/news/2018/06/28/2539276/volen-siderov-obedineni-patrioti-tvardeniyata-na-dps-za-uchastie-na-edin-vitsepremier-i-edin-ministar-v-koruptsionni-shemi-za-davane-grazhdanstvo-sa-obshti-prikazki.html", "text": "Твърденията на ДПС за участие на един вицепремиер и един министър в корупционни схеми за даване  гражданство са общи приказки - трябват по-конкретни данни, за да се стигне до Анкетна комисия. Това каза пред журналисти председателят на ПГ на \"Обединени патриоти\" Волен Сидеров във връзка с информацията, представена от ДПС са замесени един вицепремиер и един министър в корупционна схема за даване на гражданство на чужди граждани и искането на Движението за Временна анкетна комисия по темата, предаде репортер на  Агенция \"Фокус\"  \"Доколкото разбрах ДПС искат да има анкетна комисия. Ако има данни за корупция, независимо коя партия засягат дали Атака, ВМРО и НФСБ, няма никакво значение, трябва да се реши въпросът, да се разследва, да се види, ако някой наистина е корумпиран, да си понесе последствията\", посочи Сидеров. Той призова ДПС да бъдат по-конкретни. Според него твърденията за най-малко един вицепремиер и един министър са общи приказки. \"Трябва да посочат по-сериозни данни, за да се стигне до анкетна комисия. Нямам против да се разследва и комисия да се направи, ако има данни за корупция\", посочи Сидеров.  \r\nДеница КИТАНОВА", "date": "2018.06.28", "title": "Волен Сидеров, \"Обединени патриоти\": Твърденията на ДПС за участие на един вицепремиер и един министър в корупционни схеми за даване гражданство са общи приказки"}
{"url": "http://www.focus-news.net/news/2018/06/28/2539272/kmetat-na-chepelare-slavka-chakarova-obyavi-bedstveno-polozhenie-glavniyat-pat-v-grada-e-navodnen.html", "text": "Кметът на Чепеларе Славка Чакърова обяви бедствено положение в 12.00 часа. Пред  Радио „Фокус“ – Смолян  Чакърова заяви, че обстановката в Чепеларе е изключително усложнена от около час. Река Чая в града е повишила значително нивото си, в района на църквата „Света Богородица“, екипи насипват земна маса и чакъл, за да се изгради дига и да не се предотврати излизането от коритото. В началото на града, в района на пожарната, вода от дере, намиращо се наблизо, е придошла и главният път за Асеновград, който минава през Чепеларе е наводнен. Чакърова призова да се шофира много внимателно в Чепеларе. Тя отбеляза, че има опасност от падащи камъни по пътищата в общината и по главния път към Асеновград. „Мобилизирана е техниката и навсякъде се работи. Няма затворени пътища и бедстващи хора в общината. В село Зорница вече има активизирани три свлачища, които се разчистват. Дъждът в града продължава да вали и се усилва“, каза още Славка Чакърова. \r\nНели ГЕРГЬОВСКА", "date": "2018.06.28", "title": "Кметът на Чепеларе Славка Чакърова обяви бедствено положение, главният път в града е наводнен"}
{"url": "http://www.focus-news.net/news/2018/06/28/2539264/smolyan-krizisnite-shtabove-prizovavat-grazhdanite-da-ne-se-dvizhat-po-porechieto-na-reka-cherna.html", "text": "От Областния и общинския щаб за защита при бедствия и аварии призовават гражданите да не се движат в ниските части на града, разположени по поречието на река Черна. Това съобщиха от  Областна администрация – Смолян . Причината е обявеното в града бедствено положение и непроходимостта на околовръстния път на Смолян. По него има вода от излязлата от коритото река, както и много наноси. От щабовете призовават жителите на Смолян да ползват автомобилите си в града само е крайно наложително, за да не пречат на аварийните автомобили да разчистват наносите по улиците в града.", "date": "2018.06.28", "title": "Смолян: Кризисните щабове призовават гражданите да не се движат по поречието на река Черна"}
{"url": "http://www.focus-news.net/news/2018/06/28/2539275/vesela-stoeva-rakovoditel-na-sektor-hidrologiya-varna-nyama-znachitelno-pokachvane-na-vodnite-niva-na-rekite-v-oblastta.html", "text": "Не се отчита значително покачване на водните нива на реките във Варненска област. Това съобщи за  Радио „Фокус“ – Варна  Весела Стоева, ръководител на сектор „Хидрология“ на Националния институт по метеорология и хидрология (НИМХ) към Българската академия на науките (БАН) – филиал Варна. Тя отбеляза, че на територията на филиала реките са с добри средни нива и няма екстремни ситуации. Весела Стоева допълни, че през последното денонощие не са констатирани разливи във връзка с валежите. За област Варна се следи нивото на река Провадийска и река Камчия. В Провадия днес нивото на река Провадийска е 55 сантиметра, отчита хидрометеорологична станция. Нивото на река Камчия при село Гроздьово, където е хидрометеорологична станция, днес е 162 сантиметра. \r\nМарияна ВАЛЕНТИНОВА", "date": "2018.06.28", "title": "Весела Стоева, ръководител на сектор „Хидрология“ – Варна: Няма значително покачване на водните нива на реките в областта"}
{"url": "http://www.focus-news.net/news/2018/06/28/2539253/fokus-makedoniya-stevo-pendarovski-zayavi-che-utre-makedoniya-mozhe-da-ochakva-pokana-za-chlenstvo-v-nato.html", "text": "Националният координатор на Македония за НАТО Стево Пендаровски обяви, че страната може да очаква официално съобщение от централата на НАТО в Брюксел, че ще получи официална покана на следващата среща на високо равнище на Алианса в Брюксел на 11  и 12 юли, предава македонският   „Фокус“. \r\n„ Генералният секретар на НАТО Йенс Столтенберг ще обяви това, което македонските граждани чакат от години. Това ще бъде заключителният етап от нашето присъединяване към Алианса“, заяви Пендаровски.  Той добави, че през изминалата година Македония е решила три стратегически въпроса-подписването на Договора за добросъседство с България, приемането на  Закона за езиците и подписването на споразумението с Гърция за решаване на спора с името. \r\nТой припомни, че членството в НАТО е най-важен фактор в страната, като се има предвид, че около 80% от гражданите са за членство в Алианса, независимо от етническата принадлежност. \r\nПендаровски  заключи, че за разлика от ЕС, в НАТО не усеща умора от разширяването, че „в НАТО никой не мисли за Брекзит\".  Виктор Турмаков", "date": "2018.06.28", "title": "„Фокус“ (Македония): Стево Пендаровски заяви, че утре Македония може да очаква покана за членство в НАТО"}
{"url": "http://www.focus-news.net/news/2018/06/28/2539280/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е мокър. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.06.28", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/06/28/2539277/varna-mazh-e-zadarzhan-za-24-chasa-za-upravlenie-na-mps-s-309-promila-alkohol.html", "text": "Около 2:35 часа на 27 юни в Провадия при извършване на полицейска проверка е установено, че 43-годишен мъж управлява МПС с 3,09 промила алкохол. Това съобщиха от пресцентъра на  ОДМВР-Варна . По случая е образувано бързо полицейско производство, материалите са докладвани в Районна прокуратура – Провадия. Мъжът е задържан за срок до 24 часа.", "date": "2018.06.28", "title": "Варна: Мъж е задържан за 24 часа за управление на МПС с 3,09 промила алкохол"}
{"url": "http://www.focus-news.net/news/2018/06/28/2539281/ministar-boil-banov-otkriva-izlozhbata-shedyovri-na-hristiyanskoto-izkustvo-ot-balgariya-v-tretyakovskata-galeriya-v-moskva.html", "text": "Министър Боил Банов ще открие изложбата „Шедьоври на християнското изкуство от България“ в Третяковската галерия в Москва. Събитието ще се състои от 19.00 часа. Това съобщиха от пресцентъра на  Министерството на културата . Жителите и гостите на руската столица ще могат да видят някои от най-ценните експонати на НИМ, на музея „Старинен Несебър” и на Националната библиотека „Св. Св. Кирил и Методий”. Предметите-шедьоври показват основни етапи в развитието на християнската култура и изкуство в България от Средновековието до ХIХ век. Сред експонатите са: копие на иконата на Св. Богородица Троеручица от Троянския ставропигиален манастир, златната Архиепископска митра от XVIII век, принадлежала на Охридския архиепископ,  сребърната дарохранителница от манастира „Възнесение” от Дечани, кръст с миниатюрна дърворезба, позлатен, украсен със сребро, филигран, клетъчен емайл, цветно стъкло и полускъпоценни камъни, три златовезани литургични тъкани от XIII-XVI в. Експозицията ще продължи до 2 септември т. г. Организирана е от Министерството на културата, посолството на България в Русия, Българския културен институт в Москва и НИМ.", "date": "2018.06.28", "title": "Министър Боил Банов открива изложбата „Шедьоври на християнското изкуство от България“ в Третяковската галерия в Москва"}
{"url": "http://www.focus-news.net/news/2018/06/28/2539282/veliko-tarnovo-obshtinskite-savetnitsi-odobriha-razkrivaneto-na-nova-avtobusna-liniya-s-turisticheski-marshrut-v-grada.html", "text": "Общинските съветници във Велико Търново одобриха разкриването на нова автобусна линия с туристически маршрут в града, предаде репортер на  Радио „Фокус“ – Велико Търново . Предложението бе направено от кмета инж. Даниел Панов. Новата линия ще е с номер 100, а маршрутът и ще е туристически – от „Сержантско училище” до „Гара Трапезица”, като в него ще бъдат включва спирки в близост до главните туристически забележителности на града – пл. „Велчова завера“, Музей „Възраждането и учредително събрание“, Археологически музей, площад „Цар Асен I” и крепостта „Царевец\", църквата „Св. 40 мъченици“, Владишкия мост, гара „Трапезица” и зъбчатата железница към хълм „Трапезица“. В предложението е посочено, че в момента няма линия на градския транспорт, с подобен маршрут, която да осигурява пряк достъп до крепостта „Трапезица” и църквата „Св. 40 мъченици”. С въвеждане на новата линия и увеличаване на посещаемостта на всички забележителности в града ще се наложи закупуване на нов подвижен състав – електробуси. Независимо от наименованието на линията, тя ще бъде използвана от всички пътници в града, включително от правоимащи групи граждани, ползващи безплатни или намалени цени за пътувания. Кметът на Велико Търново инж. Даниел Панов припомни, че има идея за изграждане на два буферни паркинга в града. Единият ще е разположен на място от 20 дка на терена на бившето „Сержантско училище“, а другият в близост до Парка с миниатюрите. Идеята е идващите туристи от бъдещата магистрала „Хемус“ да оставя автомобилите си на паркинга на Сержантското училище и с електробусите да се придвижват към старата част на града. Кметът посочи, че над 7000 е легловата база в хотелите, като по-голямата част от тях се намират в района от Централна поща до Царевец. „Хотелите, които нямат паркоместа, ще уведомяват своите гости да оставят автомобилите си на паркинга и да използват автобуса, за да разгледат стария град или да се настанят в хотелите“, посочи инж. Даниел Панов. Той добави, че в транспортната схема, която към момента е актуална, има дублиране на линия номер 100 със съществуващи линии, но подчерта, че договорите на превозвачите изтичат през 2020 година. До тогава ще бъде разработена и нова транспортна схема по проекта за интегриран градски транспорт на Община Велико Търново. \r\nНадежда КРЪСТЕВА", "date": "2018.06.28", "title": "Велико Търново: Общинските съветници одобриха разкриването на нова автобусна линия с туристически маршрут в града"}
{"url": "http://www.focus-news.net/news/2018/06/28/2539284/radoslav-taskov-obs-blagoevgrad-56-detsa-vse-oshte-ne-sa-prieti-v-detskite-gradini-v-blagoevgrad.html", "text": "56 деца все още не са приети в детските градини в Благоевград. Това каза по време на пресконференция Радослав Тасков, председател на Общински съвет - Благоевград, предаде репортер на  Радио „Фокус“ - Пирин . Тасков обясни, че по тази причина на редовното заседания на Общинския съвет утре местният парламент трябва да гласува предложение относно увеличаването на максималния брой на децата в първа възрастова група в детските градини. Тасков посочи, че всяка година по това време Общинския съвет дава такова съгласие. Той подчерта, че ако съветниците не вземат това решение, ще останат деца извън детските гради. „В ДГ №1 не са приети 3 деца, ДГ №2 – 7 неприети деца, ДГ №3 – 5 неприети деца, ДГ №4 – 8 неприети деца, ДГ №6 – 5 неприети деца, ДГ №8 – 6 неприети деца, ДГ №10 – 3 неприети деца, ДГ №12 – 8 неприети деца, ДГ „Синчец“ – 4 неприети деца, ДГ „Детски свят“ – 7 неприети деца. На практика проектът предвижда увеличаване на броя на местата в групите от 25 на 29“, коментира председателя на Общинския съвет. По думите му според техните анализи на практика средната месечна посещаемост в детските градини през 2017 - 2018 година е 17 деца, тъй като децата боледуват или отсъстват по други причини, следователно постановяването на това решение няма как да претовари педагогическия персонал или материално-техническата база. \r\nНатали СТЕФАНОВА", "date": "2018.06.28", "title": "Радослав Тасков, ОбС - Благоевград: 56 деца все още не са приети в детските градини в Благоевград"}
{"url": "http://www.focus-news.net/news/2018/06/28/2539279/pregled-na-mezhdunarodnite-novini-do-13-chasa-agentsiya-fokus.html", "text": "Политическите кризи в Германия и в Италия се дължат на продължаващия вече дълго време дебат по миграцията на европейско ниво, който ще засенчи другите въпроси за обсъждане по време на срещата на Европейския съвет в Брюксел на 28 и 29 юни. \r\nПрограмата на срещата може да е разнообразна, но въпросът с миграцията ще застана на централно място, защото през последните седмици е начело на политическия дневен ред. Това е изненадващо за експертите, след като кризата с бежанците не е толкова сериозна, колкото в периода между 2015 и 2016 г.  \r\n„В момента си имаме работа с истерия, а не с миграционна криза“, смята Ив Бертончини, председател на Френското европейско движение.  \r\nБроят на влизанията в Европа тази година е намалял драстично. „Спорът в последните седмици е свързан с политическото напрежение в Германия и в Италия. Но дебатът е стартиран отново и ще могат да бъдат зададени основни въпроси“, пише в официално заявление на френското президентство. Смята се, че ситуацията се дължи на участващата в германското правителство баварска партия Християнсоциален съюз, която упражнява натиск върху канцлера Ангела Меркел да заеме по-категорични позиции срещу миграцията и да отпраща новодошлите обратно в първата страна на ЕС, където са попаднали. \r\nЕвропейският комисар по бюджета Гюнтер Йотингер, който е съюзник на Меркел призова ХСС да намали натиска и да не налага срокове за разрешаване на миграционния въпрос. \r\nОчаква се срещата на високо равнище да бъде разочарование за Франция, която имаше план темата за реформите в Еврозоната да централна по време на разговорите. \r\n***  Германският канцлер Ангела Меркел предупреди, че предизвикателството с миграцията може да определи съдбата на Европа. \r\n„Пред Европа има много предизвикателства, но миграцията може да определи бъдещето на континента“, заяви Меркел пред депутатите в Бундестага. Тя допълни, че пътят, който ЕС ще избере може да определи дали Съюзът е реален защитник на ценностите, които прокламира. \r\nПо-късно днес Ангела Меркел ще присъства на срещата на високо равнище на ЕС в Брюксел, на която се очаква миграцията към Европа да стане основна тема.  \r\n***  Австрийският канцлер Себастиан Курц и неговото правителство ще поставят ударението си върху миграцията, след като страната поеме от България ротационното председателство в Съвета на ЕС от 1 юли. \r\nАвстрия се управлява от коалиция, съставена от консервативната Народна партия и от крайнодясната Партия на свободата след изборите от октомври 2017 г. В своята програма за председателството Курц обяви, че иска да се „бори срещу нелегалната миграция“ и да „защити границите на Европа“. \r\nАвстрия подкрепя и засилването на Европейската агенция за гранична и брегова охрана Фронтекс. \r\nСкорошната среща на високо равнище, която ще се проведе в Залцбург през септември, ще се фокусира на тези въпроси.  \r\nАвстрийското председателство в Съвета на ЕС приключва на 30 декември. Тя ще бъде наследена от Румъния през първата половина на 2019 г. \r\n*** Ликвидират се последиците от наводненията в атинските квартали Мандра и Магула, където бяха наводнени десетки магазини, обществени сгради и частни домове, като само за последната нощ местните пожарни служби са реагирали на над 90 сигнала. \r\nТелевизията цитира кмета на Мандра, който твърди, че местните жители са отчаяни, тъй като почти осем месеца след катастрофалните наводнения през миналата година, при които загинаха хора, все още не е стартирала работа по проекта за защита от наводнения. \r\n\"Skai\" съобщава, че се е наложило оказване на помощ на бедстващи шофьори, хванати във воден капан на магистралата Атина - Коринт. \r\nЛошото време е причинило проблеми, щети и частични наводнения в районите на Солун, Врасна, Ставрос и Кавала в Северна Гърция. \r\nПолицията и пожарната са реагирали на повече от 200 сигнала за помощ и са участвали в спасяването на 28 души, сред които бременна жена и 10-месечно дете. \r\nПреместването на циклона \"Нефели\" на изток е причинило проблеми и в района на Хрисопули, източно от Канала, където са регистрирани 120 случая на наводнени сгради. \r\n***  Вътрешният министър на Македония Оливер Спасовски заяви, че страната няма възможност да открива нови центрове и лагери за прием на мигранти от Близкия изток и Северна Африка, предава   РИА Новости. \r\nВ последните седмици в медиите на Балканския регион възниква обсъждане около уж съществуващ план на ЕС да изгражда в балканските страни извън Съюза големи лагери за прием на мигранти. Като едни от най-вероятните страни за приема им се приемат Македония и Албания. Министър Спасовски коментира тези идеи на конференцията „Миграционната криза и балканския маршрут“ под егидата на Парламентарната асамблея на НАТО в Скопие. \r\n„Македония няма условията за откриване на нови лагери за мигранти. В страната вече действат два транзитни центъра за кратък престой и в момента сигурността на границите се намира на удовлетворително равнище“, заяви вътрешният министър. Той допълни, че заради своето положение Македония не по своя вина се е оказала в центъра на миграционната криза и е станала една от страните, на които е упражнен най-голям натиск.  \r\nСпасовски подчерта, че с официалното закриване на „Балканския мигрантски маршрут“ процесът е преминал в нелегалното поле, засилил се е трафикът на хора. Според МВР на Македония през 2017 г. са пресечени 3200 опита за незаконно преминаване на границата, а през първите пет месеца на 2018 г. – 3100. \r\n***  Албанският президент Илир Мета реагира на решението на ЕС да отложи началото на преговорите за присъединяване на страната с една година, заявявайки, че решението трябва да се приеме отговорно в името на бъдещето и предизвикателствата, които то може да постави. \r\n„Решението от вторник за на Съвета за общи въпроси за откриването на преговорите за присъединяване на Албания трябва да се приеме отговорно. Трябва да се оцени ценността на позитивната воля на Европейската комисия, която приема процеса на интеграцията на Албания и на региона към ЕС“, заяви Илир  Мета. Той допълни, че решението трябва да даде на страната мотивация да превъзмогне предизвикателствата пред себе си, особено в сферата на правосъдието. Той предупреди, че една година може да премине много бързо. \r\n„Изпитът ни  следващия юни ще бъде труден защото ЕС тогава ще има собствени изборен тест. Нека се фокусираме, да си сътрудничим и нека бъдем по-отговорни заедно“, обяви Мета.  \r\n***  Президентът на Афганистан Ашраф Гани заяви отново позицията си, че е готов да проведе директни разговори за сключване на мир с лидера на талибаните Мавлави Хибатуллуах Акунзада, където той пожелае. \r\nПрезидентът Гани призова за надграждане над безпрецедентното примирие, което неговото правителство и талибаните постигнаха през този месец по време на тридневния мюсюлмански празник Рамазан байрам. \r\nБунтовниците отказват призивите за удължаване на примирието, но Кабул едностранно удължи едноседмичното си примирие с още десет дена. \r\nАшраф Гани заяви, че търси диалог с Акунзада, за да посрещне исканията на афганистанските миролюбители, които извървяха повече от 600 километра до Кабул от южната провинция Хелманд през този месец, с молба към всичките страни да приключат десетилетния конфликт в страната. \r\n„Приех техните искания, удължих правителственото примирие за още десет дена и обявих, че ще седна и ще преговарям с талибанския лидер където пожелае“, заяви Гани. \r\n***  Правителството на Япония се обяви в подкрепа на диалога между Русия и САЩ. \r\n„Русия – това е важен играч на международната сцена – поради което считаме за важен диалога между Русия и САЩ за решаването на острите международни проблеми, свързани на първо място със ситуацията около Северна Корея и Сирия“, заяви японският дипломат. \r\nВ същото време той отказа да коментира въпроса за евентуалното връщане на Русия в Г7.", "date": "2018.06.28", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/06/28/2539285/blagoevgrad-ot-nachaloto-na-godinata-na-teritoriyata-na-oblastta-sa-registrirani-obshto-117-patnotransportni-proizshestviya-s-11-zaginali-i-147-raneni.html", "text": "От началото на тази година до настоящия момент на територията на област Благоевград са регистрирани общо 117 пътнотранспортни произшествия с 11 загинали и 147 ранени. Това каза по време на брифинг Петър Овнарски, началник група в сектор на „Пътна полиция“ към ОДМВР - Благоевград, предаде репортер на  Радио „Фокус“ - Пирин . При тях са пострадали 13 деца до 14 годишна възраст и 6 ранени в младежка възраст от 15 до 18 години. „За периода на лятната ваканция през 2017 година – от 1 юни до 31 август на територията на ОДМВР - Благоевград са регистрирани 91 тежки пътно- транспортни произшествия със седем загинали и 121 ранени. От тях с деца и юноши за същия период са станали следните произшествия - до 14 год. има един загинал и 13 ранени; от 14 до 18 годишна възраст един загинал и 8 ранени, т.е. двама загинали и 20 ранени деца“, каза Овнарски. Характерните тежки пътно- транспортни произшествия с участия на деца и юноши са, че те се характеризират с инциденти с пострадали пешеходци в това число деца, когато водач на МПС извършвайки маневра „движение назад“ не се е убедил, че пътя за превозното средство е свободен и блъсне престояващия и преминаващия отзад пешеходец. \r\nЛора КАЛЧЕВА", "date": "2018.06.28", "title": "Благоевград: От началото на годината на територията на областта са регистрирани общо 117 пътнотранспортни произшествия с 11 загинали и 147 ранени"}
{"url": "http://www.focus-news.net/news/2018/06/28/2539288/veliko-tarnovo-politsiyata-razsledva-strelba-po-domashno-kuche-v-zlataritsa.html", "text": "Служители на полицейското управление в Елена разследват стрелба по домашно куче в Златарица, съобщиха от  ОДМВР – Велико Търново . Сигнал за случая е получен вчера в 18.50 часа. По данни на тъжителя вчера около 18.30 часа е чул изстрел от съседен имот и след като излязъл на улицата пред жилището си намерил простреляно в областта на гърба домашното си куче, неустановена порода. Животното е живо и се лекува в домашни условия. На адреса е изпратен полицейски екип. Извършен е оглед. По случая е започнато досъдебно производство.", "date": "2018.06.28", "title": "Велико Търново: Полицията разследва стрелба по домашно куче в Златарица"}
{"url": "http://www.focus-news.net/news/2018/06/28/2539287/varna-ekipite-na-pozharnata-sa-reagirali-na-pet-signala-svarzani-s-vloshenata-meteorologichna-obstanovka-prez-denonoshtieto-nyama-postradali-grazhdani.html", "text": "Екипите на пожарната във Варна са реагирали на пет сигнала, свързани с влошената метеорологична обстановка през денонощието. Това съобщиха за  Радио „Фокус“ – Варна  от Областната дирекция на МВР – Варна. Екипите на пожарната са реагирали на сигнали, свързани с паднали клони в рамките на града. В по-късните часове на деня няма постъпили сигнали, всички са от светлата част на денонощието, уточниха от полицията. При един от инцидентите – в района на ул. „Райко Даскалов“, клон от дърво е паднал върху лек автомобил. Нанесени са поражения на превозното средство. При останалите произшествия няма пострадали граждани или нанесени материални щети. Общо девет са регистрираните случаи на оказана техническа помощ през денонощието. По линия на пожарната безопасност няма регистрирани пожари с преки материални щети през посочения период. Два са регистрираните пожари без преки материални щети – в отпадъци и в електрически кабели. \r\nМарияна ВАЛЕНТИНОВА", "date": "2018.06.28", "title": "Варна: Екипите на пожарната са реагирали на пет сигнала, свързани с влошената метеорологична обстановка през денонощието, няма пострадали граждани"}
{"url": "http://www.focus-news.net/news/2018/06/28/2539278/iliya-raev-os-na-bchk-varna-ot-4-do-7-oktomvri-v-grada-shte-se-provede-mezhdunarodniyat-festival-na-chervenokrastkite-i-zdravni-filmi.html", "text": "През 1964 г. във Варна се създава Международния фестивал на червенокръстките и здравни филми. Това каза Илия Раев, председател на Областния съвет на Българския Червен кръст – Варна на пресконференция по повод предстоящото провеждане на фестивала, предаде репортер на  Радио „Фокус“ – Варна . „Организатори на Фестивала са Българския Червен кръст и Медицинския университет – Варна. През 1990 г. фестивалът се премества в София, като след 1991 г. престава да се организира. През 2014 г. се възстановява с помощта на Медицинския университет – Варна, в лицето на проф. ректор Красимир Иванов, Българският Червен кръст в лицето на акад. Христо Григоров“, добави Илия Раев. По неговите думи през миналата година за селекция са участвали 1892 филма, като 203 филма са били одобрени от селекционната комисия с председател проф. Темелков. Във фестивала са участвали 51 държави, като чуждестранните гости са били 37. \r\n„Тази година под шапката на „Агресия – хуманност – кино“ са включени изключително актуалните днес проблеми на социалните конфликти, неравенства, екология, миграционни проблеми, бежански потоци и др. Организацията, която провежда Националния съвет на Българския Червен кръст, Областният съвет – Варна, Медицинския университет дава възможност конкурсната програма да се организира като биенале т.е. през една година“, това каза проф. Божидар Манов на пресконференцията. „Когато фестивала има конкурсен характер участват хиляди филми от различни категории, които се селектират и се формира състезателна програма. Така е била миналата година и следващата, но тази година се провежда форматът наречен Есенна академия“, добави още той. По думите му се запазва структурата на фестивала т.е. неговата целенасоченост, като в Есенната академия се формират три основни сегмента. „Първият е дискусионен, като темата е агресия - хуманност - кино, като кино е разширено до медии. Вторият панел е обучителен, а третият е филмовата програма“, допълни проф. Божидар Манов. \r\nМилена СТОЕВА", "date": "2018.06.28", "title": "Илия Раев, ОС на БЧК – Варна: От 4 до 7 октомври в града ще се проведе Международният фестивал на червенокръстките и здравни филми"}
{"url": "http://www.focus-news.net/news/2018/06/28/2539290/slavka-chakarova-vsichki-koito-patuvat-po-napravlenieto-asenovgrad-smolyan-da-preminavat-s-povisheno-vnimanie-prez-chepelare-zashtoto-na-kraya-na-grada-patyat-e-zalyat.html", "text": "Всички, които пътуват по направлението Асеновград – Смолян да преминават с повишено внимание през Чепеларе, защото на края на града пътят е залят. Това каза за  Агенция „Фокус“  кметът на Чепеларе Славка Чакърова. По думите й обстановката в общината се влошава. „До към 11.00 часа мислехме, че можем да овладеем ситуацията. Справихме се в района на детската градина. В момента около църквата „Св. Богородица“ правим насипи, защото нивото на реката Чая се повишава, а в района има къщи и стопански постройки“, обясни Чакърова. „Има опасност в някои райони река Чая да излезе от коритото си. Мобилизирали сме техниката, която е в града – трактори, камиони, търсим скална маса, за да насипем бреговете на Чая, които са по-ниски“, добави тя. \r\n „Призовавам всички, които пътуват по пътя Асеновград – Смолян да преминават с повишено внимание през Чепеларе, защото на края на града пътят е залят, паднали са камъни“, каза още Славка Чакъров. Кметът уточни, че и към момента в Чепеларе и района  продължава да вали дъжд. Чакърова поясни, че екипите на пожарната, гражданска защита, тя и единият зам.-кмет са на терен. „Другия зам.-кмет е в общината, за да контролира обажданията. Получаваме сигнали от съседните села - Зорница, Острица, Забърдо, Павелско за свалачища“, допълни Чакърова.", "date": "2018.06.28", "title": "Славка Чакърова: Всички, които пътуват по направлението Асеновград – Смолян да преминават с повишено внимание през Чепеларе, защото на края на града пътят е залят"}
{"url": "http://www.focus-news.net/news/2018/06/28/2539291/poslanikat-na-azerbaydzhan-v-balgariya-nargiz-gurbanova-i-kmetat-na-sofiya-yordanka-fandakova-shte-otkriyat-fotoizlozhba-baku-harmoniyata-mezhdu-drevnoto-i-modernoto-na-6-yuli.html", "text": "По случай 100 годишнината от създаването на Азербайджанската демократична република посланикът на Азербайджан в България Наргиз Гурбанова и кметът на София Йорданка Фандъкова ще открият фотоизложба на открито „Баку – хармонията между древното и модерното“. Това съобщиха от  Посолството на Азербайджан в България.  Откриването на изложбата ще се състои в петък, 6 юли, от 18.00 часа, на Моста на влюбените до НДК.", "date": "2018.06.28", "title": "Посланикът на Азербайджан в България Наргиз Гурбанова и кметът на София Йорданка Фандъкова ще открият фотоизложба „Баку – хармонията между древното и модерното\" на 6 юли"}
{"url": "http://www.focus-news.net/news/2018/06/28/2539293/stara-zagora-obshtinskiyat-savet-v-kazanlak-reshi-obshtinata-da-kandidatstva-za-finansirane-s-proekt-za-izgrazhdane-na-dneven-tsentar-za-stari-hora-s-dementsiya.html", "text": "Община Казанлък ще кандидатства с проект за получаване на безвъзмездна финансова помощ по Оперативна програма „Региони в растеж“ за изграждане на Дневен център за подкрепа на лица с различни форми на деменция и техните семейства. Това гласува Общинският съвет в Казанлък, предаде кореспондент на  Радио „Фокус“ . 553 163 лева е максималният размер на безвъзмездното финансиране.  \r\nРазкриването на такъв център е нова социална услуга, която ще бъде предоставяна на територията на община Казанлък и е единствено предвидената за целия Югоизточен район, включващ областите Стара Загора, Бургас, Сливен и Ямбол. Общо 6 ще бъдат разкритите дневни центрове в България, предоставящи тази социална услуга. „Малко общини в България предлагат социални услуги, касаещи хора с деменция, в Казанлък имаме такава услуга. Необходимо е обаче да бъдат извършени допълнителни дейности и ремонти на сградата на Дома за стари хора с деменция. През последните три години ние сме извършили ремонтни дейности в една от сградите, която заварихме недовършена. Там са настанени жените, а останалите са в по – трудната част, старата сграда на Дома“, каза кметът Галина Стоянова. Тя поясни, че в недостроеното крило на този дом е спечелена нова социална услуга насочена към хората с деменция, която ще облекчи положението на много хора, които имат такива болни, които се нуждаят от 24–часова грижа. „Последната услуга, която ще разкрием в Дома за стари хора с деменция ще реши два проблема – дострояване на съществуващата сграда и нова услуга за хората с деменция“, каза кметът Стоянова. \r\nДневният център за лица с деменция ще се помещава в незавършената нова сграда на Дома за възрастни хора с деменция в Казанлък „Димитър Папазов“ на ул. „Маньо Стайнов“ 11 - Дом № 2. Сградата представлява двуетажна, стомано-бетонна, монолитна, гредова конструкция със застроена площ от 672 кв. м. Строителството и е замразено през 2010 година поради закриване на източника на финансиране. Остава да се извършат дейности като топлоизолация, външна мазилка, изпълнение на покрив. При съществуващата възможност за кандидатстване с проект и получаване на външно финансиране, сградата ще бъде успешно довършена, а Дневният център ще бъде разположен на първия етаж. Поема се ангажимент социалната услуга „Дневен център за подкрепа на лица с различни форми на деменция и техните семейства“ да бъде поддържана 5 години след датата на приключване на проекта. \r\nСлавяна ГАЙДАРОВА", "date": "2018.06.28", "title": "Стара Загора: Общинският съвет в Казанлък реши Общината да кандидатства за финансиране с проект за изграждане на Дневен център за стари хора с деменция"}
{"url": "http://www.focus-news.net/news/2018/06/28/2539292/plovdiv-23-godishen-mazh-e-obidil-okazal-saprotiva-i-prasnal-s-lyutiv-sprey-sluzhiteli-na-ohranitelna-firma.html", "text": "Бързо производство за хулиганска проява е започнато срещу клиент на пловдивско заведение. Това съобщиха от пресцентъра на  ОДМВР – Пловдив . Около 22.30 часа снощи служители от частна охранителна фирма поискали съдействие от полицията във връзка с агресивно поведение на посетител в ресторант в центъра на Пловдив. Пристигналият на място екип на Второ РУ установил, че  става дума за 23-годишен варненец, който бил отправил обиди и оказал съпротива на охранителите на обекта, а също така пръснал с лютив спрей срещу тях. Допълнителна справка показала, че младият мъж е известен на служителите на реда. Спрямо него е взета 24-часова мярка за неотклонение.", "date": "2018.06.28", "title": "Пловдив: 23-годишен мъж е обидил, оказал съпротива и пръснал с лютив спрей служители на охранителна фирма"}
{"url": "http://www.focus-news.net/news/2018/06/28/2539296/plovdiv-150-lv-globa-za-23-godishen-mazh-darzhal-se-nepristoyno-s-politseyski-sluzhiteli.html", "text": "Глоба в размер на 150 лева трябва да заплати 23-годишен жител на областния град за непристойно поведение към полицейски служители. Това съобщиха от  ОДМВР-Пловдив . Административната мярка е постановена от Пловдивски районен съд, за това че във вторник вечер младият мъж се държал грубо с униформени от Второ РУ, отзовали се на сигнал за семеен скандал на ул .“Тракия“. На извършителя е съставен акт по Указа за борба с дребното хулиганство.", "date": "2018.06.28", "title": "Пловдив: 150 лв. глоба за 23-годишен мъж, държал се непристойно с полицейски служители"}
{"url": "http://www.focus-news.net/news/2018/06/28/2539294/bsp-shte-dade-preskonferentsiya-v-tsentralata-na-partiyata.html", "text": "От 15.00 часа в централата на БСП на ул. „Позитано” № 20 ще се проведе пресконференция. Това съобщиха от  пресцентъра на партията .", "date": "2018.06.28", "title": "БСП ще даде пресконференция в централата на партията"}
{"url": "http://www.focus-news.net/news/2018/06/28/2539283/eksperti-na-severoiztochnoto-darzhavno-predpriyatie-i-rdg-shumen-obsadiha-prevantivni-merki-vav-vrazka-sas-sluchaite-na-afrikanska-chuma-po-svinete-v-rumaniya.html", "text": "Директорът на Североизточното държавно предприятие инж. Веселин Нинов и директорът на РДГ - Шумен инж. Емил Гелов се срещнаха днес с хората, които стопанисват дивечовъдните участъци към Държавните горски стопанства на територията на Шуменска и Търговишка област. Това съобщиха от  Североизточното държавно предприятие . В събирането участваха и ловни специалисти от стопанствата в двете области, както и ловният експерт на СИДП инж. Тервел Стефанов. Повод за срещата бе африканската чума по свинете и увеличаването броя на заболелите животни в съседна Румъния. „От миналата година говорим за африканската чума по свинете, но нищо реално не се прави, за да намалим загубите от болестта, ако дойде и в България. Все се надяваме, че чумата ще ни отмине, но вече е въпрос на дни тя да дойде и при нас. Представете си какво ще стане ако болестта дойде утре при условие, че смъртността при АЧС е 90%. Всеки от вас трябва да намали популацията на дивите свине в района, който стопанисва. В Германия го направиха и там чума няма. Но там се ловуваше с всички възможни средства и виждате, че ефект има. И ние трябва да намалим броя на дивите свине час по-скоро, за да предотвратим големите стопански загуби, които ни чакат“, обърна се директорът на инж. Веселин Нинов към хората, които стопанисват ловните райони. Той допълни, че месото от отстреляните животни може да се реализира сега, дори и да е на по-ниска цена, защото ако чумата дойде загубите за всички ще са големи и тогава никой няма да може да спечели от животните в района си. Инж. Нинов каза още, че ако болестта премине границата ловът за дива свиня чрез гонки най-вероятно ще бъде забранен, ще се забрани и разпространението на месо от районите, които ще бъдат засегнати.  „Колкото по-малък е броя на животните на една територия, толкова по-малка е възможността болестта да проникне“, категоричен бе инж. Нинов. „Превенцията винаги излиза по-евтина от мерките пост фактум. Вие работите в стопански участъци и за да ви излезе сметката трябва да направите нещо преди да се е случило събитието. Няма смисъл да стоим и да чакаме, а след това да мислим какво да правим и как да ограничим щетите. Нека да направим така, че чумата да не ни изненада“, категоричен бе и директорът на РДГ-Шумен инж. Емил Гелов. Стопанисващите ловните участъци споделиха, че трябва да се направят промени в законите и при такива ситуации министърът да може да променя датите за лов и броя на дните в които се ловува, за да може наистина да се постигнат резултатите, които се очакват. В края на срещата директорът на СИДП инж. Веселин Нинов призова присъстващите да създадат организация и да отстрелят възможно най-много диви свине, за да няма притеснения ако чумата дойде. Той посочи, че в момента животните са повече, гъстотата им е по-голяма от допустимото и отговорност на всички е популацията да се поддържа в разумни граници, за да нямат проблеми стопанисващите ловните райони, специалистите от стопанствата и ловците. Днес от 14.00 часа във Варна инж. Веселин Нинов ще се срещне със стопанисващите дивечовъдните участъци към Държавните горски стопанства в областите Варна и Добрич.", "date": "2018.06.28", "title": "Експерти на Североизточното държавно предприятие и РДГ - Шумен обсъдиха превантивни мерки във връзка със случаите на африканска чума по свинете в Румъния"}
{"url": "http://www.focus-news.net/news/2018/06/28/2539299/mkd-makedoniya-sdsm-zayavi-che-politicheskata-deynost-na-georgi-ivanov-e-za-smetka-na-darzhavata.html", "text": "Управляващата македонска партия СДСМ заяви, че политическата дейност на президента Георги Иванов е за сметка на държавата и на гражданите. От партията съобщиха, че той лишава гражданите от правото да получават редовна, вярна, обективна и прозрачна информация за разходите, които извършва по време на работата си, предава македонската електронна медия   „МКД“. \r\nВ официално свое заявление СДСМ посочи, че гражданите не са важни за Иванов и че той крие как изразходва средствата. \r\n„Интересите на гражданите и държавата трябва да бъдат на първо място за всички. Следователно правителството, ръководено от СДСМ, прие Инструмента за прозрачност и отчетност на разходите, направени от държавни служители. Гражданите имат право на всякаква информация за изразходването на парите си и това ще бъде изпълнено от правителството в бъдеще“, пише в заявление на СДСМ.  Виктор Турмаков", "date": "2018.06.28", "title": "„МКД“ (Македония): СДСМ заяви, че политическата дейност на Георги Иванов е за сметка на държавата"}
{"url": "http://www.focus-news.net/news/2018/06/28/2539298/blagoevgrad-obshtinskiyat-savet-shte-glasuva-predlozhenie-za-izmenenie-i-dopalnenie-na-naredbata-za-opazvane-na-obshtinskata-sobstvenost-i-obshtestveniya-red.html", "text": "Общински съвет - Благоевград ще гласува предложение за изменение и допълнение на Наредбата за опазване на общинската собственост и обществения ред. Това каза по време на пресконференция Радослав Тасков, председател на Общински съвет - Благоевград, предаде репортер на  Радио „Фокус“ - Пирин . Той обясни, че предложението е от президента на Американския университет и става дума за 7 броя паркоместа пред Първо общежитие на висшето учебно заведение, които към момента не се стопанисват от никого и според предложението трябва да станат платени – „синя зона“. Тасков допълни, че също така ще бъде гласувано и предложение относно изтичане срока на договора за възлагане управлението на „Специализираната болница за активно лечение на пневмо-фтизиатрични заболявания“ на д-р Петър Георгиев, както и предложение относно сключване на договор за възлагане управлението на „Благоевград фест“ ЕООД на Десислава Кузманова. \r\nНатали СТЕФАНОВА", "date": "2018.06.28", "title": "Благоевград: Общинският съвет ще гласува предложение за изменение и допълнение на Наредбата за опазване на общинската собственост и обществения ред"}
{"url": "http://www.focus-news.net/news/2018/06/28/2539289/nikos-kotsiyas-vanshen-ministar-na-gartsiya-poluchil-sam-800-pisma-sas-zaplahi-kurshumi-i-kutii-s-krav.html", "text": "Гръцкият външен министър Никос Коцияс разкри по време на интервю пред местна медия, че до момента е получил повече от 800 писма със заплахи към него и семейството му, куршуми, както и кутии пълни с кръв, предава македонската електронна медия    „Курир“. \r\nМинистърът заяви, че това са опити правителството и министрите да не си свършват работата по тяхно умосмотрение, както е предвидено по конституция, а въз основа на заплахи и изнудване. Той допълни, че това са тежки престъпления според законите на страната, но не вижда никой да реагира. \r\n800-те писма, за които говори Коцияс не са известни на обществото, с оглед на това, че от началото на интензивните преговори  за името досега гръцките медии са съобщили единствено за две изпратени писма с куршуми до външния министър със съобщения „да се отстъпва името на Македония“.  Виктор Турмаков", "date": "2018.06.28", "title": "Никос Коцияс, външен министър на Гърция: Получил съм 800 писма със заплахи, куршуми и кутии с кръв"}
{"url": "http://www.focus-news.net/news/2018/06/28/2539295/komisar-simeon-tsarvulanov-pbzn-smolyan-navodneni-sa-pochti-vsichki-sgradi-po-porechieto-na-reka-cherna-v-chertite-na-grada.html", "text": "Наводнени са почти всички сгради по поречието на река Черна в чертите на града. Това съобщи за  Радио „Фокус“ – Смолян  директорът на Регионална дирекция „Пожарна безопасност и защита на населението“ – Смолян комисар Симеон Цървуланов. „Всички сгради от Чилингирска махала до квартал Устово, които са по поречието на реката са залети с вода. Сигналите са десетки, включително и сградата на ПБЗН – Смолян беше наводнена. Засега няма сигнали за пострадали или бедстващи хора. Всички сигнали са за наводнения от реката и деретата в града“, добави комисар Цървуланов. Той призова гражданите на Смолян да не излизат с автомобилите си и да не шофират в града освен ако не е крайно наложително. \r\nНели ГЕРГЬОВСКА", "date": "2018.06.28", "title": "Комисар Симеон Цървуланов, ПБЗН - Смолян: Наводнени са почти всички сгради по поречието на река Черна в чертите на града"}
{"url": "http://www.focus-news.net/news/2018/06/28/2539297/smolyan-vremenno-dvizhenieto-po-pat-iii-8681-rudozem-smilyan-v-rayona-na-byala-reka-se-osashtestvyava-v-edna-lenta-poradi-propadane-na-patnoto-platno.html", "text": "Временно движението по път III-8681 Рудозем - Смилян в района на Бяла река се осъществява в една лента поради пропадане на пътното платно. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки пътната сигнализация.", "date": "2018.06.28", "title": "Смолян: Временно движението по път III-8681 Рудозем - Смилян в района на Бяла река се осъществява в една лента поради пропадане на пътното платно"}
{"url": "http://www.focus-news.net/news/2018/06/28/2539303/razgrad-zapochna-pochistvaneto-na-ulichnite-ottotsi-v-grada.html", "text": "Днес започна почистването на уличните оттоци в Разград, набелязани от експерти на Общината през изминалата седмица. Това съобщиха от  Община Разград . Към момента 21 е броят им, като почистването се извършва от специализирана фирма, наета от Общината. Продължава работата по проверки на сигнали на граждани, които информират за проблемни зони, на които е затруднено отводняването на улици. Очаква се броят на оттоците, които ще бъдат почистени, да достигне до 30.", "date": "2018.06.28", "title": "Разград: Започна почистването на уличните оттоци в града"}
{"url": "http://www.focus-news.net/news/2018/06/28/2539304/pazardzhik-chetiri-mobilni-ekipi-osashtestvyavat-kontrol-varhu-parkiraneto-v-uchastatsite-sinya-zona-v-grada.html", "text": "Над 30 са служителите на фирма „Контур7“, изпълнител на обществената поръчка „Синя зона“ в Пазарджик, които са на постоянен трудов договор. Това каза за  Радио „Фокус“ – Пазарджик  Екатерина Марчокова, изпълнителен директор на частната фирма. По думите ѝ 4 мобилни екипи осъществяват контрол върху паркирането в платените участъци в града, зачислени са и 3 оператори на „градския паяк“ и 3 кранисти. „Към момента в гарда има само един „паяк“, като от средата на месец юли, ще има още два нови. В един мобилен екип има 1 служител на фирмата - изпълнител и 1 общински служител, който прибира таксата. Мобилните екипи трябва да отидат на всеки един сигнал за неправилно паркирано МПС“, уточни Марчокова. Тя добави, че талоните за платено паркиране в участъците „Синя зона“ се продават на общинските паркинги или в търговски обекти, които са обозначени на указателните табели. \r\nАлбена ЖИЛЕКОВА", "date": "2018.06.28", "title": "Пазарджик: Четири мобилни екипи осъществяват контрол върху паркирането в участъците „Синя зона“ в града"}
{"url": "http://www.focus-news.net/news/2018/06/28/2539302/plovdiv-arapovskiyat-manastir-sv-velikomachenitsa-nedelya-kray-asenovgrad-shte-otbelezhi-hramoviya-si-praznik-s-dvudneven-sabor.html", "text": "Араповският манастир „Св. великомъченица Неделя“ край Асеновград ще отбележи храмовия си празник с двудневен събор. Това съобщиха за  Радио „Фокус“ – Пловдив  от манастира. Съборът ще се проведе на 6 и 7 юли на манастирските поляни край село Златовръх. Тази година посланието на празника е „Да съхраним българските традиции и дух”. Програмата започва в 20.00 часа на 6 юли с всенародно веселие с участието на оркестър „Орфей” с ръководител Георги Янев. Същинската част на храмовия празник ще се състои на следващия ден, 7 юли, когато в 09.00 часа ще започне архиерейска света литургия в манастирския храм, а след него ще се осъществи литийно шествие до аязмото с иконата на покровителката на храма св. Неделя до аязмото, както и водосвет. В 12.00 часа на манастирските поляни ще се постави началото на фолклорен фестивал с участието на над 30 фолклорни състава. В 20.00 часа отново ще има всенародно веселие с концерти с участието на Поли Паскова и народен оркестър „Млади тракийци” с ръководител Божидар Стрехин. По време на събора ще има също ред забавления и люлки за най-малките посетители. \r\nТони МИХАЙЛОВ", "date": "2018.06.28", "title": "Пловдив: Араповският манастир „Св. великомъченица Неделя“ край Асеновград ще отбележи храмовия си празник с двудневен събор"}
{"url": "http://www.focus-news.net/news/2018/06/28/2539301/nimh-cherven-kod-za-valezhi-i-gramotevitsi-e-v-sila-za-oblast-smolyan.html", "text": "Червен код за валежи и гръмотевици е в сила за област Смолян. Това сочи справка на сайта на  Националния институт по метеорология и хидрология (НИМХ)  при БАН. Валежите в областта ще продължат, като до края на денонощието се очакват нови 20-30 л/кв.м, в отделни райони и повече. Измерените 24-часови количества валеж до 7.30 часа тази сутрин са 50-60 л/кв.м. и с продължаващия валеж обстановката ще се усложни още.", "date": "2018.06.28", "title": "НИМХ: Червен код за валежи и гръмотевици е в сила за област Смолян"}
{"url": "http://www.focus-news.net/news/2018/06/28/2539306/sliven-dve-sela-ot-oblastta-sa-bez-voda-zaradi-avarii.html", "text": "Две сливенски села са без вода заради аварии, съобщиха от  ВиК – Сливен . Поради аварийни ремонти до 16.30 часа ще бъде прекъснато водоподаването в селата Жельо Войвода и Ковачите. След възстановянето му може да се повиши мътността на водата.", "date": "2018.06.28", "title": "Сливен: Две села от областта са без вода заради аварии"}
{"url": "http://www.focus-news.net/news/2018/06/28/2539307/blagoevgrad-ot-yuli-do-kraya-na-avgust-shte-se-provede-spetsializirana-politseyska-operatsiya-vakantsiya-da-opazim-zhivota-na-detsata-na-patya.html", "text": "От месец юли до края на август ще се проведе специализирана полицейска операция „Ваканция! Да опазим живота на децата на пътя!”. Това каза на брифинг Петър Овнарски, началник група в сектор на „Пътна полиция“ към ОДМВР- Благоевград, предаде репортер на  Радио „Фокус“- Пирин . „Усилията ни ще бъдат съсредоточени върху контрола на причините, които водят до възникване произшествия“, уточни Овнарски. По думите му не са малко случаите, когато водачите с несъобразена или превишена скорост не могат да реагират при внезапна поява на деца, както пешеходци, така и велосипедисти. „Най- често децата и юношите загиват и получават травми като пътници в автомобилите, които са управлявани от възрастни младежи. Основно причините за травматизма с деца и юноши, след направена статистика  и анализ, са движение с превишена и несъобразена скорост от водачите на МПС (главно в населените места); неспазване на предимство на пешеходец; недостатъчен или липсващ родителски контрол на играещите навън малки деца; неползване на обезопасителни седалки с колани при возене на малки деца при автомобила и неизползване на светлоотразителни жилетки; недостатъчно ползване на дрехи и обувки с такива елементи  от деца и юноши“, каза още Овнарски. \r\nЛора КАЛЧЕВА", "date": "2018.06.28", "title": "Благоевград: От юли до края на август ще се проведе специализирана полицейска операция „Ваканция! Да опазим живота на децата на пътя!”"}
{"url": "http://www.focus-news.net/news/2018/06/28/2539310/pazardzhik-dvizhenieto-pri-km-75-na-am-trakiya-v-posoka-sofiya-vremenno-se-osashtestvyava-samo-v-avariynata-lenta-poradi-ptp.html", "text": "Движението при км 75 в посока София на АМ \"Тракия\" временно се осъществява само в аварийната лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.06.28", "title": "Пазарджик: Движението при км 75 на АМ \"Тракия\" в посока София временно се осъществява само в аварийната лента поради ПТП"}
{"url": "http://www.focus-news.net/news/2018/06/28/2539308/smolyan-vremenno-dvizhenieto-e-ogranicheno-za-vsichki-prevozni-sredstva-po-pat-iii-866-smolyan-stoykite-v-kv-raykovo-poradi-navodneno-patno-platno.html", "text": "Временно движението е ограничено за всички превозни средства по път III-866 Смолян - Стойките в кв. \"Райково\" поради наводнено пътно платно. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание по обходни маршрути през уличната мрежа на град Смолян.", "date": "2018.06.28", "title": "Смолян: Временно движението е ограничено за всички превозни средства по път III-866 Смолян - Стойките в кв. \"Райково\" поради наводнено пътно платно"}
{"url": "http://www.focus-news.net/news/2018/06/28/2539311/zam-ministar-svetlana-yordanova-shte-uchastva-v-konferentsiya-za-skrininga-i-preventsiyata-na-virusnite-hepatiti-i-hiv-v-regiona-na-tsentralna-i-iztochna-evropa.html", "text": "Зам.-министър Светлана Йорданова ще участва в конференция за скрининга и превенцията на вирусните хепатити и ХИВ в региона на Централна и Източна Европа. Това съобщиха от пресцентъра на  Министерството на здравеопазването . \r\nНа 28 и 29 юни 2018 г. във Витоша Парк Хотел (ул. „Росарио“ №1) в София се провежда регионална конференция на тема „Скрининг и превенция на вирусните хепатити и ХИВ в региона на Централна и Източна Европа: Сходни предизвикателства, съвместни решения”. Събитието се реализира под патронажа на Българското председателство на Съвета на ЕС, Комисията по здравеопазването към Народното събрание и Министерството на здравеопазването. Организатори са Националното сдружение за борба с хепатита „Хепасист” и Българската асоциация за изучаване на черния дроб.  \r\nНа 29 юни 2018 г. от 11.15 ч. ще се проведе дискусия, в която участие ще вземат зам.-министърът на здравеопазването Светлана Йорданова, главният държавен здравен инспектор д-р Ангел Кунчев, Жан-Люк Сион, представител на Директорат „Здравеопазване и безопасност на храните” към Европейската комисия, д-р Антонс Мозалевскис, представител на Световната здравна организация – Регион Европа, председателят на Европейската група за лечение на СПИН (EATG) Никос Дедес, Маринела Дебу, зам.-председател на Европейската асоциация на пациентите с чернодробни заболявания (ELPA) и председателят на „Хепасист” д-р Станимир Хасърджиев.  \r\nСред основните цели на събитието са идентифициране на ключовите препятствия, пред които са изправени всички заинтересовани страни и институциите по отношение на скрининга и превенцията на вирусния хепатит и ХИВ. Същевременно конференцията предоставя възможност за обмяна на опит и добри практики от региона и извън него, сред които съществуващи програми, налична инфраструктура и капацитет, примери за интегриране на стратегиите за ХИВ/хепатит, за програми за превенция, за използване на структурните фондове на ЕС и други.", "date": "2018.06.28", "title": "Зам.-министър Светлана Йорданова ще участва в конференция за скрининга и превенцията на вирусните хепатити и ХИВ в региона на Централна и Източна Европа"}
{"url": "http://www.focus-news.net/news/2018/06/28/2539313/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по  Радио „Фокус” - Пловдив  днес ще ви разкажем повече за бомбардировките на летище Карлово през Втората световна война. През юни 1944 г. летището е подложено на две бомбардировки. В рамките на 20 минути там са пуснати над 100 фугасни и много запалителни авиобомби, които причиняват големи пожари. Повече за всичко това ще ни разкаже доц. д-р Петър Ненков. \r\nСъщо в днешното предаване ще ви разкажем повече за карловските авиатори и авиоинженери, записали имената си със златни букви във военната ни история. Ще чуете спомените за един от тях – Дойчин Бояджиев, изгорял като факла при нощен учебен полет край ледените води на язовир Студен кладенец, заедно със своя колега, капитан инженер Емил Тодоров. \r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева", "date": "2018.06.28", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/06/28/2539305/reuters-donald-tramp-i-vladimir-putin-shte-se-sreshtnat-v-helzinki.html", "text": "Срещата между президентите на САЩ и на Русия Доналд Тръмп и Владимир Путин ще се проведе в Хелзинки, предава   Reuters. \r\nТръмп заяви в сряда, че финландската столица е възможно място за срещата на високо равнище. Това, че срещата ще се проведе там, се твърди на профила на американската телевизия „Фокс Нюз“ в социалната мрежа „Туитър“. Очаква се двете страни съвсем скоро днес да обявят датата и мястото на срещата.   Виктор Турмаков", "date": "2018.06.28", "title": "Reuters: Доналд Тръмп и Владимир Путин ще се срещнат в Хелзинки"}
{"url": "http://www.focus-news.net/news/2018/06/28/2539312/prof-d-r-krasimir-ivanov-mu-varna-vazpriehme-uchastieto-v-mezhdunarodniya-festival-na-chervenokrastkite-i-zdravni-filmi-kato-svoya-misiya.html", "text": "Възприехме участието в Международния фестивал на червенокръстките и здравни филми  като своя мисия. Това каза проф. д-р Красимир Иванов, ректор на Медицински университет- Варна на пресконференция по повод предстоящото провеждане на фестивала, предаде репортер на  Радио „Фокус“ – Варна . „Да се създаде фестивал е нещо много трудно, като още по-трудно е да се поддържа, и с всеки следващ път той да става по-добър и на по-високо ниво. Медицински университет – Варна е преди всичко една образователна институция, която дава освен образование и възпитание на бъдещите здравни специалисти“, добави  проф. д-р Красимир Иванов. Според него живеем в свят, изпълнен с огромна агресия, с огромни социални неравенства и недоволство и единствено изкуството и образованието са пътищата това да бъде преодоляно. „Възприехме участието във фестивала като своя мисия, като активно участваме в организацията и провеждането му. Ако няма проактивно отношение и всеки един от нас, на мястото където работи, не се постарае да допринесе за нормализирането на средата и обществото, да се изведе на преден план доброто и позитивното – няма как да успеем. Ако всеки един от нас не се постарае, дори с нещо минимално, сме обречени на неуспех. Това са водещите мотиви, които ни подтикнаха Медицински университет да се включи и се радваме, че това стана не само амбиция на ръководството на университета, а се прие горещо и от студентската общност. Изключително ни радва активното участие на студентите в провеждането на фестивала. Медицински университет ще участва със собствената си медия, която е първата и единствена в страната, като представи собствени филми и по този начин ще допринасе за реализирането на  целите на фестивала“, допълни проф. д-р Красимир Иванов. \r\nМилена СТОЕВА", "date": "2018.06.28", "title": "Проф. д-р Красимир Иванов, МУ – Варна: Възприехме участието в Международния фестивал на червенокръстките и здравни филми  като своя мисия"}
{"url": "http://www.focus-news.net/news/2018/06/28/2539286/mvr-pozharnikari-uchastvat-v-22-spasitelni-deynosti-v-tsyalata-strana-zaradi-uslozhnenata-meteorologichna-obstanovka-nyama-zastrasheni-hora.html", "text": "Към момента силите и средствата на ГД „Пожарна безопасност и защита на населението“ участват в извършването на 22 аварийно-спасителни дейности. Няма данни за застрашени хора и населени места. Това съобщиха от  пресцентъра на МВР , като данните са към 12.00 часа. От началото на денонощието в пожарните служби в страната са получени над 70 сигнала за произшествия, свързани с усложнената метеорологична обстановка. Постъпилите сигнали са предимно за територията на Столична община  и областите Пловдив, Пазарджик, София, Смолян. Основната част от тях са за наводнени приземни етажи, мазета, дворове и части от пътна и улична инфраструктура, както и за отстраняване на опасни предмети и паднали дървета. В област Пловдив екипите са  извършили отводнителни дейности на 21 сигнала за наводнени къщи, дворове, подлези, улици, обществени сгради. Отработени са и няколко сигнала за паднали дървета. На телефон 112 са подадени 15 сигнала за локални наводнения на територията на област Смолян. Със заповед на кмета на община Смолян е обявено бедствено положение на територията на цялата община. Основната част от сигналите са концентрирани около речното корито на река Черна. За оказване помощ на РДПБЗН – Смолян е предислоциран  хидро-модул от пожарната служба в Пловдив.", "date": "2018.06.28", "title": "МВР: Пожарникари участват в 22 спасителни дейности в цялата страна заради усложнената метеорологична обстановка, няма застрашени хора"}
{"url": "http://www.focus-news.net/news/2018/06/28/2539309/sashka-tseleva-napoitelni-sistemi-pazardzhik-v-momenta-nyamame-prinuditelno-izpuskane-na-yazoviri.html", "text": "В момента нямаме принудително изпускане на язовири, тъй като сме в сезон на напояване. Това каза за  Радио „Фокус“ – Пазарджик  управителят на Напоителни системи „Клон Тополница“ – Пазарджик Сашка Целева. Тя уточни, че водни количества се изпускат от язовирите „Тополница“ и „Малка Мътница“. „Държим контролно ниво, имаме свободен обем и в двата язовира. Под постоянен контрол са и дигите на контролираните от „Напоителни системи“ участъци. Намален е обемът вода, който се подава към напоителните канали с цел и там да бъде осигурен свободен обем“, коментира Целева. \r\nВаня НИКОЛОВА", "date": "2018.06.28", "title": "Сашка Целева, Напоителни системи - Пазарджик: В момента нямаме принудително изпускане на язовири"}
{"url": "http://www.focus-news.net/news/2018/06/28/2539314/gd-granichna-politsiya-intenziven-e-trafikat-na-granichnite-punktove-dunav-most-vidin-i-dunav-most-ruse-za-tovarni-avtomobili-na-izhod-ot-stranata.html", "text": "Интензивен е трафикът на граничните пунктове „Дунав мост Видин“ и „Дунав мост Русе“ за товарни автомобили на изход от страната. Това съобщиха от ГД „Гранична полиция“, като информацията за трафика е към 13.00 часа. Слаб е трафикът на пунктовете „Капитан Андреево“  и на „Лесово“ за товарни автомобили на изход от страната. На границите със Сърбия, Македония и Гърция трафикът е нормален.", "date": "2018.06.28", "title": "ГД „Гранична полиция“: Интензивен е трафикът на граничните пунктове „Дунав мост Видин“ и „Дунав мост Русе“ за товарни автомобили на изход от страната"}
{"url": "http://www.focus-news.net/news/2018/06/28/2539226/fokus-makedoniya-mestnite-vlasti-v-severnata-chast-na-gartsiya-iskat-referendum-za-dogovora-za-imeto.html", "text": "Общините от северната част на Гърция искат да се проведе референдум в страната за договора за името на Македония, „за да се даде на гражданите законното право да го одобрят или отхвърлят“. По време на среща в Солун, организирана от регионалния съвет на областта Централна Македония, в присъствието на кметове и представители на местните общински съвети, на представители на духовенството и висшите учебни заведения, е приета резолюция, която ще бъде представена на гръцкото правителство и политически партии, предава македонският   „Фокус“. \r\nВ резолюцията се твърди, че договорът за името от 17 юни представлява дипломатическо и национално поражение  и е вреден за интересите и бъдещето на страната и на гръцките граждани.  \r\nМестните власти от гръцката област Македония съобщават, че не са съгласни с договора и призовават правителството да проведе референдум „за да се даде на гражданите законното право да приемат или отхвърлят този договор, който се отнася до важен национален въпрос, до историята и културата на Гърция“. \r\nНа заседанието са участвали 258 представители на местната власт от Северна Гърция, 15 митрополити и 90 представители на различни институции. Към събралите се обърнаха префектът на региона Централна Македония Апостолос Цицикостас и представителят на Централния съюза на общините в Гърция Георгиос Патулис.  Виктор Турмаков", "date": "2018.06.28", "title": "„Фокус“ (Македония): Местните власти в северната част на Гърция искат референдум за договора за името"}
{"url": "http://www.focus-news.net/news/2018/06/28/2539316/proverka-na-ministar-nikolina-angelkova-konstatira-nereglamentirani-obekti-na-plazh-shkorpilovtsi-yug.html", "text": "Шест нерегламентирани обекта, между които и работещо заведение, откри проверка на министъра на туризма Николина Ангелкова на морски плаж „Шкорпиловци-юг“. Това съобщиха от пресцентъра на  Министерство на туризма . За плажа е обявен търг за отдаване под наем и в момента се ползва неоснователно. \"От поставените табели личи, че се събират такси за шезлонг и чадър, което е в пълно нарушение на закона\", коментира министърът.  \r\nВъв връзка с нарушенията сме предложили промени в разпоредбите на ЗУЧК за административни наказания и глоби за неохраняемите плажове, които предвиждат глоби от 10 хил. до 50 хил. в зависимост от това дали нарушителят е физическо или юридическо лице. В ЗУЧК сега липсват конкретни разпоредби за неохраняемите  плажове. Министърът заяви, че по казуса в Шкорпиловци министерството незабавно ще сезира кмета на община Долни чифлик, за да се стартира процедура по премахване на заведението на плажа, а по отношение събирането на такси трябва да се произнесе Комисията за защита на потребителите. Заведението трябва се премахне, защото плажът е неохраняем и няма одобрена от мен схема, забранено е да се събират такси за чадъри и шезлонги.  \r\nПо отношение на плаж Кабакум, за който се получиха сигнали за замърсяваща шахта, министърът поясни, че проверката на Министерството на туризма е показала, че трябва да се предприемат незабавни действия от общината, РИОСВ и РЗИ, да се констатира дали течът замърсява морето и каква е конструкцията. Констатираното е извън правомощията ни, но имаме уверение от другите институции, че проверяват, и очакваме становища, за да дадем предписанията си, посочи още министърът. Тя подчерта също, че по сигнали се извършва геодезично заснемане от експерти на ведомството за съотношението на свободна и заета от плажни принадлежности зона. \"Разположението на зоните на плажа зависи от концесионерите и наемателите, ние следим да има равнопоставеност между двете зони\", заключи министърът.", "date": "2018.06.28", "title": "Проверка на министър Николина Ангелкова констатира нерегламентирани обекти на плаж „Шкорпиловци-юг“"}
{"url": "http://www.focus-news.net/news/2018/06/28/2539300/voennosluzheshti-ot-suhopatnite-voyski-shte-okazhat-pomosht-na-naselenieto-na-smolyan.html", "text": "Модулно формирование от състава на 101-ви алпийски полк ще окаже помощ на населението в Смолян. Това съобщиха от  пресцентъра на Министерството на отбраната . Вследствие на обилните валежи в града е обявено бедствено положение. Модулното формирование е в състав от 41 военнослужещи, които със специализирана техника ще изграждат диги на река Черна в кв. „Устово“ в града. Действията им се ръководят от командира на алпийците полковник Димитър Кацаров. Военнослужещите се включват в спасителните действия след отправена молба от областния управител на област Смолян  Недялко Славов.", "date": "2018.06.28", "title": "Военнослужещи от Сухопътните войски ще окажат помощ на населението на Смолян"}
{"url": "http://www.focus-news.net/news/2018/06/28/2539319/stara-zagora-nad-60-resheniya-vzeha-obshtinskite-savetnitsi-na-redovnoto-si-zasedanie.html", "text": "На редовното си заседание днес старозагорските общински съветници разгледаха и взеха решения по над 60 предложения. Това съобщиха от пресцентъра на  Община Стара Загора . \r\nСлед оспорван дебат местните старейшини не приеха да разгледат внесеното извънредно предложение за даване на Предварително съгласие за проектиране и изграждане на обект „плаваща сцена“ във водите на езеро „Загорка“ – парк „Бедечка“. Те изслушаха зам.-директора на Държавна опера Стара Загора Славчо Николов, който разказа за идеята да се създаде още едно пространство за култура в града и подчерта, че такава сцена в България няма създавана досега. Стана ясно още, че Община Стара Загора няма да има финансови ангажименти.  Съветниците обаче се обединиха около мнението предложението да бъде оттеглено и да се разглежда на следващата сесия през юли, след като мине през различните комисии в местния парламент. \r\nБе оттеглено и предложението за обявяване на имот - Лагер за ученически отдих, намиращ се в местност „Паниците“, за частна общинска собственост и продажба. \r\nМестните старейшини приеха предложението на кмета Живко Тодоров за промяна по бюджета на община Стара Загора, вътрешни компенсирани промени в разходната част на бюджета и промяна в инвестиционната програма за 2018 година. \r\nТе са свързани с финансиране на различни наложителни дейности. Общината дава 100 000 лв. като парична вноска в „Индустриална зона Загоре“.  За допълнителни дейности по проектите за реконструкция, модернизация и въвеждане на мерки за енергийна ефективност за сградите на Търговска гимназия „Княз Симеон Търновски“ и ПГВМ „Иван П. Павлов“ са необходими допълнително 85 712 лева, които се осигуряват за сметка на намаление на планираните по бюджета средства за предоставени временни безлихвени заеми между бюджети и сметки за средствата от Европейския съюз. Промени има и в инвестиционната програма на Общината - добавени са нови обекти и активи, свързани с допълнително възникнали спешни и неотложни дейности, за които не са били предвидени средства. За основния ремонт на физкултурен салон в СУ „Максим Горки“ са нужни 41 000 лева, a за проект за изграждане на система за пожароизвестяване в СУ \"Железник\" - 1 020 лева. За реализацията на проекта за разширяване на моста на бул. „Патриарх Евтимий“ се налага промяна на канализационната мрежа в района под моста на бул. “Славянски“, като за целта ще бъдат преместени и подменени основният колектор и тръбите. Ремонтът ще струва 100 000 лева. Налага се и спешна реконструкция на покрива на физкултурния салон на СУ “Васил Левски“, чиято стойност е 120 000 лева. Ще се ремонтира пенсионерският клуб в с. Калитиново за 31 000 лв., още 26 000 лв. са предвидени за основен ремонт на читалището в с. Руманя. С 60 000 лв. ще се ремонтира основната сграда и прилежащият Корпус на дома в с. Лясково и др. 80 000 лева са предвидени за изграждане на две автоматични поливни системи в парк „Пети октомври“ и в разделителната ивица по бул. “Цар Симеон Велики“.   \r\nСъветниците не приеха предложението за изменение в Наредба за реда и условията за управление и разпореждане с общински жилищни имоти на територията на община Стара Загора, с което се предлага средствата от продажба на общински жилища да постъпват по отделна сметка и да се разходват целево за закупуване или строителство на нови общински жилища, както и за ремонт на съществуващия общински жилищен фонд. \r\nПриети бяха Правилник за организацията и дейността на общинското предприятие „Ученическо хранене“ Стара Загора и предоставяне на активи. На първо четене общинските съветници приеха Правилник за изменение и допълнение на Правилник за финансово подпомагане на процедури и дейности по асистирана репродукция на съпрузи и лица, живеещи на съпружески начала, с репродуктивни проблеми на територията на Община Стара Загора. \r\nСериозен дебат предизвика предложението на общинския съветник Кольо Димов за аварийно реализиране на транспортна схема към Общия устройствен план на Стара Загора, касаеща свързването на ул. „Калояновско шосе” и кръстовището на улици „Отец Паисий” и „Бяло море” през територията на бившия завод „Берое\". Най-напред вносителят оттегли думата „аварийно“, след това общинските съветници умуваха дали това предложение е разумно и целесъобразно, тъй като ще се изисква отчуждаване на терени от частни имоти. При гласуването предложението не се прие.  \r\nБезвъзмездно право на ползване върху имот - частна общинска собственост, за срок от пет години бе предоставено на СНЦ „Агенция за регионално икономическо развитие – Стара Загора“ и на Сдружение „Самаряни” Стара Загора. \r\nСтарейшините приеха и предложения за уреждане на регулационни отношения и прекратяване на съсобственост в различни райони на Общината.", "date": "2018.06.28", "title": "Стара Загора: Над 60 решения взеха общинските съветници на редовното си заседание"}
{"url": "http://www.focus-news.net/news/2018/06/28/2539315/a1on-makedoniya-aktivisti-na-vmro-dpmne-ostaviha-domati-pred-sgradata-na-makedonskoto-mvnr.html", "text": "Активисти от опозиционната партия ВМРО-ДПМПЕ оставиха няколко домата пред вратата на македонското външно министерство, предназначени за министъра Никола Димитров. Акцията следва публикацията му преди дни в социалната мрежа „Туитър“, в която той написа, че всяка страна, която гласува за началото на преговорите на Македония в ЕС, ще получи като подарък македонски домати, предава скопският телевизионен канал   A1ON. \r\nФилип Георгиев от ВМРО-ДПМНЕ заяви, че „неспособността да се води дипломация не може да се покрие с домати“. Според него ЕС търси резултати, а не „продавачи на име и домати“.  \r\n„Доматите, които трябваше да пътуват в ЕС, ще гният още година и половина, а с неспособната власт застрашава и следващите реколти“, допълни активистът на партията. \r\n„Димитров, младите хора нямат никаква полза от вашата дипломация с домати. Македония остава обезличена от вашата некомпетентност, която компенсирате с пълна липса на сериозност. Вместо да се подиграваха с държавата и да предлагате домати за членство в ЕС, трябва да спрете да вредите на държавата. Вие обещахте началото на преговорите,  а донесохте гръцка салата с името Македония“, смятат в партията.  Виктор Турмаков", "date": "2018.06.28", "title": "A1ON (Македония): Активисти на ВМРО-ДПМНЕ оставиха домати пред сградата на македонското МВнР"}
{"url": "http://www.focus-news.net/news/2018/06/28/2539318/shumen-okrazhnata-prokuratura-zadarzha-moldovski-grazhdanin-za-grabezh-na-benzinostantsiya.html", "text": "Окръжната прокуратура в Шумен задържа за срок до 72 часа гражданин на Молдова за грабеж на бензиностанция, придружен със средна телесна повреда. Това съобщиха от пресцентъра на  Апелативна прокуратура- Варна . 20-годишният гражданин на Република Молдова Т.Г. е привлечен като обвиняем за грабеж на бензиностанция, като за това била употребена сила. Сред привличането на обвиняемия за извършеното престъпление в съучастие с три неизвестни до момента лица, той е бил задържан за срок до 72 часа с постановление на прокурор в Окръжната прокуратура.  \r\nТежкото криминално деяние е било извършено на 11 април 2018 год. на бензиностанцията на Пети километър край Шумен. При грабежа е отнета метална каса с парична сума 254 лева, собственост на „Петрол“ АД. Спрямо служителката в бензиностанцията е употребена сила, като й е причинена средна телесна повреда. На клиент на бензиностанцията нападателите са причинили лека телесна повреда. Окръжната прокуратура в Шумен ще внесе искане за определяне на постоянна мярка за неотклонение „Задържане под стража“ от съда. Уведомено е посолството на Република Молдова.", "date": "2018.06.28", "title": "Шумен: Окръжната прокуратура задържа молдовски гражданин за грабеж на бензиностанция"}
{"url": "http://www.focus-news.net/news/2018/06/28/2539322/petar-ovnarski-odmvr-blagoevgrad-po-vreme-na-spetsializiranata-aktsiya-vakantsiya-shte-bade-zasilen-i-zavishen-kontrolat.html", "text": "По време на специализирана Акция на полицията „Ваканция! Да опазим живота на децата на пътя!” ще бъде засилен и завишен контролът. Това каза по време на брифинг Петър Овнарски, началник група в сектор на „Пътна полиция“ към  ОДМВР - Благоевград , предаде репортер на  Радио „Фокус“ - Пирин . „В ОДМВР - Благоевград е създадена организация. Ще бъдат провеждани специализирани полицейски операции, ще бъде засилено присъствието на автопатрули, които ще извършват контрол на тези нарушения. Ще бъде осъществен контакт с представители на „Автомобила администрация“ по отношение контрола на автобуси, които превозват организирани групи с деца, тъй като през летния период се организират екскурзии“, каза Овнарсли. По думите му МПС-та ще бъдат проверявани и за техническо състояние, водачите за правоспособност, управление на МПС след употреба на алкохол. „Ще бъде засилено полицейското присъствие в малките населени места, където знаете, че през летния период децата ходят на ваканции и се изкушават да управляват МПС-та без да притежават съответната правоспособност. Контролът ще бъде засилен и завишен и ще бъде съсредоточен върху тези участници, които увеличават аварийността и тази статистика“, каза още Овнарски. \r\nЛора КАЛЧЕВА", "date": "2018.06.28", "title": "Петър Овнарски, ОДМВР - Благоевград: По време на специализираната акция „Ваканция” ще бъде засилен и завишен контролът"}
{"url": "http://www.focus-news.net/news/2018/06/28/2539326/veliko-tarnovo-okrazhnata-prokuratura-predade-na-sad-mazha-ubil-saprugata-si-v-selo-balgarsko-slivovo.html", "text": "Окръжна прокуратура – Велико Търново внесе в съда обвинителен акт срещу възрастен мъж за убийство на съпругата си. Това съобщиха от пресцентъра на  Апелативна прокуратура - Велико Търново . Обвинението срещу Л. К. е за това, че на неустановена дата в периода 18 януари 2018 г. - 19 януари 2018 г., в село Българско Сливово, общ. Свищов, умишлено умъртвил съпругата си. Обвиняемият и пострадалата са съпрузи и от дълги години живеели заедно. На 12 януари 2018 г. семейството били на гости на съседи. Вечерта обвиняемият си тръгнал сам. Час по-късно си тръгнала и съпругата му заедно със съседка, на която неведнъж била споделяла, че често се карали с мъжа си  заради гледането на домашните животни, като той дори посягал да я бие. Прибирайки се вкъщи двамата отново се скарали, заради което на следващия ден жената напуснала семейния дом. Върнала се след няколко дни, когато между съпрузите пак възникнал скандал. За да избегне конфликта, пострадалата тръгнала към изоставен имот, който семеството го ползвали за съхранение на сено и фураж. Обвиняемият минал по пряк път и също стигнал до изоставения имот. Там между двамата възникнала разпра, като обвиняемият ударил жената няколко пъти с тояга и за да я накара да млъкне, хванал с две ръце лицето ѝ в областта на устата и носа. От задушаването жената се свлякла на земята, а обвиняемият се прибрал в дома си, оставяйки трупа на съпругата си в двора на другия имот. На следващата сутрин преместил трупа на жертвата на стълбите на къщата, инсценирайки самоубийство. След това отишъл до свой близък, на когото казал, че жена му се обесила в двора на изоставената къща.  \r\nПредстои насрочване на делото за разглеждане от съда.", "date": "2018.06.28", "title": "Велико Търново: Окръжната прокуратура предаде на съд мъжа, убил  съпругата си в село Българско Сливово"}
{"url": "http://www.focus-news.net/news/2018/06/28/2539324/pazardzhik-dvama-mazhe-sa-postradali-pri-katastrofa-mezhdu-tovaren-avtomobil-s-turska-registratsiya-i-dzhip-pri-km-75-na-magistrala-trakiya.html", "text": "Тежка катастрофа е станала в района на км 75 на автомагистрала „Тракия“ в посока София, каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, сигналът е подаден преди около половин час. „По първоначални данни са се ударили товарен автомобил с турска регистрация и джип „Порше кайен“. На мястото незабавно са изпратени екипи на полицията, пожарната и линейки. Пожарникарите са успели да извадят двамата мъже, които са пътували в джипа. И двамата са контактни и в съзнание. Те се транспортират от екипите на „Спешна помощ“ към Областната болница“, каза също Стоянов. Мястото към момента се регулира от служители на „Пътна полиция“. „Призоваваме водачите да се движат с повишено внимание и с по-ниска скорост. Движението се осъществява в аварийната лента“, допълни Стоянов. \r\nВаня НИКОЛОВА", "date": "2018.06.28", "title": "Пазарджик: Двама мъже са пострадали при катастрофа между товарен автомобил с турска регистрация и джип при км 75 на магистрала „Тракия“"}
{"url": "http://www.focus-news.net/news/2018/06/28/2539328/veliko-tarnovo-sled-sporazumenie-s-rayonna-prokuratura-elena-zhena-e-osadena-za-darzhane-na-tsigari-bez-banderol-za-nad-1500-lv.html", "text": "По одобрено от съда споразумение, постигнато с Районна прокуратура - Елена, осъдиха жена за държане на цигари без бандерол. Това съобщиха от пресцентъра на  Апелативна прокуратура - Велико Търново . М. И. се призна за виновна за това, че на 09.02.2018 г. в търговски обект в с. Каменари, общ. Елена, държала акцизни стоки - 138 бр. кутии цигари с марка „American Eagle – Gold”, 21 бр. кутия цигари с марка “Compliment Blue” и 47 бр. кутии цигари с марка “Donatela Absolute” – общо 4138 къса цигари с тютюн, на стойност 1551,76 лева, без бандерол, когато такъв се изисква по Закона за акцизите и данъчните складове и Закон за тютюна, тютюневите и свързаните с тях изделия, като случаят е нeмаловажен. Престъплението е по чл. 234, от НК. Наложено й е наказание четири месеца лишаване от свобода, което на основание чл. 66 от НК е отложено с три години изпитателен срок. Споразумението има последици на влязла в сила присъда.", "date": "2018.06.28", "title": "Велико Търново: След споразумение с Районна прокуратура – Елена жена е осъдена за държане на цигари без бандерол зa над 1500 лв."}
{"url": "http://www.focus-news.net/news/2018/06/28/2539320/opasno-vreme-obzor-ii.html", "text": "Червен код за валежи и гръмотевици е в сила за област Смолян. Валежите в областта ще продължат, като до края на денонощието се очакват нови 20-30 л/кв.м, в отделни райони и повече. Измерените 24-часови количества валеж до 7.30 часа тази сутрин са 50-60 л/кв.м. и с продължаващия валеж обстановката ще се усложни още. Оранжев код е в сила за почти цялата страна. Предупреждението важи за всички области с изключение на Видин, където кодът е жълт. Очакват се значителни валежи, като на места ще се развият и гръмотевични бури. Количествата за денонощието ще достигат до 30-50 л/кв.м, а в отделни райони и повече.  \r\nОт началото на денонощието в пожарните служби в страната са получени над 70 сигнала за произшествия, свързани с усложнената метеорологична обстановка. Към момента силите и средствата на ГД „Пожарна безопасност и защита на населението“ участват в извършването на 22 аварийно-спасителни дейности. Няма данни за застрашени хора и населени места.  \r\nПостъпилите сигнали са предимно за територията на Столична община  и областите Пловдив, Пазарджик, София, Смолян. Основната част от тях са за наводнени приземни етажи, мазета, дворове и части от пътна и улична инфраструктура, както и за отстраняване на опасни предмети и паднали дървета.  \r\nВ област Пловдив екипите са  извършили отводнителни дейности на 21 сигнала за наводнени къщи, дворове, подлези, улици, обществени сгради. Отработени са и няколко сигнала за паднали дървета.  \r\nНа телефон 112 са подадени 15 сигнала за локални наводнения на територията на област Смолян. Със заповед на кмета на община Смолян е обявено бедствено положение на територията на цялата община. Основната част от сигналите са концентрирани около речното корито на река Черна. За оказване помощ на РДПБЗН – Смолян е предислоциран  хидро-модул от пожарната служба в Пловдив. Със заповед на кмета е обявено бедствено положение на община Чепеларе.  \r\nВ Сливен голямото количество валежи предизвика наводнения в ниската част на града. Заради дълбоките локви е имало множество закъсали автомобили, шахтите не са успели да поемат водата и това е довело до наводнение на улиците. Сигнали за пострадали хора не са постъпвали. \r\nВ Хасково остава в сила частичното бедствено положение в Ивайловградско и продължава работата по отстраняване на щетите. Във всички села в област Хасково е възстановено електричеството и водоподаването. В община Ивайловград и днес ще продължи работата по отстраняване на щетите, нанесени вчера след обилните дъждове. Частичното бедственото положение остава в сила за селата Ленско, Соколенци и Меден бук.  \r\nВ Община Съединение също обсъждат обявяване на бедствено положение заради поройния дъжд. Кметът на Общината Атанас Балкански съобщи, че са наводнени дворове и приземни етажи, а водата по улиците достига 60 см.  Река Потока продължава да покачва нивото си. Екипите от Общината обикалят критичните участъци. Кризисният щаб непрекъснато обсъжда ситуацията. \r\nВ столицата кметът Йорданка Фандъкова разпореди непрекъснато наблюдение на критични места в града, както и следене на нивата на язовири и реки на територията на столицата. Мобилизирани са всички екипи на дирекция „Аварийна помощ и превенция”, както и на Столичен инспекторат. Мобилни и стационарни екипи извършват наблюдение по места, осъществяват обходи и реагират на сигнали. Продължава и контролираното изпускане на водни количества от общинските язовири \"Мърчаево\", \"Мрамор\" и \"Суходол\". Реките са с повишени нива, но няма опасност от разливи.  \r\nКметовете на райони имат задача да контролират работата на своята територия. С цел недопускане на инциденти напомняме на строителните фирми да направят оглед и при необходимост да обезопасят своите обекти. \r\nМинистърът на регионалното развитие и благоустройството Николай Нанков поясни, че се очаква влошена обстановка от гледна точка на активизирали се свлачищни процеси. По думите му деветте язовира, стопанисвани от Министерството на регионалното развитие и благоустройството по линия на ВиК дружествата, са в отлично състояние. Министърът обясни, че се следят постоянно и речните нива и коментира, че реките са почистени и е осигурена нормална проводимост на речните легла.", "date": "2018.06.28", "title": "Опасно време (ОБЗОР II)"}
{"url": "http://www.focus-news.net/news/2018/06/28/2539327/ministar-nikolina-angelkova-890-000-nemski-turisti-sa-posetili-balgariya-za-edna-godina.html", "text": "Повече от 890 000 немски туристи са посетили България през миналата година. Това съобщи във Варна министърът на туризма Николина Ангелкова, която участва в конференция на тема „Eвропейски стандарти за туризма в България“, предаде репортер на  Радио „Фокус“ – Варна . По думите й немският пазар е на трето място за миналата година по отношение на чуждестранните туристи, които са посетили България, и на първо – по отношение на летния туризъм. Министър Ангелкова добави, че за последните две години страната ни отчита 47 % ръст на немските туристи, а с цифрите от 2018 година се очаква той да задмине 50 процента.  \r\n„Почти 900 000 немски туристи е много впечатляваща цифра, но ние мислим, че потенциалът на страната Ви далеч не е изчерпан“, каза след срещата във Варна днес Tорстен Гайслер, който е ръководител на фондация „Конрад Аденауер“ за България. По думите му много германски туристи свързват България с почивката на море, но призна, че страната ти години наред се опитва да покаже, че тук има конферентен, СПА и винен туризъм. „Много прекрасни неща, които за съжаление не са толкова популярни“, коментира още Гайслер и увери, че представляваната от него организация ще има задачата да разпространи в Германия информацията, че в България може да се провеждат както лечение, така и конференции, не предимно летни почивки. Гостът заяви, че е поканил на конференцията във Варна представители от немската провинция Шлезвиг-Холщайн, за да се популяризира техният опит в сферата на туризма. \r\nДиана СТОЕВА", "date": "2018.06.28", "title": "Министър Николина Ангелкова: 890 000 немски туристи са посетили България за една година"}
{"url": "http://www.focus-news.net/news/2018/06/28/2539321/slavka-chakarova-kmet-na-chepelare-svlachishte-zatvori-patya-chepelare-pamporovo-v-rayona-na-progled-tehnika-veche-razchistva-platnoto.html", "text": "Голямо свлачище затвори пътя между Чепеларе и Пампорово в района на Проглед. Това съобщи за  Радио „Фокус“ – Смолян  кметът на Чепеларе Славка Чакърова. На пътя са се свлекли голямо количество пръст, камъни и дървета. Техника вече разчиства пътните платна, но автомобилите идващи от Чепеларе се спират от полицията и не могат да преминат към Пампорово и Смолян. Чакърова призова и колите, идващи от Смолян, да изчакат или да не предприемат пътуване към Чепеларе докато не приключи разчистването на свлачището. \r\nНели ГЕРГЬОВСКА", "date": "2018.06.28", "title": "Славка Чакърова, кмет на Чепеларе: Свлачище затвори пътя Чепеларе – Пампорово в района на Проглед, техника вече разчиства платното"}
{"url": "http://www.focus-news.net/news/2018/06/28/2539329/sliven-mladezhki-debat-za-uchilishte-na-badeshteto-se-provede-v-grada.html", "text": "Клуб по дебати \"Туида\" към Младежки дом - Сливен организира младежки дебат на тема \"Това правителство ще създаде училище, което да подготвя младите хора за бъдещето\", който се проведе в зала „Май\" на Община Сливен. Дебатът беше във формат \"британски парламентарен\". Това съобщиха от пресцентъра на  Общината . \r\nМладите хора от Правителството представиха идеите и модела си за училище на бъдещето, което да е в крак с новите технологии и бързо променящия се свят а опозицията ги оборваше с аргументи против в полза на настоящата образователна система. Имаше сблъсък на гледни точки и идеи, като спечели отборът на Правителството. \r\nГости на дебата бяха заместник - областния управител Димитринка Петкова, родители и ученици. \r\nКлубът функционира към Младежки дом - Сливен и приема нови членове.", "date": "2018.06.28", "title": "Сливен: Младежки дебат за училище на бъдещето се проведе в града"}
{"url": "http://www.focus-news.net/news/2018/06/28/2539325/smolyan-obhodniyat-marshrut-na-svlachishteto-kray-progled-e-smolyan-devin-krichim-plovdiv.html", "text": "Временно движението по път II-86 Проглед - Чепеларе е ограничено за всички превозни средства поради свличане на наноси върху пътното платно. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост по обходен маршрут: Смолян - Девин - Кричим - Пловдив и обратно.", "date": "2018.06.28", "title": "Смолян: Обходният маршрут на свлачището край Проглед е Смолян - Девин - Кричим - Пловдив"}
{"url": "http://www.focus-news.net/news/2018/06/28/2539331/ministar-ekaterina-zaharieva-es-ne-biva-da-gubi-fokusa-varhu-zapadnite-balkani-sled-postignatite-po-vreme-na-balgarskoto-predsedatelstvo-uspehi.html", "text": "„Радвам се, че мога да говоря за Западните Балкани и за ролята на България в процеса на присъединяване, ден и половина след като председателствах Съвет „Общи въпроси“, на който за първи път от 2015  г. успя да се постигна единодушие по темата за разширяването. Тази тема е чувствителна за много страни членки на ЕС, но здравият разум надделя и успяхме да дадем ясна перспектива и ясни времеви граници на две държави – Република Македония и Република Албания. Това е успех за целия Европейски съюз, не само на Българското председателство, но това беше нашият план максимум и се радвам, че успяхме да го изпълним“. Това заяви вицепремиерът и министър на външните работи Екатерина Захариева на изнесено заседание на групата на Европейските консерватори и реформисти, която се проведе днес в хотел „Балкан“ в София, съобщиха от пресцентъра на  Министерството на външните работи .  \r\nМинистър Захариева направи кратък анализ на ситуацията в региона и на постигнатото от България по време на нейното Председателство на Съвета на ЕС. „Мисля, че най-важното, което направихме, е, че успяхме да отблокираме тази блокирана тема – европейската перспектива на страните от Западните Балкани\", заяви тя. „В началото не беше лесно да убедим всички 28, че това е важна тема за цяла Европа. Но вярвам, че сега лидерите са на мнение, че границите на сигурността на ЕС не приключват с границите на страните членки. Ще добавя и темата за дигитализацията, за младите хора, за бъдещето и за вярата в Европейския съюз. В тези държави е най-проевропейски настроеното население в Европа – с над 75 %“, посочи Захариева. \r\nСпоред министър Захариева фокусът върху Западните Балкани през последните шест месеца е стимулирал лидерите в тези страни да започнат да решават проблеми, оставени отворени с десетилетия, както и да ускорят темпа на реформите и изпълнението на условията, необходими за започване на преговори за членство или за отваряне на определени глави. Тя изтъкна, че за първи път от 15 години е имало Среща на върха в София с участието на лидерите на ЕС и лидерите от Западните Балкани, както и че по време на Българското председателство са били проведени над 60 срещи и съвети със страните от Западните Балкани и европейските партньори. „В края на шестте месеца разполагаме за първи път с ясен план и стратегия за свързаност и източниците за финансиране на страните от Западните Балкани\", заяви първият ни дипломат.   \r\n„Най-важното сега е да не губим фокуса от Западните Балкани и, въпреки че през тези месеци бяха постигнати много успехи – като Договора за приятелство, добросъседство и сътрудничество с Република Македония и постигнатото споразумение между Скопие и Атина за името, решаването на граничния спор между Черна гора и Косово, както и продължаващият диалог между Белград и Прищина, има още много отворени въпроси и много работа“, изтъкна Захариева, уточнявайки, че няколко бъдещи председателства са поели ангажимент да продължат този приоритет на Българското председателство.", "date": "2018.06.28", "title": "Министър Екатерина Захариева: ЕС не бива да губи фокуса върху Западните Балкани след постигнатите по време на Българското председателство успехи"}
{"url": "http://www.focus-news.net/news/2018/06/28/2539332/veliko-tarnovo-trima-mladshi-prokurori-i-trima-mladshi-sledovateli-sa-naznacheni-v-rayona-na-apelativnata-prokuratura.html", "text": "Прокурорската колегия на Висшия съдебен съвет назначи трима младши прокурори в Районните прокуратури и трима кандидати за младши следователи в Окръжните следствени отдели в Окръжните прокуратури в района на Апелативна прокуратура – Велико Търново.  Това съобщиха от  Апелативната прокуратура - Велико Търново.  \r\nРешение за назначаване на кандидатите за младши прокурори и младши следователи е взето на заседание на прокурорската колегия на ВСС на 26 юни 2018 г.,  по обявените конкурси и след  успешно завършване обучение в Националния институт на правосъдието на кандидатите.   \r\nВ Районна прокуратура – Велико Търново е назначен Цонко Кръстев на длъжност \"младши прокурор\". В Районна прокуратура – Русе - Виктория Георгиева на длъжност \"младши прокурор\"  и в Районна прокуратура – Плевен - Неделчо Тончев на длъжност \"младши прокурор\".  \r\nВ Следствените отдели в Окръжните прокуратури са назначени: Детелина Костадинова и Господин Бумбаров на длъжност \"младши следовател\" в Окръжен следствен отдел в Окръжна прокуратура – Велико Търново и Людмил Стоянов на длъжност \"младши следовател\" в Окръжен следствен отдел в Окръжна прокуратура – Русе. \r\nМладите юристи започват работа по места, считано от 2 юли 2018 г.", "date": "2018.06.28", "title": "Велико Търново: Трима младши прокурори  и трима младши следователи са назначени в района на Апелативната прокуратура"}
{"url": "http://www.focus-news.net/news/2018/06/28/2539334/pazardzhik-okrazhniyat-sad-nalozhi-nakazanie-ot-8-godini-zatvor-na-narkodilar.html", "text": "Окръжен съд – Пазарджик призна за виновен наркодилър с прякор Мечката от село Огняново за това, че е държал в дома си с цел разпространение и разпространил на различни лица кокаин с общо тегло 391,435 гр. и марихуана 0,859 гр. на обща стойност 37 877,45 лв., съобщи за  Радио „Фокус“ - Пазарджик  Маринела Георгиева от администрацията на съда.  \r\nДелото е преминало по реда на съкратеното съдебно следствие – подсъдимият признал фактите и обстоятелствата, описани в обвинителния акт и съгласно закона наказанието му е намалено с 1/3. Мъжът е получил присъда от 8 години Лишаване от свобода при първоначален строг режим на изтърпяване на наложеното наказание и Глоба в размер на 80 000 лв.  Присъдата не е окончателна и подлежи на обжалване и протест пред Апелативен съд – Пловдив в 15-дневен срок.  \r\nНа съдебното заседание са присъствали ученици от ПГИМ - Пазарджик в рамките на Образователна програма „Съдебната власт – информиран избор и гражданско доверие. Отворени съдилища и прокуратури“. \r\nРадослава МУРДЖЕВА", "date": "2018.06.28", "title": "Пазарджик: Окръжният съд наложи наказание от 8 години затвор на наркодилър"}
{"url": "http://www.focus-news.net/news/2018/06/28/2539323/ekathimerini-gartsiya-e-postignala-sporazumenie-s-angela-merkel-za-vrashtane-na-migrantite.html", "text": "Гръцкият министър-председател Алексис Ципрас е готов да подпише споразумение с германския канцлер Ангела Меркел, за да улесни Германия да връща нелегалните мигранти обратно в другите европейски държави, предава   Ekathimerini. \r\nЦипрас заяви пред изданието „Файненшъл Таймс“, че е открит за специално споразумение с Берлин за спиране на „вторичното движение“ на бежанците, които пристигат на южните граници на Европейския съюз, но след това пътуват на север към Германия и допълни, че настоящият правилник на ЕС за преразпределянето на търсещите убежища е остарял. \r\nМеркел в неделя заяви, че би искала преки споразумения с отделните страни в ЕС по миграцията, признавайки, че Европейският съюз не е успял да открие общо решение за проблема, който заплашва нейното правителство. \r\n„Открихме начин, в рамките на международното право, да споделим тежестта и да нямаме несправедливо разполагане на предните държави, но също така и за Германия“, заяви Ципрас. Според него споразумението с Германия няма да има важни вторични ефекти върху Гърция, след като едва между 50 и 100 мигранти месечно пресичат северната граница на страната.  Виктор Турмаков", "date": "2018.06.28", "title": "Ekathimerini: Гърция е постигнала споразумение с Ангела Меркел за връщане на мигрантите"}
{"url": "http://www.focus-news.net/news/2018/06/28/2539333/prof-bozhidar-manov-mezhdunarodniyat-festival-na-chervenokrastkite-i-zdravni-filmi-se-provezhda-pod-patronazha-na-vitseprezidenta.html", "text": "Международният фестивал на червенокръстките и здравни филми се провежда традиционно под патронажа на вицепрезидента на България. Това каза художественият директор на фестивала проф. Божидар Манов на пресконференция по повод предстоящото провеждане на инициативата от 4 до 7 октомври във Варна, предаде репортер на  Радио „Фокус“ – Варна . „Вицепрезидентът на страната Илияна Йотова ще присъства като първи лектор в дискусионният панел. Лекторите на фестивала формират свои теми в рамките на общата тема „агресия-хуманност-кино“, добави той.  \r\nПо неговите думи за лектори са поканени лица с много висок професионален рейтинг и изключителна популярност. „Тази година се обърнахме за активно съучастие, поради близостта на проблемните и тематични задачи, и към Българската Православна църква, която се отзова с изключителна готовност. Като гости на събитието, а вероятно и лектори в дискусионния панел, ще присъстват Мелнишкия епископ Герасим – гл. секретар на Светия синод, Варненския и Великопреславски митрополит Йоан и сътрудникът на негово Светейшество патриарх Неофит – дякон Иван Петков. Тези висши представители на духовния свят ще носят благословията за нашата успешна работа“, допълни проф. Божидар Манов. \r\nМилена СТОЕВА", "date": "2018.06.28", "title": "Проф. Божидар Манов: Международният фестивал на червенокръстките и здравни филми се провежда под патронажа на вицепрезидента"}
{"url": "http://www.focus-news.net/news/2018/06/28/2539330/mvr-nad-30-signala-za-navodneniya-sa-polucheni-v-rdpbzn-pazardzhik-nyama-postradali-i-bedstvashti-hora.html", "text": "След интензивен дъжд в пожарните служби на територията на област Пазарджик са получени над 30 сигнала за произшествия. Това съобщиха от пресцентъра на  МВР . Основната част от сигналите са за наводнени мазета, както и на приземни етажи на обществени сгради и части от уличната инфраструктура. За по-малко от час пет екипа на пожарната са оказали помощ в 22 от случаите, работата по отводняване на останалите обекти продължава. Сред засегнатите обществени сгради са МБАЛ - Пазарджик и болница Ескулап. Към момента няма данни за бедстващи и пострадали хора.", "date": "2018.06.28", "title": "МВР: Над 30 сигнала за наводнения са получени в РДПБЗН - Пазарджик, няма пострадали и бедстващи хора"}
{"url": "http://www.focus-news.net/news/2018/06/28/2539335/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-uchastva-v-kragla-masa-za-sigurnostta-na-zapadnite-balkani-v-london.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов участва като говорител в кръгла маса за сигурността на Западните Балкани. Това съобщиха от пресцентъра на  ПП ГЕРБ . Форумът се провежда в Лондон в сградата на парламента на Великобритания. Домакин на събитието е Камарата на лордовете, а основен съорганизатор на кръглата маса е Европейската лидерска мрежа. \r\nВ рамките на форума Цветан Цветанов направи изказване за перспективите пред сигурността на Западните Балкани. „Западните Балкани са ключови за сигурността на Европа. По данни на Европол около 800 граждани от региона са заминали като чуждестранни бойци за ИДИЛ в Сирия. Завръщането на тези бойци създава реална заплаха за сигурността“, обясни председателят на Комисията по вътрешна сигурност и обществен ред. Цветан Цветанов коментира, че само повишаването на доверието, свързаността и обмена на разузнавателна информация могат да гарантират адекватен и ефективен отговор на тази заплаха. „Това би довело и до по-добро противодействие на опитите за радикализация и на дейността на организираната престъпност в региона“, уточни той. \r\nВ панела за сигурността на Западните Балкани участваха още председателят на Парламентарната асамблея на ОССЕ Джордж Церетели, бившият министър на отбраната на Македония Зоран Йолевски и съветникът на вътрешния министър и правителството на Сърбия Владимир Божович. Всички те се обединиха около мнението, че изграждането на многостранни формати на сътрудничество на регионално ниво, включително и в оперативен план, е от основно значение за сигурността не само на Западните Балкани, но и за колективната сигурност на континента.", "date": "2018.06.28", "title": "Председателят на Комисията по вътрешна сигурност и обществен ред Цветан Цветанов участва в кръгла маса за сигурността на Западните Балкани в Лондон"}
{"url": "http://www.focus-news.net/news/2018/06/28/2539337/veliko-tarnovo-s-ekoinitsiativa-svishtov-otbelyazva-mezhdunarodniya-den-na-reka-dunav-29-yuni.html", "text": "С екоинициатива Свищов отбелязва Международния ден на река Дунав – 29 юни. Това съобщиха от пресцентъра на  Общината . От Обшина Свищов припомнят, че на тази дата се чества значението на река Дунав като обединител на Европа и люлка на живота на континента. Провеждат се многобройни образователни събития, акции за почистване на бреговете от отпадъци, разнообразни празнични фестивали и други обществени мероприятия. \r\nТази година по инициатива на голяма еко фирма, с подкрепата на Община Свищов, Басейнова и Дирекция „Дунавски регион“ ще се проведе акция за почистване брега на река Дунав при местността „Паметниците“, край Свищо. \r\nЕкоинициативата ще стартира в 16.00 часа, а за нея вече са заявили участие около 60 деца и учители от СУ „Д. Благоев“. Всички жители на крайдунавския град могат да се включат в организираното мероприятие, като на място представители на фирмата ще им предоставят чували, ръкавици, и интересни образователни материали на тема „Река Дунав“. \r\nРека Дунав е един от главните източници на отпадъци в Черно море и нейното опазване, и опазването на екосистемите в басейна е от огромна важност. С реализирането на такива акции ще се повиши информираността на населението, относно замърсяването на водите и ще се допринесе за по-чисти води на реката и морето. \r\n„Нека нашите усилия в тази и всяка следваща кампания бъдат възнаградени с отговорно отношение на всички хора към водите на реката и след провеждането им. Нека заедно си изградим навик за разделно изхвърляне на отпадъците, за да не попадат във водоемите и да пазим природата“, призовават от Общината.", "date": "2018.06.28", "title": "Велико Търново: С екоинициатива Свищов отбелязва Международния ден на река Дунав – 29 юни"}
{"url": "http://www.focus-news.net/news/2018/06/28/2539338/plovdiv-mazh-e-zadarzhan-s-3500-kutii-tsigari-bez-aktsiz.html", "text": "В хода на активните действия за пресичане на контрабандата със стоки без български бандерол вчера на ул. „Рогошко шосе“ в Пловдив служители на Шесто РУ предприели проверка на лек автомобил „Опел“. Това съобщиха от  пресцентъра на МВР . При последвалите процесуални и следствени действия в колата били открити и конфискувани общо 3500 кутии (70 000 къса) цигари без платен акциз. 32-годишният шофьор от града е задържан за срок до 24 часа. Образувано е бързо производство. Уведомена е Районна прокуратура – Пловдив.", "date": "2018.06.28", "title": "Пловдив: Мъж е задържан с 3500 кутии цигари без акциз"}
{"url": "http://www.focus-news.net/news/2018/06/28/2539341/shumen-predlozhenieto-za-moratorium-varhu-izsichaneto-na-darveta-ne-vleze-v-dnevniya-red-na-sesiyata-na-obshtinskiya-savet.html", "text": "Предложението за мораториум върху изсичането на дървета не влезе в дневния ред на сесията на Общинския съвет в Шумен, предаде репортер на  Радио „Фокус“-Шумен . Докладната, внесена от общинския съветник Добромир Драев, получи подкрепа от 15 съветници, 10 гласуваха против, а 13 се въздържаха. Той обясни, че мораториумът изключва отсичането на опасни и защитава единствено и само здрави дървета. „Правейки това предложение, моята задача  е да въведем точни и ясни правила. Отсичането на едно дърво е лесно, отнема пет минути,  докато отглеждането му - 40 години“, заяви Драев. Общинският съветник проф. Добрин Добрев се съгласи, че здрави дървета, които не вредят на здравето на шуменци и не са опасни, не трябва да бъдат отсичани.   \r\n„Надигна се невероятен вой. Някой изполва това за политически цели година преди изборите. Специалистите са хората, които имат думата относно това какво трябва да става“, заяви проф. Добрев. Той призова кметската администрация да огласи всеки случай на предстоящо санитарно премахване на дървета. Според него,  гражданското общество и политическите партии могат да участват в процеса на оценка, но окончателна такава трябва  да бъде дадена от експертите. „Общинската администрация не  изясни пред обществото защо, къде и поради каква причина трябва да бъдат отсечени дървета. В това отношение подкрепям упрека към администрацията, всичко друго обаче е евтин популизъм“, ковентира проф. Добрев. На 4 юли от 10.30 часа в зала 203 на общината ще има обществена дискусия относно зелената система на Шумен. \r\nИвелина ИВАНОВА", "date": "2018.06.28", "title": "Шумен: Предложението за мораториум върху изсичането на дървета не влезе в дневния ред на сесията на Общинския съвет"}
{"url": "http://www.focus-news.net/news/2018/06/28/2539342/zapochvat-bezplatni-pregledi-i-izsledvaniya-za-sistemna-skleroza-sistemen-lupus-i-sindrom-na-syogren-v-tri-stolichni-bolnitsi.html", "text": "Започват безплатни прегледи и скрининг за наличието на антинуклеарни антитела (ANA) при жени между 20 и 60 години, чиято майка, сестра или дъщеря е с диагноза системна склероза, системен лупус или синдром на Сьогрен. Това съобщиха от пресцентъра на  УМБАЛ „Св. Иван Рилски“ . Инициативата е на Лабораторията по клинична имунология на УМБАЛ „Св. Иван Рилски“, в партньорство с Организация на пациентите с ревматологични заболявания в България и Клиниката по ревматология на УМБАЛ „Св. Иван Рилски“. \r\nВсяка жена, която отговаря на посочените критерии, ще има възможност да си направи безплатно кръвно изследване за наличие на антинуклеарни антитела, както и преглед при специалист-ревматолог. \r\nСкринингът за наличието на ANA ще се извършва от Лабораторията по клинична имунология на УМБАЛ „Св. Иван Рилски“. А прегледите ще се провеждат в три болници в София: \r\nКлиника по ревматология на УМБАЛ „Св. Иван Рилски“; \r\nОтделение по ревматология на УМБАЛ „Софиямед“; \r\nОтделение по ревматология на УМБАЛ „Св. Анна“. \r\nЗа прегледите е необходимо предварително записване на час на тел. 0884 715 603, при Д-р Богдан Пенев, който е координатор на инициативата. \r\nДоказано е, че ANA могат да се появят при клинично здрави хора (или такива с неопределени оплаквания) до 5 - 7 години преди да се разгърне клиничната картина на системна склероза, системен лупус или синдром на Сьогрен. Ранното установяване на такива антитела в кръвта може да е много полезно, тъй като: \r\n- При наличие на симптоми за някое от тези заболявания, хората ще знаят, че трябва веднага да потърсят консултация с ревматолог, вместо да губят ценно време в уточняване на диагнозата. \r\n- Те ще могат да водят начин на живот, който в максимална степен да отложи отключването на болестта (доказано е, че не всички хора, които са генетично предразположени към развитие на лупус, системна склероза или синдром на Сьогрен в крайна сметка се разболяват от тези заболявания.) Носителите на ANA, например, не бива да приемат естрогенови препарати и имуностимулиращи лекарства, за които се смята, че биха могли да ускорят развитието на автоимунни заболявания. \r\n„При наличието на положителни резултати, пациентите ще бъдат насочени към по-специфични изследвания, които да установят дали става въпрос за системен лупус, системна склероза, синдром на Сьогрен или друг автоимунен процес“, обясни проф. Доброслав Кюркчиев от Лабораторията по клинична имунология на УМБАЛ „Св. Иван Рилски“.   \r\nОколо 100 хил. души са засегнати от ревматологични заболявания в България. Когато не бъдат диагностицирани и лекувани навреме, те в повечето случаи водят до трайна инвалидизация.  \r\nСъщевременно някои от тях, като системният лупус или системната склероза, са трудни за диагностициране и минават средно между 4-6 години преди пациентите да започнат адекватно лечение. \r\nКакво представляват системният лупус, системната склероза и синдромът на Съогрен? \r\nЛупусът е рядко, системно, автоимунно заболяване, което се среща 8 пъти по-често при жените и засяга предимно млади жени, във фертилна възраст. Все още не са известни причините за отключването и развитието на болестта. Установено е, че болестта е генетично детерминирана, но съществуват и други фактори за възникването й: слънчевата светлина, стресът, хормоналния дисбаланс, цигареният дим, някои лекарства, инфекциозни агенти и други. Наричат болестта Великият имитатор, защото може да се прояви под различни форми: силна умора, болезнени или подути стави, необяснима температура, кожни обриви. Лупусът може да изглежда като грип, бъбречна или сърдечна недостатъчност. Затова поставянето на диагноза отнема средно 6 години, когато организмът е вече трайно увреден.  \r\nСиндромът на Sjögren (Сьогрен) представлява хронично автоимунно заболяване, при което имунните клетки атакуват и разрушават екзокринните (с външна секреция) жлези на собственото тяло, по-специално слъзните и слюнчените жлези. \r\nАвтоимунната атака срещу слюнчените и слъзните жлези води до развитие на ксеростомия (сухота в устата) и сух кератоконюнктивит (сухота в очите), придружени от лимфоцитна инфилтрация на жлезите. Този възпалителен процес в крайна сметка сериозно уврежда или разрушава жлезната тъкан. Синдромът на Сьогрен (Sjogren) е третото най-често срещано автоимунно заболяване след ревматоиден артрит (РА) и системен лупус. Съотношението на боледуващите жени и мъже е 9:1. Основен рисков фактор за развитие на болестта е наличие на първа степен роднина с автоимунно заболяване. Въпреки че синдромът се среща във всички възрастови групи, средната възраст на развитие е между 40 и 60 години. Синдромът на Сьогрен се наблюдава при 30-50% от пациентите с ревматоиден артрит, както и при 10-25% от тези със системен лупус. Симптомите могат да не са ясно изразени и затова много често диагноза не се поставя с години, което съответно много и фатално забавя лечението. \r\nСклеродермията или т.нар. системна склероза (СК) е заболяване на съединителната тъкан, което може да засегне само кожата или кожата и други органи, като предизвиква трайни склеро-атрофични промени. Тя е рядко заболяване, което засяга 9 пъти по-често женския пол. Започва най-често във възрастта между 40 и 60 годишна възраст. При системната склероза организмът произвежда твърде много колаген и излишъкът се отлага в кожата и други органи, като причинява уплътнение, втвърдяване и ненормално функциониране. При около 40 % от болните се появяват изменения в белите дробове, по-малко в сърцето и бъбреците. Подобно на ревматоидния артрит склеродермията протича по специфичен начин при различните пациенти. Около 65% от болните преживяват 10 години от началото на болестта.", "date": "2018.06.28", "title": "Започват безплатни прегледи и изследвания за системна склероза, системен лупус и синдром на сьогрен в три столични болници"}
{"url": "http://www.focus-news.net/news/2018/06/28/2539339/stara-zagora-obshtinskiyat-savet-prie-predlozhenite-ot-kmeta-galina-stoyanova-izmeneniya-v-byudzheta-i-investitsionnata-programa-na-obshtina-kazanlak.html", "text": "Общинският съвет прие предложените от кмета Галина Стоянова изменения в Бюджета и Инвестиционната програма на Община Казанлък за 2018 година, предаде кореспондент на  Радио „Фокус“ . 97 хил. 402 лева са необходими за ремонт на покрива на сградата, където се помещава Школата по физика на Теодосий Теодосиев, след като наводнение е причинило сериозни щети. Средствата ще бъдат осигурени от Община Казанлък и фирма „Капрони”, съгласно процентното съотношение на собствеността 40:60. Средствата, които Общината ще осигури, са в размер на 38 хил. 961 лева и ще бъдат за сметка на издръжката на общинска администрация – перо „Материали”. Сред останалите промени е и закупуване на контейнери за Общинското предприятие „Комунална дейност и поддръжка на инфраструктурата”. Предвидените 6 хиляди лева за проектиране на горивна и отоплителна инсталация за Народно читалище „Искра-1860” се прехвърлят като субсидия на читалището за същата дейност. Икономисаните средства в размер на 14 хиляди лева от новата пластика в парк „Розариум” ще бъдат разпределени за изграждане на кът за отдих в село Черганово и за велоалея Казанлък-Копринка. \r\nСлавяна ГАЙДАРОВА", "date": "2018.06.28", "title": "Стара Загора: Общинският съвет прие предложените от кмета Галина Стоянова изменения в Бюджета и Инвестиционната програма на Община Казанлък"}
{"url": "http://www.focus-news.net/news/2018/06/28/2539340/plovdiv-apelativniyat-sad-nalozhi-myarka-zadarzhane-pod-strazha-na-obvineniya-v-podkup-nachalnik-na-ru-na-mvr-rakovski.html", "text": "Апелативният съд наложи мярка „Задържане под стража“ на обвинения в подкуп началник на РУ на МВР - Раковски. Това съобщиха от пресцентъра на  Съдебната палата в Пловдив . Пловдивският апелативен съд отмени определението на Окръжен съд - Пловдив, с което на 22 юни беше изменена мярката за неотклонение на Георги И. от „Задържане под стража“ в „Парична гаранция“ от 2000 лв. Съдът остави в сила първоначалната му мярка „Задържане под стража“.  \r\nСрещу Георги И. е повдигнато обвинение за вземане на подкуп чрез изнудване посредством злоупотреба със служебно положение. Магистратите приеха, че въпреки отстраняването му от длъжността началник на РУ на МВР - Раковски, при по-лека мярка за неотклонение обвиняемият би имал възможност да извърши престъпление, насочено към манипулиране на доказателствата по делото, включително като  въздейства на свидетели. \r\nСпоред събраните до момента данни по делото Георги И. е организирал конспиративна и широкомащабна  операция по изпълнение на престъпното деяние, в което е обвинен. Привлякъл много полицейски служители и положил усилия да минимизира опасността от разкриване на престъплението. Поради това съдът прие, че съществува  висока степен на опасност Георги И. да извърши престъпление срещу правосъдието и остави в сила мярката му „задържане под стража“. \r\nОпределението на Апелативния съд е окончателно и не подлежи на обжалване.", "date": "2018.06.28", "title": "Пловдив: Апелативният съд наложи мярка „Задържане под стража“ на обвинения в подкуп началник на РУ на МВР - Раковски"}
{"url": "http://www.focus-news.net/news/2018/06/28/2539346/kyustendil-18-godishen-mladezh-e-zadarzhan-za-krazhbi-na-velosipedi.html", "text": "18-годишен младеж от Кюстендил е установен и задържан заради извършени от него две кражби на велосипеди. Това съобщиха от  пресцентъра на МВР . Според сигналите, подадени през месец май от потърпевши, возилата са изчезнали от районите на жилищни блокове в кв. „Запад“ и кв. „Румена Войвода“. Извършителят е установен вчера от кюстендилски полицаи, колелата са иззети с протокол за доброволно предаване. РУ-Кюстендил работи по изясняване на съпричастността на 18-годишния и към други противозаконни деяния.", "date": "2018.06.28", "title": "Кюстендил: 18-годишен младеж е задържан за кражби на велосипеди"}
{"url": "http://www.focus-news.net/news/2018/06/28/2539343/fokus-se-obrashta-kam-svoite-chitateli-da-izprashtat-snimki-i-videoklipove-na-shtetite-ot-obilnite-valezhi.html", "text": "„Фокус“ се обръща към своите читатели да изпращат снимки и видеоклипове на щетите от обилните валежи. Може да споделяте с нас материали, свързани с наводнени улици, завирявания, паднали дървета, преливащи дерета и реки, свлачища.  \r\nВашите снимки и видеоклипове може да изпратите на имейл:  или на нашата „Фейсбук“ страница  .", "date": "2018.06.28", "title": "„Фокус“ се обръща към своите читатели да изпращат снимки и видеоклипове на щетите от обилните валежи"}
{"url": "http://www.focus-news.net/news/2018/06/28/2539344/petar-paunov-kmet-na-kyustendil-nad-170-peshehodni-pateki-se-obnovyavat-v-grada-i-selata.html", "text": "Над 170 пешеходни пътеки се обновяват в Кюстендил. Това съобщи по време на сесия на Общинския съвет кметът на Община Кюстендил Петър Паунов, предаде репортер на  Радио „Фокус“ – Кюстендил . По думите на кмета приоритетно е да бъдат обновени всички пешеходни пътеки. „Беше наложен стандарт, групата работи, няма недостиг на средства по това отношение. След това ще продължим и с полагането на друга маркировка“, каза Петър Паунов. По думите му вече е обявена процедура за ремонт на закритата лекоатлетическа писта. „Вероятно ще бъдем първата община, която е съумяла да изпълни инвестиционната си програма по европейските фондове. Това ни дава възможност следващата година да кандидатстваме за допълнително финансиране“, каза Петър Паунов.  \r\nПо думите му се работи и по изграждане на ново футболно игрище с изкуствено покритие, което най-вероятно ще се случи през следващата година. На въпрос за косенето на тревата и кастрене на храстите, кметът каза, че екипите работят непрекъснато, но поради честите валежи растителността бързо избуява. Предстои назначаването на още 80 души, които ще се ангажират с чистотата на населените места. Заради дъждовете една трета от черешовата продукция все още не е обрана. \r\nВенцеслав ИЛЧЕВ", "date": "2018.06.28", "title": "Петър Паунов, кмет на Кюстендил: Над 170 пешеходни пътеки се обновяват в града и селата"}
{"url": "http://www.focus-news.net/news/2018/06/28/2539349/sofiya-mazh-e-zadarzhan-za-grabezh-na-pavilion-za-tsigari-v-zhk-druzhba-i-poboy-nad-prodavacha.html", "text": "Служители на Осмо РУ задържаха 33-годишен мъж непосредствено след извършен грабеж. Това съобщиха от  пресцентъра на МВР . На 26 юни, малко след 20.00 часа, в полицията постъпил сигнал за нападнат от клиент продавач в павилион за цигари в ж.к. „Дружба“. След като нанесъл побой и отнел дребна сума пари, нападателят избягал. В резултат на бързите заградителни действия 33-годишният извършител на престъплението е задържан в непосредствена близост до търговския обект. След доклад на събраните материали по образуваното досъдебно производство в Софийската районна прокуратура, на задържания е повдигнато обвинение по чл. 198 от НК. Наложена му е мярка за неотклонение „подписка“.", "date": "2018.06.28", "title": "София: Мъж е задържан за грабеж на павилион за цигари в ж.к. „Дружба“ и побой над продавача"}
{"url": "http://www.focus-news.net/news/2018/06/28/2539347/predsedatelyat-na-pg-na-gerb-tsvetan-tsvetanov-se-sreshtna-s-lord-braun-ot-kamarata-na-lordovete-na-velikobritaniya.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов се срещна днес с лорд Браун от Камарата на Лордовете на Великобритания. Това съобщиха от пресцентъра на  ПП ГЕРБ . Това се случи в Лондон в рамките на кръглата маса за сигурността на Западните Балкани. Като представител на Камарата на Лордовете, лорд Браун е един от домакините на събитието. \r\nПо време на работния разговор Цветан Цветанов изрази задоволството си от окуражаващия доклад на Камарата по отношение на ролята, която Великобритания трябва да запази в региона на Западните Балкани след Брекзит. „За региона ценна възможност е фактът, че приоритетът на Българското председателство за Западните Балкани в момента съвпада с интереса от страна на САЩ и Великобритания към региона“, уточни Цветанов. Той изрази надеждата си Западните Балкани да продължат да стоят на челни позиции в европейския дневен ред и по време на австрийското и румънското председателство.", "date": "2018.06.28", "title": "Председателят на ПГ на ГЕРБ Цветан Цветанов се срещна с лорд Браун от Камарата на Лордовете на Великобритания"}
{"url": "http://www.focus-news.net/news/2018/06/28/2539350/razgrad-zadarzhan-e-29-godishen-mazh-obyaven-za-obshtodarzhavno-izdirvane.html", "text": "Задържан е 29-годишен мъж, обявен за общодържавно издирване c влязла в cила присъда. Това съобщиха от  ОДМВР - Разград . Мъжът с инициали Ю.М. от град Разград е осъден ефективно на година и половина затвор за управление на МПС без СУМПС. Неправоспособният водач е криминално проявен за кражби, грабеж и деяния, свързани с наркотични вещества. Осъждан е 9 пъти, като настоящата присъда е влязла в сила на 8 май 2018. Мъжът се е укривал, заради което е издирван от правоохранителните органи. \r\nПри специализирана полицейска операция около 00.30 часа на 28 юни е задържан пред дома си от служители на РУ - Разград. Днес е предаден на съдебните власти, за да бъде приведен в затвора в Белене за изтърпяване на наложеното му наказание.", "date": "2018.06.28", "title": "Разград: Задържан е 29-годишен мъж, обявен за общодържавно издирване"}
{"url": "http://www.focus-news.net/news/2018/06/28/2539352/sofiya-v-umbal-sv-ivan-rilski-shte-se-provede-parva-rabotna-sreshta-mezhdu-lekari-i-patsienti-s-revmatologichni-zabolyavaniya.html", "text": "В УМБАЛ „Св. Иван Рилски” ще се проведе първа работна среща между лекари и пациенти с ревматологични заболявания. Това съобщиха от пресцентъра на  УМБАЛ „Св. Иван Рилски” . Срещата е на тема \"Предиктивна стойност на антинуклеарни антитела – значение за профилактиката на ревматологичните заболявания\" и ще се проведе в 15.00 часа в АУЛАТА на УМБАЛ „Св. Иван Рилски”. Участници са: ЛКИ, ОПРЗБ, Българска асоциация по Клинична имунология, Асоциация на пациентите с ревматоиден артрит,  Българско сдружение на болните от болест на Бехтерев, Клиника по ревматология УМБАЛ „Св. Иван Рилски” (Урвич), УМБАЛ „Св. Анна”, Ревматологично отделение - Софиямед , IVD България.", "date": "2018.06.28", "title": "София: В УМБАЛ „Св. Иван Рилски” ще се проведе първа работна среща между лекари и пациенти с ревматологични заболявания"}
{"url": "http://www.focus-news.net/news/2018/06/28/2539351/pazardzhik-okrazhniyat-sad-shte-razgleda-iskane-za-zadarzhane-pod-strazha-na-mazha-ot-rakitovo-napravil-opit-za-ubiystvo-na-svoy-sagrazhdanin-s-bradva.html", "text": "От 15.00 ч. Окръжен съд – Пазарджик ще разгледа искане за вземане на мярка за неотклонение „Задържане под стража“, съобщи за  Радио „Фокус“-Пазарджик  Маринела Георгиева от администрацията на съда. Делото е срещу  мъж, който е привлечен като обвиняем за това, че на 26 юни 2018 год. е направил опит умишлено да умъртви свой съгражданин, като го е ударил с брадва по главата. \r\nРадослава МУРДЖЕВА", "date": "2018.06.28", "title": "Пазарджик: Окръжният съд ще разгледа искане за задържане под стража на мъжа от Ракитово, направил опит за убийство на свой съгражданин с брадва"}
{"url": "http://www.focus-news.net/news/2018/06/28/2539348/smolyan-dere-prelya-pokray-ul-hristo-smirnenski-vodata-se-sticha-kam-tsentralniya-bulevard-balgariya-video.html", "text": "Дере преля покрай ул. „Христо Смирненски“, водата се стича към централния булевард „България“, съобщи читател на  Агенция \"Фокус\" . \r\nМоже да споделяте с нас материали, свързани с наводнени улици, завирявания, паднали дървета, преливащи дерета и реки, свлачища. Вашите снимки и видеоклипове може да изпратите на имейл:   или на нашата „Фейсбук“ страница  .", "date": "2018.06.28", "title": "Смолян: Дере преля покрай ул. „Христо Смирненски“, водата се стича към централния булевард „България“ (ВИДЕО)"}
{"url": "http://www.focus-news.net/news/2018/06/28/2539345/hurriyet-nachalnik-shtabat-na-turskata-armiya-i-general-ot-nato-obsadiha-patnata-karta-za-siriyskiya-grad-manbidzh.html", "text": "Началник-щабът на турската армия ген. Хулуси Акар и върховния съюзен командир на  НАТО за Европа ген. Къртис Скапароти обсъдиха  пътната карта за действие в сирийския град Манбидж, пише   Hurriyet. \r\nВ официално заявление на генералния щаб на турската армия се съобщава, че генералите са обърнали внимание да прилагането на принципите за сигурност в региона, според които милициите на сирийските кюрди трябва да евакуират град Манбидж. \r\nСАЩ смятат Сирийските демократични сили, доминирани от Кюрдските отряди за народна самоотбрана за основен съюзник в борбата срещу „Ислямска държава“, докато Анкара ги смята за сирийски клон на забранената в Турция Кюрдска работническа партия.  \r\nГен. Акар и ген. Скапароти са обсъдили и ситуацията в Северна Сирия, както и въпроси, свързани с НАТО.   Виктор Турмаков", "date": "2018.06.28", "title": "Hurriyet: Началник-щабът на турската армия и генерал от НАТО обсъдиха пътната карта за сирийския град Манбидж"}
{"url": "http://www.focus-news.net/news/2018/06/28/2539355/prezidentat-rumen-radev-napuskaneto-na-es-ot-velikobritaniya-ne-tryabva-da-se-otrazyava-negativno-na-pravata-na-balgarite-v-obedinenoto-kralstvo.html", "text": "Напускането на Европейския съюз от Великобритания не трябва да се отразява негативно на правата на българите, които живеят в Обединеното кралство. И ЕС, и Великобритания имат интерес от постигането на съгласие по отношение на достъпа до работа и образование на 3.8 млн. европейски граждани, които живеят във Великобритания, както и на около 900 000 британци в ЕС. Това заяви президентът Румен Радев на среща на „Дондуков“ 2 с председателя на Групата на европейските консерватори и реформисти в Европейския парламент Сайед Камал, съобщиха от  прессекретариата на държавния глава . \r\nДвамата бяха единодушни, че вотът на британските граждани трябва да бъде уважаван, но в интерес на държавите от ЕС и Великобритания е да запазят доверието, конструктивния диалог и сътрудничеството в чувствителни сфери като сигурността и отбраната. Президентът Радев открои и доброто двустранно сътрудничество на България и Великобритания в сферата на сигурността и борбата с тероризма и изрази увереност, че това партньорство ще продължи да се развива.", "date": "2018.06.28", "title": "Президентът Румен Радев: Напускането на ЕС от Великобритания не трябва да се отразява негативно на правата на българите в Обединеното кралство"}
{"url": "http://www.focus-news.net/news/2018/06/28/2539354/ministar-nikolina-angelkova-balgarski-uchenitsi-shte-se-obuchavat-bezplatno-v-germaniya-po-proekt-na-fondatsiya-konrad-adenauer.html", "text": "25 ученици в 12 клас от професионалните гимназии по туризъм у нас ще могат да заминат на 3-годишно безплатно обучение в Германия по проекта на Фондация „Конрад Аденауер“ „Европейски стандарти за качество на туризма в България“, подкрепен на сто процента от Министерството на туризма. Това каза във Варна министърът на туризма Николина Ангелкова, която участва в конференция по проекта заедно с Kлаус Шли, председател на Ландтага на немската провинция Шлезвиг-Холщайн и Tорстен Гайслер, ръководител на Фондация „Конрад Аденауер“ за България, предаде репортер на  Радио „Фокус“ – Варна . Според ресорния министър от българска страна, днес се поставя началото на тази инициатива за изпращане на български ученици в немски образователни центрове на Фондацията.  \r\nПо думите на Торстен Гайслер в Германия съществува много добра система на дуалното обучение, като там учениците имат възможност да посещават практики в предприятията. „Вече има първоначално решение да се приеме един клас от български ученици в рамките на три години, да специализират професионално обучение в областта на хотелиерството и ресторантьорството в Германия“, добави той. Гайслер допълни, че ще се помисли как точно да се организира обучението по немски на учениците, които ще заминат. Паралелно ще протече процесът по подбор на курсистите и на фирмите, които са склонни да ги обучат. Той увери, че младите хора, които завършват професионално образование към Фондацията, няма да имат никакви проблеми с намиране на работа в България впоследствие. „Няма да се ограничаваме с избор на ученици само от Варна“, каза още гостът и изказа лична благодарност към министър Ангелкова за ентусиазъм и личния ангажимент, с които е работила по този проект.  \r\nTорстен Гайслер съобщи също, че ще тепърва ще се обмисли и възможността за кратка практика за стажанти като период. За тях ще се изисква завършено средно образование и езикови компетенции. Стажантите ще получават заплата, която ще е достатъчна за издръжка за живот в Германия. Обучението ще е безплатно и няма да се събират никакви такси, добави представителят на Фондация „Конрад Аденауер“. Министър Ангелкова увери, че двете страни ще развият съвместен механизъм за подбор на кандидатите, които имат интерес да се развиват в сектора и да се развиват в Германия. По думите й едното от условията ще е обучаващите се да се върнат в България след приключването на курсовете. \r\nДиана СТОЕВА", "date": "2018.06.28", "title": "Министър Николина Ангелкова: Български ученици ще се обучават безплатно в Германия по проект на Фондация „Конрад Аденауер“"}
{"url": "http://www.focus-news.net/news/2018/06/28/2539336/reuters-liderite-na-es-se-sabirat-na-pregovori-za-migratsiyata-tip-ili-vsichko-ili-nishto.html", "text": "Лидерите на ЕС ще проведат двудневна среща в Брюксел, на която ще проведат посветени на миграцията преговори, описвани от германския канцлер Ангела Меркел с фразата „или всичко, или нищо“. Те също така ще обсъдят сигурността, трансатлантическата търговия, икономическите санкции срещу Русия, следващия дългосрочен бюджет на ЕС от 2021 г., реформите в Еврозоната и Брекзит, предава   Reuters. \r\n„Най-големият приоритет в момента е да защитим външните си граници. Трябва да направим първо това, а след това вече да обсъдим какво ще се случва вътре в ЕС“, заяви словашкият министър-председател Петер Пелегрини.  Унгарският му колега Виктор Орбан заяви на свой ред, че най-големият приоритет на срещата ще бъде миграцията. \r\nИспанският министър-председател Педро Санчес заяви, че по въпроса за миграцията трябва комбинацията между отговорността и солидарността.  „Отговорност по отношение на контрола на границите  и солидарност по отношение на страните като Германия, които в момента изпитват политическа криза“, уточни той. Финландският премиер Юха Сипиля заяви, че страната му изпитва същия проблем като Германия – вторичната миграция и затова е готова да си сътрудничи с Берлин.  Виктор Турмаков", "date": "2018.06.28", "title": "Reuters: Лидерите на ЕС се събират на преговори за миграцията тип „или всичко, или нищо“"}
{"url": "http://www.focus-news.net/news/2018/06/28/2539358/dobrich-za-parva-godina-v-kavarna-se-provezhda-mezhdunaroden-turnir-po-petank-za-dvoyki.html", "text": "За първа година в Каварна се провежда Международен турнир по петанк за двойки, който днес официално стартира, съобщиха от  пресцентъра на общината . Участие в него ще вземат състезатели от България, Австрия, Румъния, Чехия, Словакия, Унгария и Армения. Участниците от България са представени от отборите на Софийски университет, Пловдивски университет, АЕЦ „Козлодуй“ и отбор на Радиото и телевизията. Десетте игрища , на които се провежда турнира са разположени между втора и трета буна на плажа в Каварна, под нос Чиракман. Участниците са 40 на брой, разпределени по двойки в 20 отбора. „Петанкът е френска национална игра, чиито корени са още от осемнадесети век. В България първият клуб е създаден през 1996 година. В началото на играта се тегли жребий кой отбор ще започне първи. Друго правило за определяне реда на хвърляне е, че играта започва този, който е хвърлил най-близо до очертанията на терена без да го докосва. Играчът, който започва първи, чертае кръг в началото на игрището, от където хвърлят всички останали. От него се хвърля едно малко дървено топче, което се нарича кошонет (буквално прасенце). Кошонетът трябва да се хвърли на разстояние минимум 5 метра от началния кръг. Позицията, от която играчите хвърлят, може да се променя по време на играта, след като е минал редът на всички. Трябва да се запази разстоянието от минимум 5 метра между позицията на участниците и кошонета. Играта набира все по-голяма популярност в страната ни, защото може да се играе от деца и възрастни. Играта не изисква определена физическа подготовка.“- това обясни организаторът на турнира Емил Макаров. През 2024 година Франция ще бъде домакин е домакин на Олимпийските игри и тогава петанкът ще бъде включен в олимпиадата.", "date": "2018.06.28", "title": "Добрич: За първа година в Каварна се провежда Международен турнир по петанк за двойки"}
{"url": "http://www.focus-news.net/news/2018/06/28/2539357/sitel-makedoniya-nikos-kotsiyas-zayavi-che-dogovorat-za-imeto-shte-bade-priet-s-mnozinstvo-v-gratskiya-parlament.html", "text": "Македонският външен министър Никос Коцияс заяви, че договорът за името ще бъде ратифициран от гръцкия парламент от мнозинството депутати. Същевременно той отхвърли възможността за гласуване от 180 вместо от 151 депутати, както поиска лидерът на партия „Независими гърци\" и и младши коалиционен партньор в гръцкото правителство Панос Каменос, предава скопският телевизионен канал    „Сител“. \r\nГоворейки за следващите стъпки и от двете страни, Коцияс допълни, че очаква до края на годината Македония да извърши своите задължения по договора за името, включващи референдум за приемането му, следвани от конституционни промени, а след това ще дойде ред той да се гласува и в гръцкия парламент.  \r\nПо отношение на обвинения към правителството, че е отстъпило македонски език и македонска националност, Коцияс повтори, че езикът е бил два пъти признат в Гърция в миналото като македонски, докато по отношение на националността обясни, че има разлика между думите „националност“ и „гражданство“, а в договора е използвана терминология от международното право, а не от ежедневните речници. \r\nМинистърът допълни, че опозицията и в двете страни по един и същ начин критикуват правителствата, заявявайки, че „президентът на Македония Георги Иванов обвинява Зоран Заев че предава страната на Гърция, докато „Нова демокрация“  смята, че сме дали всичко“.  Виктор Турмаков", "date": "2018.06.28", "title": "„Сител“ (Македония): Никос Коцияс заяви, че договорът за името ще бъде приет с мнозинство в гръцкия парламент"}
{"url": "http://www.focus-news.net/news/2018/06/28/2539360/plovdiv-rayonniyat-sad-opredeli-myarka-domashen-arest-na-zhenata-izbyagala-sled-verizhnata-katastrofa-kray-selo-trud-pri-koyato-postradaha-7-dushi.html", "text": "Районният съд определи мярка „Домашен арест“ на жената, избягала след верижната катастрофа край село Труд, при която пострадаха 7 души. Това съобщиха от пресцентъра на  Съдебната палата в Пловдив . Пловдивският районен съд взе мярка за неотклонение „Домашен арест“ спрямо Антония Л., обвинена за престъпления по чл. 343 ал.3 б. „А“, пр.4 и пр.6 вр. ал.1 б. „Б“ пр.2, вр. чл. 342 ал.1 от НК и пр. 343 в, ал.3 вр. ал.1 от НК, извършени при катастрофа на 3 юни 2018 г. край с. Труд, обл. Пловдив. Съдът счете, че е налице обосновано предположение Антония Л. да е извършила това, за което е обвинена, като и за двете деяния НК предвижда наказание „лишаване от свобода“. Наличието на данни за извършено пътнотранспортно произшествие все още не са достатъчни, за да обосноват извода, че Антония Л. се явява лице със завишена степен на обществена опасност, още повече, че по делото са налице добри характеристични данни за личността й. В днешното съдебно заседание Антония Л. заяви  категорично, че тя е управлявала автомобила „Мазда“ на 3 юни 2018 г., а не както досега отричаше тези обстоятелства. Обвиняемата заяви, че не се е укривала, а ежедневно е пътувала между София и Пловдив. Настоящият съд категорично не възприема становището на прокуратурата за съществуваща опасност Антония Л. да се укрие и да извърши престъпление при невземането на най-тежката мярка „задържане под стража.  \r\nСъдът намира, че предвид всички данни, събрани до момента, най-адекватна мярка за неотклонение спрямо Антония Л. е „домашен арест“. \r\nОпределението подлежи на протест и обжалване пред Окръжен съд – Пловдив на 5 юни 2018 г. от 15.30 часа.", "date": "2018.06.28", "title": "Пловдив: Районният съд определи мярка „Домашен арест“ на жената, избягала след верижната катастрофа край село Труд, при която пострадаха 7 души"}
{"url": "http://www.focus-news.net/news/2018/06/28/2539353/api-ogranicheno-e-dvizhenieto-po-patya-chepelare-progled-poradi-svlichane-na-nanosi-na-platnoto-shofyorite-da-karat-vnimatelno-v-oblast-smolyan.html", "text": "Ограничено е движението по пътя II-86 Чепеларе – Проглед поради свличане на наноси върху пътното платно. Обходният маршрут е: Смолян - Девин - Кричим - Пловдив и обратно. Това съобщиха от  пресцентъра на Агенция „Пътна инфраструктура“ . Необходимо е шофьорите да карат с повишено внимание и съобразена скорост. Заради обилните валежи в региона председателят на Управителния съвет на Агенция „Пътна инфраструктура“ инж. Светослав Глосов изпраща в Смолян директорът на дирекция „Поддържане на пътната инфраструктура“ инж. Михаил Рашков. Екипите на пътноподдържащата фирма работят на 24-часов режим, за да разчистват падналата скална маса от проливните дъждове. Поради срутване на скални маси в една лента се осъществява движението по път II-86 в участъка Бачково - Нареченски бани. Трафикът е в една лента и по пътя III-8681 Рудозем - Смилян при Бяла река, заради пропадане на пътното платно. Временно движението по път III-866 Смолян - Стойките в кв. „Райково“ в Смолян е ограничено за всички превозни средста. Причината е наводнено пътно платно от река Черна. Обходните маршрути са през уличната мрежа на гр. Смолян. Поради свличане на земна маса движението по пътя III-197 Грохотно - Девин в границите на Девин е в една лента.", "date": "2018.06.28", "title": "АПИ: Ограничено е движението по пътя Чепеларе - Проглед поради свличане на наноси на платното, шофьорите да карат внимателно в област Смолян"}
{"url": "http://www.focus-news.net/news/2018/06/28/2539359/plovdiv-mazhat-izbyagal-ot-aresta-na-3-to-rayonno-upravlenie-se-e-predal-v-prokuraturata.html", "text": "Избягалият на 26.06.2018 г.  от Трето районно управление в гр. Пловдив арестант се предаде в Прокуратурата и бе задържан от наблюдаващия прокурор при Окръжна прокуратура – Пловдив за срок от 72 часа. Това съобщиха от пресцентъра на  Апелативна прокуратура - Пловдив . Днес, 28.06.2018 г., поради бягство и укриване на задържания за разпространение на наркотични вещества 25-годишен мъж, извършено в рамките на 24-часовото му задържане по реда на ЗМВР, той бе привлечен от наблюдаващият прокурор при Окръжна прокуратура – Пловдив към наказателна отговорност  задочно /в негово отсъствие/ по реда на чл. 206, вр. чл. 269, ал.3, т. 2 от НПК, с участието на служебен защитник. \r\nПовдигнатото му обвинение е за държане, без надлежно разрешително, с цел разпространение, на високорискови наркотични вещества – марихуана с общо нето тегло над 193 грама – престъпление по чл. 354а, ал.1 от НК.  \r\nСлед повдигане на обвинението, наблюдаващият прокурор при Окръжна прокуратура - Пловдив е постановил обвиняемият да бъде задържан за срок от 72-часа, считано от момента на задържането му на територията на страната. \r\nСрещу него се води и досъдебно производство за бягството му от ареста /престъпление по чл. 297, ал.1 от НК /, което се наблюдава от РП – Пловдив, по което обвиняемият е бил обявен за общодържавно издирване. \r\nСъщевременно, посредством адвокат, издирваният е заявил, че ще се предаде в Прокуратурата. Предприети са били необходимите действия, като днес, в ранния следобед, обвиняемият се е предал в Окръжна прокуратура – Монтана, придружен от своя защитник, и понастоящем се намира в следствения арест в гр. Монтана, в изпълнение на постановеното от наблюдаващия прокурор при Окръжна прокуратура - Пловдив задържане за срок от 72 часа. Предстои привеждането му в следствения арест в гр. Пловдив, което ще бъде извършено от органите на ГД „Охрана“ при Министерство на правосъдието.", "date": "2018.06.28", "title": "Пловдив: Мъжът, избягал от ареста на 3-то Районно управление, се е предал в Прокуратурата"}
{"url": "http://www.focus-news.net/news/2018/06/28/2539356/plovdiv-svlachishte-pri-razklona-za-yugovo-zatvori-patya-mezhdu-asenovgrad-i-smolyan.html", "text": "Свлачище затвори пътя между Асеновград и Смолян. Това съобщи за  Радио „Фокус“ – Пловдив  говорителят на Областна дирекция на МВР-Пловдив. Движението на моторни превозни средства по пътната артерия е преустановено от 14.30 часа. Причина за временното ограничение са паднали скални отломки на пътното платно на около 10 километра след Бачково, в близост до разклона за Югово. Предприети са действия за разчистване на свлачището с помощта на специализирана техника. До приключване на работата полицейски екипи насочват автомобилите по обходни маршрути. \r\nТони МИХАЙЛОВ", "date": "2018.06.28", "title": "Пловдив: Свлачище при разклона за Югово затвори пътя между Асеновград и Смолян"}
{"url": "http://www.focus-news.net/news/2018/06/28/2539363/prezidentat-rumen-radev-shte-poseti-grad-pavlikeni-na-29-yuni.html", "text": "На 29 юни 2018 г. президентът Румен Радев ще вземе участие в празника по случай 75 години от обявяването на Павликени за град. Това съобщиха от  прессекретариата на държавния глава . В 19.20 часа държавният глава ще приеме строя на почетния караул, след което ще проведе среща с кмета на града инж. Емануил Манолов.  \r\nОт 19.45 часа Румен Радев ще поднесе цветя пред паметника на загиналите за България. На площад „Свобода“ в 20.00 часа президентът Радев ще произнесе слово по случай 75 години от обявяването на Павликени за град.", "date": "2018.06.28", "title": "Президентът Румен Радев ще посети град Павликени на 29 юни"}
{"url": "http://www.focus-news.net/news/2018/06/28/2539361/korneliya-ninova-bsp-vnasyame-signal-do-gl-prokuror-sreshtu-predsedatelya-na-kevr-ivan-ivanov-i-proektoreshenie-za-osvobozhdavaneto-mu-ot-komisiyata.html", "text": "Внасяме сигнал до гл. прокурор срещу председателя на КЕВР Иван Иванов и проекторешение за освобождаването му от комисията. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.  „Основанието за този сигнал е днешното му изказване в парламента, с което той отказа да изпълни задълженията на комисията, внедрени в Закона за енергетиката след промените, които направихме за ЧЕЗ“, каза Нинова. По думите й тази промяна в закона е била направена, за да осъществява контрол държавата върху сделки, които засягат националния интерес. „Въпреки специалното изменение г-н Иванов каза пред целия парламент, че няма да го изпълни, защото е лош. Един друг закон – Наказателният кодекс предвижда 5 години лишаване от свобода“, каза Нинова. Лидерът на БСП  поясни, че с това не се изчерпват действията на БСП и утре опозицията ще внесе проекторешение за освобождаване на Иван Иванов като председател на КЕВР.  \r\nДеница КИТАНОВА", "date": "2018.06.28", "title": "Корнелия Нинова, БСП: Внасяме сигнал до гл. прокурор срещу председателя на КЕВР Иван Иванов и проекторешение за освобождаването му от комисията"}
{"url": "http://www.focus-news.net/news/2018/06/28/2539364/smolyan-ogranicheno-e-dvizhenieto-po-pat-momchilovtsi-laki-poradi-vazniknalo-svlachishte.html", "text": "Ограничено е движението по път III-8631 Момчиловци - Лъки поради възникнало свлачище. Това съобщиха от пресцентъра на  Агенция \"Пътна инфраструктура\" . Шофьорите да карат с повишено внимание. Обходен маршрут: Момчиловци - Соколовци - проход \"Рожен\" - Лъки и обратно.", "date": "2018.06.28", "title": "Смолян: Ограничено е движението по път III-8631 Момчиловци - Лъки поради възникнало свлачище"}
{"url": "http://www.focus-news.net/news/2018/06/28/2539365/kyustendil-vodach-na-lek-avtomobil-e-pochinal-po-vreme-na-shofirane-v-dupnitsa.html", "text": "Водач на лек автомобил е починал по време на шофиране в Дупница. Това съобщиха за  Радио „Фокус“ – Кюстендил  от пресцентъра на Областна дирекция на МВР – Кюстендил. Настъпилата смърт на шофьора е станала причина за леко пътно произшествие. Няма данни за престъпление. \r\nВенцеслав ИЛЧЕВ", "date": "2018.06.28", "title": "Кюстендил: Водач на лек автомобил е починал по време на шофиране в Дупница"}
{"url": "http://www.focus-news.net/news/2018/06/28/2539367/burgas-v-grada-vali-proliven-dazhd.html", "text": "В В Бургас вали проливен дъжд, предаде репортер на  Радио „Фокус“-Бургас . Видимостта е намалена. Пътните настилки са мокри. Температурата на въздуха в момента е 24 градуса. \r\nЯнислава КРЪСТЕВА", "date": "2018.06.28", "title": "Бургас: В града вали проливен дъжд"}
{"url": "http://www.focus-news.net/news/2018/06/28/2539366/korneliya-ninova-bsp-nyama-da-ostavim-tamnata-sdelka-s-chez-da-se-sluchi-na-garba-na-naroda-i-na-balgarskiya-natsionalen-interes.html", "text": "Няма да оставим тъмната сделка с ЧЕЗ да се случи на гърба на народа и на българския национален интерес. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.   Нинова разкритикува председателя на КЕВР Иван Иванов и за думите му, че подписите, събрани от БСП срещу сделката с ЧЕЗ нямат значение.  Попитана дали БСП ще предложи кой да заеме мястото на Иван Иванов в КЕВР, Нинова отговори: „Не предлагаме заместник на Иван Иванов“. Тя посочи, че в БСП такова нещо не е обсъждано. По думите й желанието на опозицията е Иван Иванов да си понесе отговорността за това, което прави. На въпрос дали с искането на оставката на Иван Иванов, БСП иска да потуши напускането ръководството на парламентарната група от страна на Жельо Бойчев, Нинова посочи: „Не искаме да потушаваме никакви скандали и говорене за оставката на Жельо Бойчев. Нито има проблеми с ръководството, нито му е подлаган натиск. Винаги сме казвали, че комисията по ЧЕЗ свърши много работа. ГЕРБ я подлагаха на критика, нещо сте се объркали“, посочи лидерът на БСП. \r\nДеница КИТАНОВА", "date": "2018.06.28", "title": "Корнелия Нинова, БСП: Няма да оставим тъмната сделка с ЧЕЗ да се случи на гърба на народа и на българския национален интерес"}
{"url": "http://www.focus-news.net/news/2018/06/28/2539371/kyustendil-v-ramkite-na-polovin-godina-obshtinskiyat-savet-e-vzel-158-resheniya.html", "text": "В рамките на половин година Общински съвет – Кюстендил е взел 158 решения. Това стана ясно по време на представянето на отчета за работа на съвета за последната половин година, предаде репортер на  Радио „Фокус“ – Кюстендил . Отчетът беше представен от настоящия председател на Общински съвет – Михаела Крумова.  В рамките на половин година са проведени 6 заседания, за които са входирани 158 докладни записки, по тях са взети съответните решения. 143 от докладните записки са били внесени от страна на кмета на общината, шест от страна на председателя на Общинския съвет и девет от страна на общински съветници. Приетите решения са били свързани с бюджета на Община Кюстендил, с тригодишната бюджетна прогноза за местните дейности, работата на общинските предприятия, програми и планове за развитието на всички ресори в община Кюстендил, процедури по приватизация и концесии.  \r\nПодобряване на нормативната база, условията за живот в града и селата, работата на детски гадини, училища, културни институции, черкви и спортни клубове, кандидатстване по различни проекти и други. Най-активни в дискусиите и дебатите са били съветниците Кирил Станчев, Огнян Атанасов, Атанас Гергинов и Валери Йовев. За това време от страна на областния управител са върнати три взети решения, свързани с мотивирани искания. От страна на прокуратурите са оспорени нормативни актове, приети от страна на предишни общински съвети – програма  за управление на отпадъците, правилникът за организацията и дейността на Общинския съвет, наредбата за организация и безопасност на автомобилното движение, наредбите за регистрация, отглеждане и контрол на кучетата, както и за обществения ред на територията на общината. Два новоприети нормативни акта са били изискани за проверка от страна на прокуратурата – наредбата за прием на ученици в първи клас и наредбата за насърчаване на инвестициите с общинско значение. Няма постъпили протести до настоящия момент. \r\nВенцеслав ИЛЧЕВ", "date": "2018.06.28", "title": "Кюстендил: В рамките на половин година Общинският съвет е взел 158 решения"}
{"url": "http://www.focus-news.net/news/2018/06/28/2539362/politico-polsha-shte-se-bori-po-vreme-na-diskusiyata-za-prerazpredelyaneto-na-migrantite.html", "text": "Полският министър-председател Матеус Моравецки заяви, че страната му ще се бори срещу всеки опит дискусията за мигрантите на днешната среща на високо равнище на ЕС в Брюксел да доведе до установяването на система за преразпределение на мигранти сред ЕС, предава   Politico. \r\n„Всеки знае колко е трудна ситуацията в Германия. Сигурността на нашите граници и суверенната политика на Полша трябва да се поддържат“, заяви Моравецки на пристигането си за срещата на високо равнище в Брюксел.  \r\nЛидерите на ЕС са на двудневна среща в Брюксел, на която ще проведат посветени на миграцията преговори. Те също така ще обсъдят сигурността, трансатлантическата търговия, икономическите санкции срещу Русия, следващия дългосрочен бюджет на ЕС от 2021 г., реформите в Еврозоната и Брекзит.  Виктор Турмаков", "date": "2018.06.28", "title": "Politico: Полша ще се бори по време на дискусията за преразпределянето на мигрантите"}
{"url": "http://www.focus-news.net/news/2018/06/28/2539368/veliko-tarnovo-obshtinskite-savetnitsi-prieha-grafik-na-zasedaniyata-si-do-kraya-na-godinata.html", "text": "Общинските съветници във Велико Търново приеха по време на днешната си сесия график на заседанията си до края на годината, предаде репортер на  Радио „Фокус“ – Велико Търново . През следващите шест месеца от годината местните депутати ще гласуват отчет за дейността на Великотърновски общински съвет и неговите комисии за първото полугодие, както и отчет за изпълнение на решенията на Великотърновски общински съвет. На сесията през юли ще бъдат утвърдени натуралните показатели на училищната мрежа на Община Велико Търново за 2018/2019 година и ще бъде направен отчет за текущо изпълнение на общински проекти финансирани със средства от ЕС и държавния бюджет. В дневния ред за октомври месец е заложена информация за дейността на общинската администрация по зимната подготовка 2018/2019 г.  \r\nПрез декември ще бъде приет график за първото полугодие на 2019 година и годишен план за ползване на дървесина от общински горски фонд. По предложение  на Комисията по устройство на територията, транспорт и паркиране /ПК по УТТП/ на заседанието през месец август ще бъде приета и информация за готовността на Общината за новата учебна година. Направилият предложението Петко Тюфекчиев обясни, че става въпрос за информация за готовността на инфраструктурата около училищата, детските градини и ясли за първия учебен ден. „Кога освен на 30 август може да получим информация за това дали пред всяко училище има пешеходна пътека, осветление и т. н.“, допълни той. От групата на БСП предложиха в дневния ред на заседанията през следващите месеци да залегнат още точки. Едното от предложенията бе свързано с  информация за състоянието и капацитета на гробищните паркове на територията на община Велико Търново, второто с информация относно готовността на Община Велико Търново по ликвидиране на нерегламентираните сметища, а третото – с приемане на план-сметка за такса битови отпадъци – приходи и разходи за 2019 година. Тези предложения не бяха приети. \r\nНадежда КРЪСТЕВА", "date": "2018.06.28", "title": "Велико Търново: Общинските съветници приеха график на заседанията си до края на годината"}
{"url": "http://www.focus-news.net/news/2018/06/28/2539374/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Оранжев код за валежи от дъжд и гръмотевици е обявен за Пловдивска област. Лошите метеорологични условия продължават да оказват своето влияние, като в резултат на обстановката се наблюдава покачване с около 5 см. на нивото на река Чая при Асеновград. Нивата на язовирите на територията на общината са 50-60 см. под преливниците, което позволява да поемат още количества вода. Повече за моментната ситуация в Асеновград ще научим от заместник-кметa инж. Петър Бояджиев. \r\nАраповският манастир „Св. великомъченица Неделя“ край Асеновград ще отбележи храмовия си празник с двудневен събор на 6 и 7 юли. Той ще се проведе на манастирските поляни край село Златовръх. Тази година посланието на празника е „Да съхраним българските традиции и дух”. За предвидената празнична програма, както и за историята на светата обител, ще ви информираме в рамките на днешното предаване. \r\nЗа пета поредна година спортен клуб „Тангра” и Община Асеновград канят всички любители на екстремните преживявания на фестивала „Асеновград – град приключение” край село Добростан. Той ще се проведе на 30 юни и 1 юли. Организаторите са включили в програмата на фестивала посрещане на първото юлско слънце с много музика, летене с парапланер, планинско колоездене, бягане, демонстрация на авиомоделисти, занимания по йога, много игри и забавления за деца и възрастни. За събитието ще ни разкаже Гергана Толева от клуба по екстремни спортове „Тангра“ в Асеновград. \r\n255 деца се включват тази година в организираната от Местната комисия за борба срещу противообществените прояви на малолетните и непълнолетните, Градска библиотека „Паисий Хилендарски” и Община Асеновград лятна академия „Шарена ваканция”. Заниманията започват от 2 юли и ще продължат до края на август, като те са напълно безплатни за участниците. Повече за това как децата на Асеновград ще прекарат лятната си ваканция ще чуете в последните минути на предаването ни днес. \r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.06.28", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/06/28/2539375/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Днешното издание на предаването „Дупница – ключът към Рила“ по  Радио „Фокус“ – Пирин  ще продължи два часа, в които ще засегнем основните акценти от изминаващата вече седмица. \r\nОбщинският съвет в Дупница ще разгледа предложение за монтиране на монумент – символ „Дупнишки барикади“. Предложението ще бъде разгледано в рамките на насроченото заседание на съветниците, което ще се проведе в заседателната зала на Община Дупница. Още за заложените точки в дневния ред ще научим от Емил Гущеров, председател на Общински съвет- Дупница. \r\nВъв втората част на предаване ще разговаряме с  Янек Кючуков, изпълнителен директор на ФК „Марек“. От него ще научим каква е равносметката за отминалия сезон  и какви ще бъдат целите през новия.", "date": "2018.06.28", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/06/28/2539370/sliven-mokri-i-hlazgavi-sa-patishtata-v-oblastta.html", "text": "Мокри и хлъзгави са пътищата в Сливен и областта. Вали слаб дъжд. Трафикът в областта е интензивен, съобщиха от  Областно пътно управление-Сливен .  \r\nЗатворени за тежкотоварни автомобили над 10 т целогодишно са проходите Твърдишки и Вратник. Няма други ограничения за пътуващите. Опасност от падащи камъни има по пътя Сливен – Ичера – Градец.", "date": "2018.06.28", "title": "Сливен: Мокри и хлъзгави са пътищата в областта"}
{"url": "http://www.focus-news.net/news/2018/06/28/2539369/tass-kremal-saobshti-ofitsialno-che-sreshtata-mezhdu-vladimir-putin-i-donald-tramp-shte-se-sastoi-na-16-yuli-v-helzinki.html", "text": "Пресслужбата на Кремъл обяви, че срещата на високо равнище между президентите на Русия и на САЩ  Владимир Путин и Доналд Тръмп ще се състои на 16 юли в Хелзинки, предава  ТАСС. \r\n„В съответствие с постигнатите договорености на 16 юли в Хелзинки ще се състои срещата между президентите на Русия и на САЩ  Владимир Путин и Доналд Тръмп. По време на преговорите ще се обсъдят текущото състояние и перспективите пред развитието на руско-американските отношения, както и актуалните въпроси от международния дневен ред“, пише в официално заявление на руското президентство. \r\nПо-рано съветникът на руския президент по външната политика Юрий Ушаков заяви, че избраното средство е удобно и за двете страни. Той допълни, че се очаква срещата да продължи няколко часа – планира се протоколна част, среща на четири очи и съвместна пресконференция.  Той заяви, че очаква Путин и Тръмп след срещата да приемат съвместно заявление, „което ще обрисува по-нататъшните стъпки на двете страни и в план на подобряване на двустранните отношения и в план на съвместните действия на международната арена, и в план на осигуряване на международните стабилност и сигурност“.   Виктор Турмаков", "date": "2018.06.28", "title": "ТАСС: Кремъл съобщи официално, че срещата между Владимир Путин и Доналд Тръмп ще се състои на 16 юли в Хелзинки"}
{"url": "http://www.focus-news.net/news/2018/06/28/2539372/nikolay-melemov-kmet-na-smolyan-mobilizirani-sa-voenni-gorski-dobrovoltsi-i-stroitelni-firmi-za-da-se-otstranyat-shtetite-ot-bedstvieto.html", "text": "Мобилизирани са военни, горски, доброволци и строителни фирми, за да се отстранят щетите от бедствието. Това каза по време на заседание на Общински съвет – Смолян кметът Николай Мелемов, предаде репортер на  Радио „Фокус“ – Смолян . От около два часа в Смолян не вали дъжд, но се работи активно за овладяване на ситуацията. По думите на Мелемов, няма данни за пострадали и бедстващи хора в община Смолян. „Много са наводнените сгради близо до реката. Включени са помпи, за да изпомпват водата, а техника разчиства наносите. Проблемът е, че всяко дере в града беше станало река в часовете преди обяд и по тази причина и по улиците в града има много наноси. На много места реките Черна и Бала излязоха от коритата, наводниха сгради. Нарушена е асфалтова настилка, има много наноси, камъни и дървета. Положителното в ситуацията е, че няма данни за бедстващи и пострадали хора. Заради свлачища остават затворени пътищата Смолян – Рудозем и пътят за Хайдушки поляни, като се разчиства навсякъде“, поясни Мелемов. Той изрази надежда до два дни обстановката да се нормализира. \r\nНели ГЕРГЬОВСКА", "date": "2018.06.28", "title": "Николай Мелемов, кмет на Смолян: Мобилизирани са военни, горски, доброволци и строителни фирми, за да се отстранят щетите от бедствието"}
{"url": "http://www.focus-news.net/news/2018/06/28/2539376/ministarat-na-otbranata-krasimir-karakachanov-otkri-pametnik-na-kan-tervel.html", "text": "Министърът на отбраната Красимир Каракачанов откри днес, 28 юни, внушителен паметник на българския владетел кан Тервел в град Свети Влас. Това съобщиха от пресцентъра на  Министерството на отбраната . Поводът е 1300-годишнината от победата на кан Тервел над арабския халифат при Константинопол. Министър Каракачанов преряза лентата на паметника заедно с Йордан Динев, председател на фондация „Българска памет – братя Диневи“. \r\n„Откриването на паметника на този велик български владетел е добър знак за това, че във времена на нихилизъм и джендърски идеологии българинът не се предава, а пази и възражда националните и православните ценности“, заяви министърът на отбраната. „След паметника в Свети Влас ще има и други монументи в страната, които ще напомнят на поколенията, че кан Тервел е спасил не само България от ислямизация, но и Европа“, подчерта министър Каракачанов. \r\nНа тържествената церемония присъстваха членовете на инициативния комитет за честването на бележитата годишнина - акад. Антон Дончев, проф. Николай Михайлов и проф. Стоян Райчевски, както и командирът на Военноморските сили контраадмирал Митко Петев, командирът на флотилия бойни и спомагателни кораби флотилен адмирал Мален Чубенков, представители на местната власт и граждани. \r\nВенци и цветя пред паметника бяха положени от името на Министерството на отбраната, фондация „Българска памет – братя Диневи“, Военноморските сили и от признателни граждани. \r\nМинистърът на отбраната Красимир Каракачанов е председател на Националния инициативен комитет за честването на 1300-годишнина от победата на кан Тервел над арабите. Паметникът е дело на фондация „Българска памет – братя Диневи“. Автор на скулптурата е Петко Йорданов.", "date": "2018.06.28", "title": "Министърът на отбраната Красимир Каракачанов откри паметник на кан Тервел"}
{"url": "http://www.focus-news.net/news/2018/06/28/2539379/nimh-vodnite-kolichestva-na-rekite-v-zapadnobelomorskiya-baseyn-sa-okolo-i-nad-pragovete-za-visoki-vodi.html", "text": "Водните количества на реките в Западнобеломорския басейн са около и над праговете за високи води, сочи справка на сайта на  Националния институт по метеорология и хидрология (НИМХ) . През последното денонощие водните нива на реките в басейна са се повишили. Регистрираните колебания на речните нива в басейна са от -8 см до +22 см. Днес и през следващите два дни, в резултат на валежи ще има значителни повишения на речните нива в целия басейн. Най-значителни ще бъдат повишенията във водосборите на река Струма (река Благоевградска Бистрица, в долното течение на река Струма при границата и река Струмешница), река Места (в долното течение към границата). В резултат на повишена почвена влажност и интензивни валежи са възможни поройни наводнения в горното течение на река Места (в притоците ѝ река Белишка и река Исток) и във водосбора на река Струма (в притоците ѝ река Брезнишка, река Илийна, река Благоевградска Бистрица, река Градевска, река Цапаревска, река Лебница и река Струмешница).", "date": "2018.06.28", "title": "НИМХ: Водните количества на реките в Западнобеломорския басейн са около и над праговете за високи води"}
{"url": "http://www.focus-news.net/news/2018/06/28/2539380/plovdiv-dvizhenieto-po-pat-iii-861-yugovo-laki-e-v-edna-lenta-poradi-propadane-na-chast-ot-patnoto-platno.html", "text": "Движението по път III-861 Югово - Лъки е в една лента поради пропадане на част от пътното платно. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки пътната сигнализация.", "date": "2018.06.28", "title": "Пловдив: Движението по път III-861 Югово - Лъки е в една лента поради пропадане на част от пътното платно"}
{"url": "http://www.focus-news.net/news/2018/06/28/2539373/politico-emanyuel-makron-predstavi-viziyata-si-za-sreshtata-na-visoko-ravnishte-v-bryuksel.html", "text": "Президентът на Франция Еманюел Макрон пристигна в Брюксел за срещата на високо равнище на ЕС, която според него ще бъде посветена на защитата на „суверенна Европа“. Той също така допълни, че най-важните въпроси, които ще бъдат обсъдени на събирането, ще са миграцията, Брекзит и Еврозоната, предава   Politico. \r\nМакрон подчерта, че по отношение на миграцията Европа има избор между „национални решения“ и „европейско решение“, основано на сътрудничеството. Той допълни, че лидерите ще обмислят мерки извън границите на ЕС, по границите на Европа и вътре в континента.  \r\nЛидерите на ЕС са на двудневна среща в Брюксел, на която ще проведат посветени на миграцията преговори. Те също така ще обсъдят сигурността, трансатлантическата търговия, икономическите санкции срещу Русия, следващия дългосрочен бюджет на ЕС от 2021 г., реформите в Еврозоната и Брекзит.  Виктор Турмаков", "date": "2018.06.28", "title": "Politico: Еманюел Макрон представи визията си за срещата на високо равнище в Брюксел"}
{"url": "http://www.focus-news.net/news/2018/06/28/2539382/mvnr-generalnoto-ni-konsulstvo-v-solun-pomaga-na-zasegnati-ot-tsiklona-nefeli-balgari.html", "text": "През изминалото денонощие Генералното консулство на България в Солун е оказало съдействие по още два сигнала на наши сънародници, изпаднали в затруднение в района на Неа Врасна вследствие на циклона „Нефели“, преминал над Северна Гърция. Това съобщиха от пресцентъра на  Министерството на външните работи . \r\nПървото обаждане е от наш сънародник, който съобщава, че няма нужда от незабавна помощ, но се тревожи за състоянието на автомобила си, който не е в движение.  \r\nВторият сигнал е подаден от група български граждани в Неа Врасна, които потвърждават, че не се намират в опасност, но две от колите им са пострадали вследствие на обилните дъждове.  \r\nГенералното ни консулство е подало своевременно и двата сигнала към гръцката Противопожарна служба. Нейни служители се намират на място в Неа Врасна и работят по всички подавани сигнали и по регистрирани от самите тях случаи. Дипломатите ни са предоставили и препоръки и съвети за прибиране в България на семействата и оставащите автомобили. \r\nПо последна информация тази нощ най-тежка е била ситуацията в Неа Врасна, Хрисуполи и Ставрос. Силни дъждове се очакват и днес в района на цяла Северна Гърция, като според прогнозите подобряване на времето може да се очаква най-рано от утре следобед. \r\nВсички български граждани, които имат нужда от съдействие или биха искали да подадат сигнал за техни бедстващи близки, могат да сигнализират дежурните телефони на ГК Солун - +30 2310 829 210  и +30 2310 869 510 и на посолството ни в Атина - +30 210 67 48 105, 106, 107. На сайта на МВнР са публикувани и препоръки за наши сънародници, пътуващи или намиращи се на територията на Гърция:  \r\nДирекция „Ситуационен център“ на МВнР наблюдава непрекъснато ситуацията в Гърция и е в постоянна готовност да окаже съдействие на изпаднали в беда български граждани. Дирекцията приема денонощно сигнали за съдействие на телефон: 02/948 24 04 и имейл: crisis@mfa.bg. МВнР препоръчва на всички граждани, пътуващи за чужбина, да се регистрират в услугата „Пътувам за“ на следния адрес:", "date": "2018.06.28", "title": "МВнР: Генералното ни консулство в Солун помага на засегнати от циклона „Нефели“ българи"}
{"url": "http://www.focus-news.net/news/2018/06/28/2539381/ministar-nikolina-angelkova-stranata-ni-shte-zadalbochi-vazmozhnostite-za-satrudnichestvo-s-nemskata-provintsiya-shlezvig-holshtayn.html", "text": "Страната ни ще задълбочи възможностите за сътрудничество с немската провинция Шлезвиг-Холщайн. Това каза след конференция на тема „Eвропейски стандарти за туризма в България“ във Варна министърът на туризма Николина Ангелкова, предаде репортер на  Радио „Фокус“ – Варна . Тя взе участие в срещата с представители на немската делегация, предвождана от Kлаус Шли, председател на Ландтага на Шлезвиг-Холщайн и Tорстен Гайслер, ръководител на фондация „Конрад Аденауер“ за България. Министър Ангелкова заяви, че на конференцията е обсъдена възможността управляваното от нея ведомство да засили рекламата на България по отношение на балнео и СПА туризма, които представляват много голям интерес за немския пазар. На форума са обсъдени важните и стратегически отношения между двете страни, както и възможностите за посещение и обмяна на опит с властите в най-северната от шестнадесетте федерални провинции на Германия.  \r\n„Тази конференция не я възприемаме като уводни акорди към по-нататъшни стъпки, а като сериозно начало в тази насока. Лично съм предал на министър Ангелкова поздравите на министър-председателя на областта Даниел Гюнтер, който изразява увереност, че от взаимен интерес ще бъде всичко постигнато в рамките на тази конференция и, че изключително ще бъде приятно да се видят резултатите в качеството на европейските стандарти, в които ние вече имаме известен успех“, каза от своя страна Клаус Шли. Той коментира, че е в България за първи път, но е забелязал усилията, които се полагат да се популяризира историята и културата на страната ни. „Много съм впечатлен от големите постижения и усилията, които са направени през изминалите години“, отчете представителят на парламента на федералната провинция. Клаус Шли добави, че представителите на Шлезвиг-Холщайн проявяват изключително голям интерес към подобно мероприятие, подкрепено безрезервно от министър Николина Ангелкова. „Нашата провинция, която има значителни приходи от туризъм може да помогне много при създаването на съвместни проекти за развитието на българския туризъм“, обеща Клаус Шли. \r\nДиана СТОЕВА", "date": "2018.06.28", "title": "Министър Николина Ангелкова: Страната ни ще задълбочи възможностите за сътрудничество с немската провинция Шлезвиг-Холщайн"}
{"url": "http://www.focus-news.net/news/2018/06/28/2539384/yambol-okrazhnata-prokuratura-predade-na-sad-veselin-k-podsadim-za-prichinyavane-na-smart-po-nepredpazlivost-na-velosipedist.html", "text": "Окръжна прокуратура – Ямбол предаде на съд Веселин К. Това съобщиха от пресцентъра на  Прокуратурата . Веселин К. е подсъдим за това, че на 11.07.2015г. в гр.Ямбол на кръстовище, при управление на товарен автомобил, собственост на търговско дружество, при предприемане на маневра – потегляне за преминаване през кръстовището е допуснал нарушение на правилата за движение, в резултат на което е предизвикал ПТП с 85-годишен велосипедист и по непредпазливост е причинил смъртта му – престъпление по чл.343, ал.1, б.„в“, вр. чл.342, ал.1 от НК. \r\nОкръжен съд – Ямбол е насрочил заседанието си за 29.06.2018г.", "date": "2018.06.28", "title": "Ямбол: Окръжната прокуратура предаде на съд Веселин К., подсъдим за причиняване на смърт по непредпазливост на велосипедист"}
{"url": "http://www.focus-news.net/news/2018/06/28/2539388/parvi-po-roda-si-interaktiven-urok-po-kiber-higiena-predstavyat-darzhavnata-agentsiya-za-e-upravlenie-i-ministerstvoto-na-obrazovanieto-i-naukata-na-29-yuni.html", "text": "На 29 юни, петък, по случай края на учебната година, Държавната агенция „Електронно управление“ (ДАЕУ) и Министерството на образованието и науката (МОН) ще представят първия по рода си интерактивен урок по кибер хигиена, предназначен за ученици от първи до дванадесети клас. Събитието е с начало 11.00 часа в Мраморна зала на Държавна агенция „Електронно управление“ (ул. „Йосиф В. Гурко“ 6, ет. 1, с вход откъм ул. „Дякон Игнатий”). Това съобщиха от пресцентъра на  Министерството на образованието и науката . \r\nУрокът е част от материалите, разпространявани от ДАЕУ, в рамките на Националната кампания за кибер хигиена, която се проведе в рамките на първото Българско председателство на Съвета на ЕС под патронажа на европейския комисар по цифрова икономика и цифрово общество Мария Габриел и е одобрен от МОН за избирателно включване в учебната програма на училищата в страната от учебната 2018/2019 г. \r\nНаръчник и методология, предназначени за преподавателите, практически съвети към родителите за повишаване на кибер културата на подрастващите, както и тестове за проверка на навиците за кибер хигиена на учениците, ще бъдат представени и демонстрирани в присъствието на европейския комисар за цифровата икономика и цифровото общество Мария Габриел, на председателя на ДАЕУ Атанас Темелков, на зам.-министъра на образованието и науката Деница Сачева, заедно с директори и преподаватели от столични училища.  \r\nАнонимността и липсата на цензура в интернет могат да бъдат много опасни за децата, които прекарват онлайн средно повече от 30 часа седмично. 75 на сто от децата са склонни да споделят лична информация. Близо 90% от сексуалните предложения към деца са отправени в онлайн среда, като едва 25 на сто от младите споделят със своите родители. Затова урокът съдържа кратка теория, видео съдържание и интерактивни упражнения, подготвени от екип на Държавна агенция „Електронно управление”, съвместно с Министерството на образoванието и науката, за усвояване на основни понятия и практики за сигурно, и безопасно поведение в онлайн среда при ползване на интернет.", "date": "2018.06.28", "title": "Първи по рода си интерактивен урок по кибер хигиена представят Държавната агенция за е-управление и Министерството на образованието и науката на 29 юни"}
{"url": "http://www.focus-news.net/news/2018/06/28/2539377/korneliya-ninova-bsp-premierat-boyko-borisov-izlaga-nyakolko-pati-po-sdelkata-s-chez-i-beshe-razoblichen-ot-cheshkata.html", "text": "Премиерът Бойко Борисов излъга няколко пъти по сделката с ЧЕЗ и беше разобличен от чешката страна. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“.   Нинова поясни, че министър-председателят е излъгал, че е получил документ от чешкия премиер Бабиш кой е финансирал сделката. \"Този документ, ако си спомняте донесе в парламента и го засекрети. След това последва отговор от чешката страна, че не му е даван такъв документ. Даже, че и не са знаели за това. Това е само един от примерите\", поясни лидерът на БСП. Тя обърна внимание, че веднъж Борисов е казал, че не е знаел, че се продава ЧЕЗ, а чешката страна след това е коментирала, че три пъти са му предлагали дружеството. \"Няма как при тези факти да не свържеш името на г-н Борисов с подозрения и съмнения по тази сделка\", допълни лидерът на БСП. Нинова обърна внимание, че сделката за дружеството е влязла в КЗК и  КЕВР отказва да я провери. \"Сделката тихомълком си върви и на 1  юли - нови цени. Питаме има ли връзка между тези неща. Ние започнахме тази тема, защото става въпрос за над 3 млн. българи, за националната сигурност и за непосилни цени, които хората трябва да плащат\", поясни лидерът на БСП. Нинова посочи, че днес изказването на Иван Иванов, че няма да изпълнява закона е дъното на парламентаризма.   \r\nНинова коментира и напускането на ръководството на ПГ на „БСП за България“ от страна на  Жельо Бойчев: „Брилянтен пример как се прави в политиката и има уважение за това. Казва: „Аз искам да правя бизнес и знам, че ако остана в парламента рано или късно ще изпадна в конфликт на интереси. Ще донеса щета на себе си, на групата и на партията и затова между двете да направя този бизнес, който съм замислил и да остана в парламента, избирам второто“. Това е брилянтен пример за почтеност. Единствено ме тревожи, че няма да е в парламентарната група, защото е изключително дисциплиниран, организират и подготвен човек“, посочи Нинова.  Лидерът на БСП посочи, че има информация, че Жельо Бойчев  ще се занимава с проекти. На въпрос дали утре ще има командировани и болни депутати от БСП, Нинова заяви: „Спрели сме командировките. Разчитаме на 80 гласа“. По отношение на напусналия групата Спас Панчев, лидерът на БСП заяви, че преди 24 часа е обявил, че ще подкрепи вота.  „Ако не се е променило нещо в главата му, разчитаме и на този глас“, допълни лидерът на БСП. \r\nДеница КИТАНОВА", "date": "2018.06.28", "title": "Корнелия Нинова, БСП: Премиерът Бойко Борисов излъга няколко пъти по сделката с ЧЕЗ и беше разобличен от чешката страна"}
{"url": "http://www.focus-news.net/news/2018/06/28/2539389/vidin-vremenno-dvizhenieto-po-pat-i-1-vidin-montana-v-rayona-na-s-bela-e-ogranicheno-poradi-otstranyavane-na-avariral-tezhkotovaren-avtomobil.html", "text": "Временно движението по път I-1 Видин - Монтана в района на с. Бела е ограничено за всички превозни средства поради отстраняване на аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . \r\nШофьорите да се движат с повишено внимание, спазвайки указанията на служителите на \"Пътна полиция\" по обходен маршрут: път II-11 Дунавци - Арчар - Добри дол; път III-112 Добри дол - Тополовец; път III-114 Тополовец - Ружинци и обратно", "date": "2018.06.28", "title": "Видин: Временно движението по път I-1 Видин - Монтана в района на с. Бела е ограничено поради отстраняване на аварирал тежкотоварен автомобил"}
{"url": "http://www.focus-news.net/news/2018/06/28/2539390/veliko-tarnovo-30-lekarski-praktiki-v-oblastta-shte-badat-sanktsionirani-za-zabaveni-bolnichni-listove.html", "text": "30 лекарски практики в област Велико Търново ще бъдат санкционирани за забавени болнични листове. Това съобщи директорът на Териториалното поделение на Националния осигурителен институт (НОИ) Петя Йорданова, предаде репортер на  Радио „Фокус“ – Велико Търново . Тя посочи, че в това число влизат и цели ДКЦ-та. По думите й област Велико Търново е с най-много неекспортирани на време болнични листове в цялата страна. Експертите са започнали да съставят актовете за установяване на административни нарушения за месец май. Всеки акт може да бъде обжалван в тридневен срок. За някой от тях вероятно няма да бъдат издадени наказателни постановления, тъй като може да има смекчаващи вината обстоятелства за забавянето. На още 30 лекарски практики от НОИ ще бъдат изпратени предупредителни писма за еднократни забавяния или такива от порядъка на 1 до 2 дни.  \r\n„Някой от практиките изобщо не са изпращали болнични до нас. Те дават хартиен носител на лицето, който то носи при осигурителя. Осигурителят ни изпраща една декларация и оттам ние научаваме, че въобще има болничен. Има неекспортирани болнични с от  1 до 30 дни закъснение. Лошото е, че има практики, които редовно експортират болничните с 4-5 дена закъснение. С това намаляват времето, което ние имаме за плащане, а то е до 10 работни дни от постъпване на документите“, посочи Петя Йорданова. Тя съобщи, че санкциите за забавени болнични листове са разписани в Кодекса за социално осигуряване – от 100 лева при първо нарушение до 1000 лева при повторни. За първи път Териториалното поделение на НОИ съставя актове за установяване на административни нарушения. По думите на Йорданова това ще стане практика и ще се случва в края на всеки месец. От началото на годината до 27 юни в област Велико Търново са издадени 51 578. За същия период на миналата година броят им е бил 46 956. През цялата 2017 година са издадени общо 91 830 болнични. \r\nНадежда КРЪСТЕВА", "date": "2018.06.28", "title": "Велико Търново: 30 лекарски практики в областта ще бъдат санкционирани за забавени болнични листове"}
{"url": "http://www.focus-news.net/news/2018/06/28/2539378/smolyan-oblastniyat-krizisen-shtab-shte-dade-brifing-vav-vrazka-s-uslozhnenata-situatsiya.html", "text": "В сградата на Регионална дирекция „Пожарна безопасност и защита на населението“ – Смолян се провеежда заседание на Областният щаб за защита при бедствия и аварии. От 16:00 часа ще бъде даден брифинг за ситуацията в областта, вследствие на обилните валежи. Това съобщиха от пресцентъра на  Областна администрация – Смолян .", "date": "2018.06.28", "title": "Смолян: Областният кризисен щаб ще даде брифинг във връзка с усложнената ситуация"}
{"url": "http://www.focus-news.net/news/2018/06/28/2539386/api-dvizhenieto-po-pat-ii-86-progled-chepelare-se-osashtestvyava-v-edna-lenta-poradi-svlichane-na-nanosi-varhu-platnoto-za-dvizhenie.html", "text": "Движението по път II-86 Проглед - Чепеларе се осъществява в една лента поради свличане на наноси върху платното за движение. Това съобщиха от пресцентъра на  Агенция \"Пътна инфраструктура\" . Шофьорите да карат внимателно и със съобразена скорост.", "date": "2018.06.28", "title": "АПИ: Движението по път II-86 Проглед - Чепеларе се осъществява в една лента поради свличане на наноси върху платното за движение"}
{"url": "http://www.focus-news.net/news/2018/06/28/2539394/stara-zagora-okrazhna-prokuratura-podade-protest-sreshtu-uslovno-predsrochno-osvobozhdavane-na-osaden-za-prichinyavane-na-smart-po-nepredpazlivost.html", "text": "Окръжна прокуратура-Стара Загора подаде протест, чрез  Окръжен съд-Стара Загора пред Апелативен съд-Пловдив, срещу определение на Окръжен съд-Стара Загора, с което е постановено условно предсрочно освобождаване на лишения от свобода Георги С. Това съобщиха от пресцентъра на  Апелативна прокуратура-Пловдив . Той е осъден, с влязла в сила присъда, за причиняване на смърт по непредпазливост при управление на моторно превозно средство  - престъпление по чл. 343 ал.3 във връзка с чл. 343 ал. 1 буква „В“ във връзка с чл. 342 ал. 1 от Наказателния кодекс, като му е било наложено наказание „лишаване от свобода“ за срок от 6 години и лишаване от право да управлява моторно превозно средство за срок от 8 години.", "date": "2018.06.28", "title": "Стара Загора: Окръжна прокуратура подаде протест срещу условно предсрочно освобождаване на осъден за причиняване на смърт по непредпазливост"}
{"url": "http://www.focus-news.net/news/2018/06/28/2539383/afp-italianskiyat-ministar-predsedatel-zaplashi-s-veto-savmestnoto-zayavlenie-na-sreshtata-na-visoko-ravnishte-na-es-po-migratsiyata.html", "text": "Италианският министър-председател Джузепе Конте заплаши с вето съвместното заявление на срещата на високо равнище на ЕС по миграцията, ако другите лидери не се ангажират с повече помощ за страната при справянето с мигрантите, предава   AFP. \r\n„Това е възможност, до която може и да не стигнем, но, ако достигнем до подобен момент, от мое име ние няма да имаме споделени заключения“, заяви Конте пред репортери преди срещата на въпрос дали Италия ще наложи вето върху заявлението по миграцията. \r\nЛидерите на ЕС са на двудневна среща в Брюксел, на която ще проведат посветени на миграцията преговори. Те също така ще обсъдят сигурността, трансатлантическата търговия, икономическите санкции срещу Русия, следващия дългосрочен бюджет на ЕС от 2021 г., реформите в Еврозоната и Брекзит.  Виктор Турмаков", "date": "2018.06.28", "title": "AFP: Италианският министър-председател заплаши с вето съвместното заявление на срещата на високо равнище на ЕС по миграцията"}
{"url": "http://www.focus-news.net/news/2018/06/28/2539387/krasimir-dimitrov-stolichna-obshtina-obstanovkata-e-napalno-normalna-nyama-zaviryavaniya-i-problem-s-gradskiya-transport.html", "text": "Обстановката в момента е напълно нормална. Екипите ни правят обходи. Това съобщи за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров за обстановката вследствие на валежите. „Няма завирявания и спряна инфраструктура, непроходимост на превозни средства и на масовия градски транспорт“, посочи той. „Имахме проблеми на ул. „Чавдар Мутафов“ и на Южната дъга, които отстранихме с изграждане на диги“, коментира Красимир Димитров. „Обособен е екип, който наблюдава Южната дъга с район „Младост“. Вторият наблюдава „Цариградско шосе“ с Централна градска част. А третият екип - „Надежда“, „Люлин“ и „Овча купел“, обясни той. „Имаме готовност и сме направили координация със „Софийска вода“ и ЧЕЗ. „Софийска вода“ имат 8 екипа, а ЧЕЗ имат общо 100 екипа за аварии“, каза още Красимир Димитров и уточни, че аварийните екипи на Столична община работят в координация с пожарната, за да не дублират на адреси. \r\nБиляна ИВАНОВА", "date": "2018.06.28", "title": "Красимир Димитров, Столична община: Обстановката е напълно нормална, няма завирявания и проблем с градския транспорт"}
{"url": "http://www.focus-news.net/news/2018/06/28/2539391/krasimir-dimitrov-stolichna-obshtina-ima-mobilen-ekip-i-chuvali-s-pyasak-na-vsichki-kritichni-podlezi.html", "text": "На всички критични подлези имаме поставени чували с пясък и мобилен екип, който може за няколко минути да изгради дига и да спре водата към подлеза. Това съобщи за  Агенция „Фокус“  директорът на Дирекция „Аварийна помощ и превенция“ към Столична община Красимир Димитров за обстановката вследствие на валежите. „Наблюдаваме реките и язовирите. Имаме 8 мобилни екипа и 8 стационарни поста, които наблюдават критичните места“, обяви той. „За момента подадените сигнали, които сме обработили са 9. Нямаме сигнали, където да има драма“, посочи Красимир Димитров. „Сигналите са, че при по-високи води има възможност за наводняване на мазета. Проверяваме ги и ако има по-обилни дъждове, които не могат да се поемат от уличните шахти, имаме готовност за изграждане на водни диги“, обясни той. \r\nБиляна ИВАНОВА", "date": "2018.06.28", "title": "Красимир Димитров, Столична община: Има мобилен екип и чували с пясък на всички критични подлези"}
{"url": "http://www.focus-news.net/news/2018/06/28/2539385/smolyan-voennosluzheshti-ot-sastava-na-101-vi-alpiyski-polk-okazvat-pomosht-na-naselenieto-v-grada.html", "text": "Военнослужещи от състава на 101-ви алпийски полк оказват помощ на населението в Смолян. Вследствие на обилните валежи в града е обявено бедствено положение. Това съобщиха от пресцентъра на  Министерството на отбраната . \r\nМодулното формирование е в състав от 41 военнослужещи, които със специализирана техника изграждат диги на река Черна в кв. \"Устово\" в града.  \r\nДействията им се ръководят от командира на алпийците полковник Димитър Кацаров.", "date": "2018.06.28", "title": "Смолян: Военнослужещи от състава на 101-ви алпийски полк оказват помощ на населението в града"}
{"url": "http://www.focus-news.net/news/2018/06/28/2539393/predsedatelyat-na-kevr-dots-ivan-ivanov-shte-napravi-izyavlenie-po-povod-otpravenoto-iskane-za-negova-ostavka.html", "text": "Председателят на Комисията за енергийно и водно регулиране (КЕВР) доц. Иван Иванов ще направи изявление по повод поисканата му оставка от ръководството на БСП. Това съобщиха от пресцентъра на  КЕВР . Изявлението ще бъде в сградата на КЕВР - Заседателна зала, ет. 4., от 16.30 ч.", "date": "2018.06.28", "title": "Председателят на КЕВР доц. Иван Иванов ще направи изявление по повод отправеното искане за негова оставка"}
{"url": "http://www.focus-news.net/news/2018/06/28/2539396/borislav-stoyanov-obvinen-za-ubiystvo-iskam-izmenenie-na-myarkata-za-neotklonenie-zadarzhane-pod-strazha-zaradi-deteto-i-zhena-mi.html", "text": "Искам изменение на мярката си заради детето и жена ми. Това каза Борислав Стоянов, обвинен в убийството на сестра си по непредпазливост, по време на заседание на подадената от него жалба срещу определение на ОС-Бургас, с което му е взета първоначална мярка за неотклонение „задържане под стража“, предаде репортер на  Радио „Фокус“ - Бургас . \r\nБорислав Стоянов сам е предложил на сестра си да живее с него в Созопол. По думите му той е смятал, че по този начин ще ѝ повлияе положително, тъй като имала сериозен проблем с алкохола. По думите му двамата се скарали, защото сестра му пиела алкохол. След възникналия скандал 49-годишната Десислава издъхна в бургаската болница след жесток побой, нанесен от брат ѝ на 17 юни тази година. \r\nОт прокуратурата обясниха, че в рамките на разследването са разпитани всички възможни свидетели. Заключението на съдебния медик, извършил аутопсията, показва, че Десислава е страдала от цироза. Умъртвена е с тежки ритници в областта на корема. \r\nСтоянов каза още, че основният му свидетел е неблагонадежден и е алкохолик. \r\nДеница ДИМИТРОВА", "date": "2018.06.28", "title": "Борислав Стоянов, обвинен за убийство: Искам изменение на мярката за неотклонение „задържане под стража“ заради детето и жена ми"}
{"url": "http://www.focus-news.net/news/2018/06/28/2539397/montana-izbyagaliyat-ot-plovdivskiya-arest-mazh-e-bil-ukrivan-ot-blizkite-si-na-domashniya-adres-v-grada.html", "text": "Полицаи са издирвали арестанта, който избяга от Пловдивския арест, на домашния му адрес в Монтана, но там негови близки са го укрили. Това каза за  Радио „Фокус“ – Видин  Ирен Токина, пресаташе на  ОДМВР – Монтана . Избягалият от Пловдивския арест се е предал тази сутрин в Съдебната палата, където на входа на сградата има служител на Главна дирекция „Изпълнения на наказанията“ към Министерството на правосъдието. Радио „Фокус“  припомня: На 26 юни 25-годишен мъж от Монтана избяга  от ареста на Трето Районно управление в Пловдив. Той е бил задържан за 24 часа в ареста, но е избягал сутринта от охраняваното помещение. Мъжът бе обявен за общонационално издирване.", "date": "2018.06.28", "title": "Монтана: Избягалият от Пловдивския арест мъж е бил укриван от близките си на домашния адрес в града"}
{"url": "http://www.focus-news.net/news/2018/06/28/2539398/kyustendil-mihaela-krumova-beshe-preizbrana-za-predsedatel-na-obshtinskiya-savet.html", "text": "Михаела Крумова беше преизбрана за председател на Общинския съвет в Кюстендил по време на днешната сесия на институцията, предаде репортер на  Радио „Фокус“ – Кюстендил . Изборът на председател се провежда на всеки шест месеца. Председателстването е на мандатен принцип. Изборът беше таен. За кандидатурата на Михаела Крумова, която беше и единствена, гласуваха 29 от общинските съветници. Петима съветници пуснаха в изборната урна празни пликове.  „Благодаря за подкрепата и за оказаното доверие. Това за мен означава много, защото смятам, че по някакъв начин съм успяла да стигна до всеки един от вас. Надявам се, че и през тези шест месеца ще намерим правилния път и духа за съвместната ни работа“, каза Михаела Крумова. \r\nСъветниците в Кюстендил одобриха и промени в Правилника за дейността на Общинския съвет. Една от промените касае създаването на самостоятелно звено към общинската администрация, което ще подпомага работата на Общинския съвет и на неговите комисии. Звеното ще осъществява организационно, техническо и административно обслужване. То ще бъде на пряко подчинение на председателя на Общинския съвет. Промените предвиждат удостояването със званието „Почетен гражданин на Кюстендил” да става с мнозинство от повече от половината присъстващи общински съветници. Въвеждат се норми, при които едно лице не може да изпълнява функциите на общински съветник. Заседанията на Общински съвет ще могат да се свикват от председателя му, по искане на една трета от общинските съветници, по искане на една пета от избирателите в общината, както и по искане на областния управител. Община Кюстендил ще поеме краткосрочен дълг от ФЛАГ с цел изпълнение на европейски проекти.  Поемането на краткосрочен дълг от „Фонд за органите на местното самоуправление в България – ФЛАГ” е по реда на Закона за общинския дълг. Максималната сума ще бъде в размер на 1 126 833 лева, а срокът за погасяване е 12 месеца. Поемането на този вид дълг се налага за разплащане по реализиращи се в момента европейски проекти. От своя страна Община Кюстендил е подала искане за междинни плащания, които към момента са в процес на проверка. Основният проект, по който предстоят големи плащания към фирмите, касае модернизиране на образователната инфраструктура. \r\nОбщинския съвт одобри също вътрешни компенсирани промени по бюджета на Община Кюстендил. Отпускат се средства за разширяване на видеонаблюдението. С решението на съветниците беше добавен нов обект в списъка с капиталови разходи – разширяване на системата за видеонаблюдение. Причината са зачестилите вандалски прояви и унищожаване на изградената и в момента изграждащата се с европейски средства общинска инфраструктури – детски площадки, паркове и пешеходни зони. Отпускат се 55 000 лева, с които средства ще бъдат закупени 60 камери и цялостното оборудване за тях, ще се положи и необходимата инфраструктура. Камерите ще бъдат свързани с изградения в Областна дирекция на МВР – Кюстендил център за наблюдение. Средствата се осигуряват, чрез намаляване на сумите за обезщетения по решения на Общински съвет, за изготвяне на подробни устройствени планове, както и за модернизиране на зоологическата градина. В рамките на заседанието беше решено, че съветникът Кирил Станчев ще представлява Община Кюстендил в рамките на извънредно заседание на общото събрание на многопрофилната болница в града. \r\nВенцеслав ИЛЧЕВ", "date": "2018.06.28", "title": "Кюстендил: Михаела Крумова беше преизбрана за председател на Общинския съвет"}
{"url": "http://www.focus-news.net/news/2018/06/28/2539399/plovdiv-okolo-43-signala-sa-postapili-v-pozharnata-v-grada-zaradi-intenzivniya-dazhd.html", "text": "Около 43 сигнала са постъпили в Пожарната в Пловдив заради интензивния дъжд от 0.00 часа тази нощ до момента. Това съобщи за  Радио „Фокус” - Пловдив  говорителят на РДПБЗН инспектор Цвятко Дешев. Пет от сигналите са за паднали дървета, останалите са за отводняване. В момента екипи на Пожарната работят по 23 сигнала, а други 20 са отработени. Сигналите се отработват приоритетно, като те са предимно от град Пловдив и някои близки села. Наводнени са били избени помещения, частни имоти и дворове. Отводнявана е била библиотеката на Пловдивския университет, Професионалната гимназия за кожени изделия, приземни етажи и изби, както и всички подлези в града. \r\nПо данни от НИМХ до момента в Пловдив са паднали 20 литра/кв.метър дъжд. \r\nЦветана ТОНЧЕВА", "date": "2018.06.28", "title": "Пловдив: Около 43 сигнала са постъпили в Пожарната в града заради интензивния дъжд"}
{"url": "http://www.focus-news.net/news/2018/06/28/2539400/plovdiv-shofyorite-da-se-dvizhat-s-povisheno-vnimanie-po-patya-bachkovo-narechen-poradi-ottichane-na-kalni-vodi.html", "text": "Шофьорите да се движат с повишено внимание и съобразена скорост, спазвайки указанията на служителите на „Пътна полиция“ по път II-86 Бачково - Наречен поради оттичане на кални води. Това съобщиха от  пресцентъра на Агенция „Пътна инфраструктура“ .", "date": "2018.06.28", "title": "Пловдив: Шофьорите да се движат с повишено внимание по пътя Бачково - Наречен поради оттичане на кални води"}
{"url": "http://www.focus-news.net/news/2018/06/28/2539392/slavka-chakarova-kmet-na-chepelare-nivoto-na-reka-chaya-se-povishi-drastichno-izgrazhdat-se-digi.html", "text": "Нивото на река Чая се повиши драстично, на места реката изяжда бреговете, изграждат се диги. Това каза за  Радио „Фокус“  кметът на община Чепеларе Славка Чакърова. По думите ѝ водите на реката са застрашили сградата на детската градина, но за щастие не се е наложилa евакуация, за каквато е имало готовност. Кметът призова да не се предприема пътуване към Чепеларе или Смолян, тъй като в района на Проглед има огромно свлачище и пътят е затворен. „Ситуацията е много критична от рано тази сутрин. След 11.00 часа наистина много се влоши положението, нивото на река Чая се повиши драстично в няколко критични зони“, обясни кметът. „Има екипи, които работят, граждани също се включиха да помагат със скални материали, които да се засипят върху местата, където реката изяжда бреговете. В района на фабрика за дъски има работници, които поставят чували, за да се изгради дига. Цялата техника в града е мобилизирана“, посочи Славка Чакърова. Според нея е възможно река Чая да създаде проблеми по течението си в няколко села на общината. „Екипите на агенция „Пътна инфраструктура“ продължават работа“, уточни кметът.", "date": "2018.06.28", "title": "Славка Чакърова, кмет на Чепеларе: Нивото на река Чая се повиши драстично, изграждат се диги"}
{"url": "http://www.focus-news.net/news/2018/06/28/2539401/kyustendil-na-mesta-v-oblastta-patnite-nastilki-sa-mokri.html", "text": "На места пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В двете посоки движението трябва да се осъществява с повишено внимание. Мястото е сигнализирано с пътни знаци. Дейностите ще продължат до 2 юли. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.06.28", "title": "Кюстендил: На места в областта пътните настилки са мокри"}
{"url": "http://www.focus-news.net/news/2018/06/28/2539402/api-vremenno-e-ogranicheno-dvizhenieto-pri-km-75-v-posoka-sofiya-na-am-trakiya-poradi-otstranyavane-na-avariral-tezhkotovaren-avtomobil.html", "text": "Временно е ограничено движението при км 75 в посока София на АМ \"Тракия\" поради отстраняване на аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Шофьорите е необходимо да спазват указанията на служителите на \"Пътна полиция\".", "date": "2018.06.28", "title": "АПИ: Временно е ограничено движението при км 75 в посока София на АМ \"Тракия\" поради отстраняване на аварирал тежкотоварен автомобил"}
{"url": "http://www.focus-news.net/news/2018/06/28/2539404/ministar-neno-dimov-blagodarya-na-ministar-lilyana-pavlova-zashtoto-rabota-po-vreme-na-balgarskoto-predsedatelstvo-beshe-izklyuchitelna.html", "text": "Благодаря на министър Лиляна Павлова, защото работа ѝ по време на Българското председателство беше изключителна. Това каза в предаването „Екологичен резонанс“ на  Радио „Фокус“  министърът на околната среда и водите Нено Димов. Той обясни, че функцията на министър Павлова е била логистично да осигури успеха на всички, а като че ли при нея работата е била най-невидима. „Всеки виждаше успехите на отделните министерства, на държавата като цяло, но без инфраструктурата, без логистиката, без изключително справяне, особено на фона на това, което тя завари миналата година по това време, трябва да признаем, че нейната работа беше изключителна и искам да й благодаря за осигуряването на възможността да постигнем този резултат. Проведохме над 120 работни срещи в страната, извън двата министерски съвета, които бяха в Брюксел и Люксембург, и тези неформални в София под председателството на експерти от Министерство на околната среда и водите. Това означава, че горе-долу всеки ден е имало по една среща. Искам да ги поздравя, да им благодаря за професионализма, за всеотдайността. Справиха се отлично“, коментира министър Нено Димов. За посланието, което страната ни отправя към Австрия, която много скоро ще поеме председателството в свои ръце, той обясни, че тройката Естония – България – Австрия има своите приоритети и те трябва да бъдат завършени. „Кръговата икономика е изключително важна и се надявам резултатите от последния съвет да намерят своето развитие на следващите два съвета, на които ще бъде председател австрийската държава, с оглед може би още преди изборите догодина да имаме и някакъв вид финализирана законодателна дейност на Европейския съюз в сферата на кръговата икономика и най-вече на рециклирането и повторната употреба на пластмасите“, коментира още министърът на околната среда и водите. \r\nЙоланда ПЕЛОВА", "date": "2018.06.28", "title": "Министър Нено Димов: Благодаря на министър Лиляна Павлова, защото работа ѝ по време на Българското председателство беше изключителна"}
{"url": "http://www.focus-news.net/news/2018/06/28/2539395/ria-novosti-ungarskiyat-ministar-predsedatel-prizova-da-se-slozhi-kray-na-nashestvieto-ot-migranti-v-evropa.html", "text": "Унгарският министър-председател Виктор Орбан заяви преди срещата на високо равнище на ЕС в Брюксел, чиято основна цел е миграцията, нашествието на мигрантите към Европа да бъде спряно, предава  РИА Новости. \r\n„Нашествието трябва да се бъде спряно. Това означава строг контрол на границите и ние правим това“, заяви унгарският премиер на пристигането си на срещата. \r\nСпоред Орбан „е време ЕС да започне нов период на настройване на европейската демокрация“. „Надявам се, че в резултат ще направим това, което хората искат – да прекъснем достъпа на мигранти и да върнем тези, които вече са пристигнали“, заяви той пред журналисти.   Виктор Турмаков", "date": "2018.06.28", "title": "РИА Новости: Унгарският министър-председател призова да се сложи край на „нашествието“ от мигранти в Европа"}
{"url": "http://www.focus-news.net/news/2018/06/28/2539406/burgas-predsedatelyat-na-izpalnitelniya-komitet-na-mezhdunarodnoto-matematichesko-sastezanie-bimc-2018-d-r-ven-sien-sun-pristiga-utre-v-grada.html", "text": "Председателят на изпълнителния комитет на Международното  математическо състезание BIMC 2018 д-р Вен-Сиен Сун, чийто домакин ще бъде Бургас  от 1 до 6 юли, пристига утре в града. Това съобщиха от пресцентъра на  Община Бургас . \r\nС него ще пътува и д-р Саймън Чуа, бивш президент на гилдията на преподавателите по математика на Филипините. Утре пристигат и отборите на Макао, Украйна и Канада. Очаква се през следващите 3 дни да пристигнат всички 1200 топ математици от 30 държави, които ще участват  в състезанието. \r\nБургас за втори път е домакин на престижното международно състезание. През 2013  именно в Бургас се проведе първото състезание извън пределите на Азия от създаването му. \r\nТази година престижният математически форум ще бъде открит с изискана церемония на 2-ри юли в Летния театър, а самото състезание ще се проведе на 3-ти юли. Освен оспорвано съревнование по математика, всички състезатели и отбори ще се конкурират приятелски помежду си, представяйки екзотиката и обичаите на страната си в специалната Вечер на културите на 4-ти юли. На следващия ден – 5-ти юли, ще се състои церемонията по награждаване на най-добре представилите се отбори и официалното закриване на състезанието. \r\nОбщият брой на отборите, които ще участват в  BIMC 2018   ще бъде 167, 19 от които са от България. От тях 4 са отборите, които ще представят Бургас. Те са от ППМГ „Акад. Никола Обрешков“. Останалите 15 са от основните математически центрове в страната – Плевен, Русе, Велико Търново, Варна, Американския колеж в София, 107 ОУ в София, Софийска математическа гимназия, Първа частна математическа гимназия и 125 СУ в София. \r\nМладите математици от Австралия, Канада, Китай, Непал, Индия, Индонезия, Иран, Казахстан, Макао, Малайзия, Мексико, Филипините, Южна Африка, Тайван, Таджикистан, Тайланд, Узбекистан, Виетнам, Зимбабве и др., ще се състезават индивидуално и отборно, разделени в две възрастови групи от 5-ти до 7-ми клас и от 8-ми до 10-ти клас. \r\nОтборите ще се състоят от 6 човека – ръководител, заместник ръководител и 4 ученици, като всяка държава може да участва с 2 отбора във всяка възрастова група. С 4 отбора във възрастова група имат право да се състезават страните, които са били или предстои да бъдат домакини на Международното математическо състезание като България, Китай, Хонг Конг, Индия, Индонезия, Макао, Непал, Филипините, Южна Африка, Южна Корея, Тайван и Тайланд. \r\nСъстезателите ще бъдат оценявани от международно жури, в което влизат и четирима български представители: Емил Колев – професор от Института по математика и информатика към БАН, Александър Макелов – доктор на науките в Университета в Харвард, Васил Василев – преподавател във Факултета по математика и информатика в СУ „Св. Климент Охридски“-София и Динко Раднев – главен учител по математика в ППМГ „Акад. Никола Обрешков“-Бургас. \r\nОрганизатори на събитието са Община Бургас, ПМГ „Акад. Н. Обрешков“, МОН, РУО-Бургас, Института по математика и информатика към БАН и Съюзът на математиците в България.", "date": "2018.06.28", "title": "Бургас: Председателят на изпълнителния комитет на Международното  математическо състезание BIMC 2018 д-р Вен-Сиен Сун пристига утре в града"}
{"url": "http://www.focus-news.net/news/2018/06/28/2539409/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdane-na-ulichen-kanal-po-ul-pavel-krasov-v-gorublyane-ot-2-do-9-yuli.html", "text": "Въвежда се временна организация на движението във връзка с изграждане на уличен канал по ул. „Павел Красов“ в Горубляне. Това съобщиха от  пресцентъра на Столична община . От 00.00 часа на 2 юли до 24.00 часа на 9 юли се забранява влизането на пътни превозни средства по ул. „Павел Красов“ между бул. „Цариградско шосе“ и ул. „Гродно“. \r\nОт 4.30 часа на 2 юли до 24.00 часа на 9 юли автобусите по линия 8 ще се движат по променен маршрут. Промяна в маршрута на автобусна линия № 8, както следва: от с. „Кривина“ по маршрута си до кръстовището ул. „Димитър Пешев“ - бул. „Цариградско шосе“ наляво по бул. „Цариградско шосе“, надясно по ул. „Патриарх Герман“ и след кръстовището ул. „Патриарх Герман“ - ул. „Околовръстен път“ направо по маршрута си до с. Герман. \r\nАвтобусите от линията да спират на всички съществуващи автобусни спирки в променения участък от маршрута. \r\n. За маршрута на автобусна линия № 8 се закриват спирки: \r\n-с код 0497 и с код 0498 „Горублянско ханче“; \r\n-с код 2255 и с код 2257 „Ул. Цветна градина“; \r\n-с код 0830 и с код 0831 „Кв. Горубляне“; \r\n-с код 1174 и с код 1182 „Околовръстен път“.", "date": "2018.06.28", "title": "София: Въвежда се временна организация на движението във връзка с изграждане на уличен канал по ул. „Павел Красов“ в Горубляне от 2 до 9 юли"}
{"url": "http://www.focus-news.net/news/2018/06/28/2539408/api-vazstanoveno-e-dvizhenieto-pri-km-75-v-posoka-sofiya-na-am-trakiya-i-v-dvete-lenti-po-pat-ii-82-sofiya-samokov.html", "text": "Възстановено е движението при км 75 в посока София на АМ \"Тракия\" и в двете ленти по път II-82 София - Самоков. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "АПИ: Възстановено е движението при км 75 в посока София на АМ \"Тракия\" и в двете ленти по път II-82 София - Самоков"}
{"url": "http://www.focus-news.net/news/2018/06/28/2539412/ombudsmanat-maya-manolova-vnasya-v-narodnoto-sabranie-proekt-na-zakon-za-lichnata-pomosht-na-29-yuni.html", "text": "Утре, 29 юни 2018 г., в 12.00 часа омбудсманът Мая Манолова ще депозира в Народното събрание проект на Закон за личната помощ, който изготви съвместно с експерти от екипа си и родители на деца с увреждания. Това съобщиха от  пресцентъра на Омбудсмана .  \r\nВ проекта са отразени направените предложения след публичното обсъждане в институцията на обществения защитник. Майките на деца с увреждания и десетките подкрепящи ги неправителствени организации още от понеделник, 25 юни 2018 г., настояват за внасянето на законопроекта, който да даде възможност за независим живот на хората с увреждания и на техните семейства.", "date": "2018.06.28", "title": "Омбудсманът Мая Манолова внася в Народното събрание проект на Закон за личната помощ нa 29 юни"}
{"url": "http://www.focus-news.net/news/2018/06/28/2539407/predsedatelyat-na-pg-na-gerb-tsvetan-tsvetanov-se-sreshtna-s-direktora-na-evropeyskata-liderska-mrezha-adam-tomsan.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов се срещна с директора на Европейската лидерска мрежа Адам Томсън, съобщиха от пресцентъра на  ГЕРБ . Това се случи в рамките на кръглата маса за сигурността на Западните Балкани в Лондон, на която съорганизатор е Европейската лидерска мрежа. Домакин на събитието е Камарата на лордовете на Великобритания. \r\nПо време на работната среща Адам Томсън подчерта важността от създаването на интензивни и тесни връзки за открит диалог и сътрудничество между парламентаристите в региона и целия континент. „Това би било основа за подобряване на добросъседските отношения и за постигане на прогрес в европейската интеграция на страните от Западните Балкани“, заяви директорът на Европейската лидерска мрежа. \r\nНа свой ред Цветан Цветанов отбеляза напредъка в разрешаването на двустранните спорове между държавите от Западните Балкани по време на Българското председателство на Съвета на ЕС. „Диалогът е ключов инструмент за създаване на разбиране и повече положителни връзки в региона“, коментира Цветанов.", "date": "2018.06.28", "title": "Председателят на ПГ на ГЕРБ Цветан Цветанов се срещна с директора на Европейската лидерска мрежа Адам Томсън"}
{"url": "http://www.focus-news.net/news/2018/06/28/2539410/ministar-tsetska-tsacheva-blagodari-na-vsichki-eksperti-i-magistrati-za-prinosa-po-zatvaryaneto-na-reditsa-dosieta-v-ramkite-na-balgarskoto-predsedatelstvo.html", "text": "„За нас е изключителна чест да закрием официалните инициативи в рамките на Българското председателство на Съвета на Европейския съюз в сферата на правосъдието с този престижен форум - 50-тата пленарна среща на Европейската съдебна мрежа по наказателноправни въпроси“. Така министърът на правосъдието Цецка Цачева приветства участниците в събитието, което откри днес. Юбилейната среща съвпада и с 20-тата годишнина от създаването на мрежата. Това съобщиха от пресцентъра на  Министерството . \r\n„Председателството бе предизвикателство за България и днес уверено може да кажем, че страната ни се справи успешно, за което имаме признанието и на европейските ни партньори. След близо 6 месеца сме не само обогатени от натрупания опит, но и вярвам, че сме надградили постигнатото от държавите-членки преди нас. В тази връзка, използвам случая да изразя своята благодарност на всички екипи от експерти и магистрати, чийто личен принос и подкрепа бяха от съществено значение за постигнатите от Българското председателство успехи при затварянето на редица досиета“, каза още министър Цачева. \r\nТя открои все по-осезаемата роля на Европейската съдебна мрежа по наказателноправни въпроси в контекста на засилващата се транснационална престъпност и необходимостта от по-ефективна превенция и борба с нея. \r\nМинистърът подчерта и съществената роля на 400-те съдии и прокурори, които са част от мрежата в 28-те държави-членки, които разглеждат повече от 10 000 случая годишно. Тяхната експертна работа гарантира трансграничното обезпечаване на разследванията при особено тежките престъпления.  \r\n„За България ролята на Европейската съдебна мрежа е от изключително значение. Приоритетното й място се обективира от многобройните, успешно изпълнени международни съдебни и прокурорски поръчки“, заяви правосъдния министър и допълни, че днешното събитие е чудесна възможност за анализиране на натрупания дългогодишен опит и извеждане на правилната преценка относно насоките за бъдещото развитие на международното съдебно сътрудничество в наказателноправната област.  \r\n„Искрено се надявам, че този форум ще остави дълбока следа в историята на Мрежата и ще даде стимул и занапред да се справяме още по-успешно с предизвикателствата в наказателноправната област“, каза в заключение Цачева.  \r\nФорумът ще продължи и в рамките на утрешния ден с дискусия за новите правила за електронни доказателства, предложени от Европейската комисия и добрите практики при трансграничните разследвания.", "date": "2018.06.28", "title": "Министър Цецка Цачева благодари на всички експерти и магистрати за приноса по затварянето на редица досиета в рамките на Българското председателство"}
{"url": "http://www.focus-news.net/news/2018/06/28/2539411/ministar-neno-dimov-zamarsyavaneto-na-vazduha-i-regulatsiyata-sa-sred-temite-po-koito-balgariya-postigna-znachitelen-napredak-po-vreme-na-evropredsedatelstvoto.html", "text": "Замърсяването на въздуха и регулацията са сред темите, по които България постигна значителен напредък по време на европредседателството. Това каза в предаването „Екологичен резонанс“ на  Радио „Фокус“  министърът на околната среда и водите Нено Димов. Той коментира, че за пръв път въпросът, свързан със замърсяването на въздуха, е повдигнат на високо ниво в рамките на неформалния съвет на министрите, проведен в София. „В рамките на дебата за климатичните промени Австрийското председателство ще включи и замърсяването на въздуха като компонент, като продължение от Българското председателство. Приоритетите за тях, които вече са обявени, са по-скоро насочени към сигурността, включително и сигурността в сферата на околната среда. Но този въпрос поставен на толкова високо ниво, има своето отражение в Европа. Българското председателство направи този принос“, каза още министър Нено Димов.  \r\nТой обясни, че проблемът засяга почти всички държави-членки на Европейския съюз, и че не може да има резултат без да се търсят европейски, национални решения, както и такива на местно ниво. По въпроса за постигането на по-добра регулация, министърът на околната среда и водите заяви, че това е тема на ниво Европейски съюз. \r\n„По-добрата регулация, намаляването на тежестта върху гражданите и върху бизнеса са от ключово значение за конкурентоспособността и развитието на икономиката в Европейския съюз“, обясни министърът. \r\nЙоланда ПЕЛОВА", "date": "2018.06.28", "title": "Министър Нено Димов: Замърсяването на въздуха и регулацията са сред темите, по които България постигна значителен напредък по време на европредседателството"}
{"url": "http://www.focus-news.net/news/2018/06/28/2539405/premierat-boyko-borisov-kevr-e-nezavisima-organizatsiya-v-litseto-na-ivan-ivanov-i-nie-nyamame-otnoshenie.html", "text": "Не се меся в независими организации. Това коментира пред журналисти в Брюксел министър-председателят Бойко Борисов, предаде репортер на  Агенция „Фокус“ . „Всички знаят, че Иван Иванов беше депутат от ДСБ - партията на Иван Костов. Затова тогава, когато парламентът решаваше преди няколко години действително да е независим регулатор и той ни трябва да е такъв. Дали ще е Иван Иванов или „х“ или от БСП, но на всеки управляващ му трябва независим регулатор. Ето сега се вдига цената на природния газ“, заяви Борисов. По думите му няма как да се вдигне на целия свят природния газ, а в България да поевтинее, след като нямаме добив. „Спряхме шистов газ, концесии за добив на газ в Добричко, изпълнихме това, което хората искат и вносът се вдига с толкова процента. Как да се запази цената? Другият вариант е от данъкоплатците да дотираме тази цена. По никакъв начин към КЕВР в момента ние нямаме отношение. Тя действително в лицето на Иван Иванов е независима организация. Ако не го харесват, да предлагат в парламента, да търсим решение, но когато дадат сметките КЕВР, всички трябва да ги приемаме, защото това е независим орган“, каза още Бойко Борисов.", "date": "2018.06.28", "title": "Премиерът Бойко Борисов: КЕВР е независима организация в лицето на Иван Иванов и ние нямаме отношение"}
{"url": "http://www.focus-news.net/news/2018/06/28/2539413/veliko-tarnovo-povaleni-darveta-byaha-premahnati-ot-koritoto-na-yantra-kray-s-shemshevo.html", "text": "Две повалени дървета бяха премахнати от коритото на р. Янтра, в участъка й край с. Шемшево. Бързата на реакция на екипа от Регионалната дирекция „Пожарна безопасност и защита на населението“ не позволи образуването на изкуствени прагове по реката и съответно – създаването на условия за приливна вълна и покачване на речното ниво. Това съобщиха от пресцентъра на  Община Велико Търново . \r\n2,04 метра е нивото на р. Янтра, измерено в 16,00 ч. от радарния сензор на моста в кв. „Чолаковци“. Критичната стойност е 6,50 метра, а от снощи е отчетен спад на нивото с 40 сантиметра. Спокойна остава и р. Белица. \r\nНяма подадени сигнали за бедствени и аварийни ситуации на територията на общината. Кметовете и кметските наместници на населените места следят състоянието на язовирите, малките реки и дерета.", "date": "2018.06.28", "title": "Велико Търново: Повалени дървета бяха премахнати от коритото на Янтра край с. Шемшево"}
{"url": "http://www.focus-news.net/news/2018/06/28/2539414/premierat-boyko-borisov-utre-shte-predstavya-pred-liderite-na-evrogrupata-kandidaturata-ni-za-chakalnyata-na-evrozonata.html", "text": "Утре съм поканен на среща на лидерите на еврогрупата, където ще представя и нашите писма, и съответно кандидатурата ни за чакалнята на еврозоната. Това коментира пред журналисти в Брюксел министър-председателят Бойко Борисов, предаде репортер на  Агенция „Фокус“ . „Ще ги запозная с направеното досега, защото всичките пет критерии ние ги изпълняваме. Така че и по тази тема работя изключително усилено. Финансовият министър е поканен на 14 юли на среща само на финансовите министри на еврогрупата, а писмото, което пращаме ще бъде между шефа на БНБ и финансовия министър. Утре са ме поканили лидерите да ги запозная с темата. Да откажа ли? Да кажа: „Не, не, това е работа на финансовия министър?“, попита Борисов. По думите му утре политически ще попита защо се налага да променяме критериите, като петте за чакалнята са изпълнени.  \r\n„Ние не сме виновни, че относно доходите първо бяха ликвидирани толкова производства в България. Само 4 реактора на АЕЦ „Козлодуй“ бяха затворени. Не сме виновни, че излизайки от социалистическия лагер милиони отидоха в демократични страни през 1990 г. Не сме виновни към момента, че биват подмамвани с по-големи заплати доктори, инженери, програмисти, софтуеристи в по-скъпо платените западни държави. Конкурентоспособността чак сега започваме да я поставяме на дневен ред, като основен фактор с повече финансиране в образованието, с програмата за дигиталния пазар“, коментира още Бойко Борисов.", "date": "2018.06.28", "title": "Премиерът Бойко Борисов: Утре ще представя пред лидерите на еврогрупата кандидатурата ни за чакалнята на еврозоната"}
{"url": "http://www.focus-news.net/news/2018/06/28/2539419/rakovodstvoto-na-sofiyska-voda-provede-diskusiya-s-zhiteli-na-rayon-lyulin.html", "text": "Подменените от “Софийска вода” водопроводи в район „Люлин“ за последните 6 години са 9 км за над 3 млн. лв., съобщиха от дружеството на среща с обществеността на района. Това съобщиха от пресцентъра на  \"Софийска вода\" . Почти 1,5 км. пък е изградената канализационна мрежа, която е струвала над 1 200 000 млн. лв. В срещата участваха граждани от район Люлин, представители на районната администрация и ръководството на “Софийска вода”. \r\n“Поставили сме си високи цели в името на по-доброто качество на услугите, които доставяме на нашите клиенти”, с тези думи откри срещата изпълнителният директор на “Софийска вода” Васил Тренев. ”Ние сме тук, за да ви чуем и да се уверим, че правилно подреждаме задачите, с които се справяме, както и върху какво трябва да поработим по-усилено”, добави още той. \r\nДискусията се съсредоточи основно върху индивидуалните и общи водомери, а присъстващи представители на местния бизнес получиха по-подробна информация за услуги, засягащи инвестиционни проекти. \r\n“В София пием една от най-качествените води в Европа. Годишно се правят над 140 000 анализа. Водата се контролира по целия ѝ път от язовирите „Искър“ и „Бели Искър“, през пречистването и доставянето до потребителите”, каза Станислав Станев, директор „Експлоатация и поддръжка“ в “Софийска вода”. \r\nТова е втората от поредицата срещи със софиянци, които дружеството прави в рамките на 2018. Целта е гражданите открито да поставят въпросите си и да получават отговори лично от ръководството на „Софийска вода“, дружество от Групата Веолия.  \r\n“Благодаря на всички вас, които се отзовахте на поканата ни. Надявам се да продължим този диалог, което ще подпомогне работата и най-добрата връзка с клиента - пряката ”, с тези думи завърши срещата изпълнителният директор на “Софийска вода” Васил Тренев.", "date": "2018.06.28", "title": "Ръководството на “Софийска вода” проведе дискусия с жители на район “Люлин”"}
{"url": "http://www.focus-news.net/news/2018/06/28/2539416/sofiya-tezhka-katastrofa-e-stanala-na-bul-balgariya-v-posoka-ndk-dvizhenieto-v-uchastaka-e-zatvoreno.html", "text": "Тежка катастрофа е станала на бул. „България“ в посока НДК, движението в участъка е затворено, предаде репортер на  Агенция „Фокус“ . Двигателят е изхвърчал от автомобила и е на асфалта. Затворено е движението в пътния участък.", "date": "2018.06.28", "title": "София: Тежка катастрофа е станала на бул. „България“ в посока НДК, движението в участъка е затворено"}
{"url": "http://www.focus-news.net/news/2018/06/28/2539403/politico-mark-ryute-zayavi-che-es-ne-e-gotov-za-nova-bezhanska-valna.html", "text": "Холандският министър-председател Марк Рюте заяви, че Европейският съюз не е готов за следваща миграционна криза и затова трябва да бъде готов да изразходва пари извън европейските граници за справяне с проблема, предава   Politico. \r\n„Трябва да се справим с въпроса, докато бройките в момента са ниски. Не сме готови за следваща криза“, заяви Рюте. Той допълни, че на първо място трябва да се постави „убийството на бизнесмодела на трафикантите на хора в Средиземно море“ и че веднъж, след като се наложи „повече контрол“ върху миграцията в ЕС през външните граници „по-лесно ще се намери решение в ЕС по въпроса за вторичната миграция“. \r\nСъщевременно той призова страните-членки да „споделят тежестта в рамките на ЕС“. „В бъдеще Съюзът ще се сблъсква с миграционен натиск, но той ще бъде по-контролируем“, допълни холандският министър-председател.   Виктор Турмаков", "date": "2018.06.28", "title": "Politico: Марк Рюте заяви, че ЕС „не е готов“ за нова бежанска вълна"}
{"url": "http://www.focus-news.net/news/2018/06/28/2539420/sofiya-lek-avtomobil-e-katastrofiral-na-bul-balgariya-nyama-postradali.html", "text": "Лек автомобил е катастрофирал на бул. „България“, няма пострадали. Това съобщиха за  Агенция „Фокус“  от пресцентъра на  МВР.  Инцидентът е регистриран около 15.30 часа. Все още не са ясни причините за катастрофата.  \r\nДеница КИТАНОВА", "date": "2018.06.28", "title": "София: Лек автомобил е катастрофирал на бул. „България“, няма пострадали"}
{"url": "http://www.focus-news.net/news/2018/06/28/2539417/premierat-boyko-borisov-bezhantsite-ne-tryabva-da-badat-vrashtani-v-darzhavite-koito-gi-registrirat-po-vsichki-konventsii.html", "text": "Проблеми, свързани с миграцията, могат да бъдат решение с необходимите средства. Това каза пред журналисти в Брюксел премиерът Бойко Борисов, предаде репортер на  Агенция „Фокус“.  „Ние сме предложили компромисите, по които 6 месеца сме работили. Огромна част от колегите ги подкрепят и сега ще ги питам, ако не ги подкрепят, какъв друг план биха предложили и биха продължили с него. На кратко да напомня – това е едновременно задействане и на трите аспекта – незабавно затваряне на външните граници срещу незаконната миграция, второ - платформи или изнесени центрове извън границите на ЕС и трето – вторичното разпределение вътре в Съюза. Трябва да се отчете, че държавите, които са на първа линия, когато регистрират по абсолютно приетия нормален, международен, по всички конвенции, начин бежанци, които искат да отидат в други страни, след това не трябва да бъдат връщани обратно. Защото иначе първите задачи ще понесем цялата тежест“, коментира Борисов. „До един всички в ЕНП говориха, че това е едно от най-успешните председателства, че е свършена огромна работа. Себастиан каза, че летвата е вдигната толкова високо, че много старания ще положи Австрия да бъдат решени тези проблеми, свързани с миграцията. Те могат да бъдат решение с необходимите средства за това. Ще настоявам колегите от Италия я и Австрия да ни подкрепят споразумението с Турция да работи. Преди няколко дена като се чухме с президента Ердоган каза, че до този момент ние само говорим за споразумението с Турция, но голяма част не е платено“, посочи още премиерът. Той предложи в Европейския съюз да се създаде система за действие, при която в зависимост от нивото на вълната от мигранти, да се задействат определени превантивни мерки.", "date": "2018.06.28", "title": "Премиерът Бойко Борисов: Бежанците не трябва да бъдат връщани в държавите, които ги регистрират по всички конвенции"}
{"url": "http://www.focus-news.net/news/2018/06/28/2539423/zamestnik-ministar-malina-krumova-natsionalnata-zhilishtna-strategiya-opredelya-tsyalostnata-politika-za-zhilishtniya-sektor-s-horizont-2030-g.html", "text": "Проектът на Национална жилищна стратегия ще бъде публикуван до няколко дни за обществено обсъждане. Стратегията определя цялостната политика по отношение на жилищния сектор и има дългосрочна визия с хоризонт до 2030 г. Обновяване на жилищния фонд, създаване на техническа документация за всички жилища и коригиране на дисбалансите в пазарните механизми на жилищния сектор са сред основните цели на Стратегията. Това посочи заместник-министърът на регионалното развитие и благоустройството Малина Крумова по време на конференция на тема „Финансиране на енергийната ефективност в Централна и Югоизточна Европа“, съобщиха от пресцентъра на  министерството . Форумът е организиран в рамките на Българското председателство на Съвета на Европейския съюз и се провежда ден преди срещата на високо равнище на министрите от Централна и Югоизточна Европа за енергийна ефективност в София.  \r\nКрумова отбеляза, че жилищният сектор предоставя огромен потенциал за осъществяване на целите на енергийната ефективност – енергийна сигурност, намаляване на енергийната бедност, подобряване на здравословната среда за живеене на хората, намаляване на разходите за здравеопазване и др. Затова е необходимо изработването на устойчива програма за дългосрочно обновяване на всички жилищни сгради в страната. Тя обясни, че е необходимо изработването на икономически по-ефективни и по-иновативни начини за финансиране на енергийната ефективност, които да включват активното участие и партньорско отношение както на собствениците на сградите и жилищата, така и на бизнеса. \r\n„След изпълнение на мерките за енергийна ефективност по Националната програма за енергийна ефективност на многофамилни жилищни сгради разходите на домакинствата за отопление и електроенергия намаляват с 40 до 60%. При обновяването на жилищните сгради ще се търсят механизми за капитализация на тези положителни ефекти“, коментира още регионалният заместник-министър и припомни, че 44 хил. сгради у нас се нуждаят от обновяване. По думите ѝ, до момента около 2000 от тях са обновени по Националната програма за енергийна ефективност на многофамилните жилищни сгради и усилията са насочени към създаването на механизми, чрез които да бъдат обновени повече сгради.", "date": "2018.06.28", "title": "Заместник-министър Малина Крумова: Националната жилищна стратегия определя цялостната политика за жилищния сектор с хоризонт 2030 г."}
{"url": "http://www.focus-news.net/news/2018/06/28/2539421/premierat-boyko-borisov-balgariya-ne-v-hipotezata-da-priema-obratno-bezhantsi.html", "text": "България не е тази хипотеза. Това каза пред журналисти в Брюксел премиерът Бойко Борисов в отговор на въпрос, свързан с това, че някои от европейските страни „на първа линия“ евентуално биха се съгласили да приемат обратно бежанците, които са преминали през тяхна територия, предаде репортер на  Агенция „Фокус“.  „Не виждам защо след като всички признаха, след като се вижда, че няма преминали или по 5-6 човека са нелегално преминали за цялата година, ние да подписваме такива споразумения. Хипотезата на Италия и Гърци  е съвсем друга. Десетки хиляди мигранти преминават, при положение че Гърция са получили 560 милиона евро. Ние сме получили 160 и всички дават за пример българската граница“, отбеляза още премиерът. „Турция в абсолютно пълен аспект спазва ангажиментите си по споразумението за бежанците към България“, допълни той.", "date": "2018.06.28", "title": "Премиерът Бойко Борисов: България не в хипотезата да приема обратно бежанци"}
{"url": "http://www.focus-news.net/news/2018/06/28/2539427/ministar-nikolay-nankov-shte-posreshtne-v-ruse-rumanskiya-vitsepremier-pol-stanesku-na-29-yuni.html", "text": "Вицепремиерът и министър на регионалното развитие и публичната администрация на Румъния Пол Станеску ще бъде на работна визита в гр. Русе по покана на министъра на регионалното развитие и благоустройството Николай Нанков. Тя ще се осъществи в крайдунавския град на 29 юни - Международния ден на река Дунав. Това съобщиха от пресцентъра на  МРРБ . \r\nВ рамките на посещението в гр. Русе министър Нанков и вицепремиерът Станеску ще проведат двустранна среща, на която се очаква да бъдат обсъдени широк кръг теми от взаимен интерес като перспективите за развитие на регионите, включително чрез изпълнението на трансграничните програми и реализацията на Дунавската стратегия, възможностите за изграждане на трети мост на Дунав и др.  \r\nПо-късно двамата ще открият изложба, която ще покаже на гражданите и гостите на гр. Русе най-добрите снимки от конкурса на МРРБ „Една река – десетки райски кътчета“. Целта на надпреварата, в която се състезаваха над 630 снимки, е да популяризира природните красоти на река Дунав и да стимулира развитието на туризма в региона. Очаква се на откриването на изложбата да присъстват областният управител на Русе Галин Григоров, кметът на града Пламен Стоилов и депутати.", "date": "2018.06.28", "title": "Министър Николай Нанков ще посрещне в Русе румънския вицепремиер Пол Станеску на 29 юни"}
{"url": "http://www.focus-news.net/news/2018/06/28/2539415/the-new-york-times-sreshtata-mezhdu-donald-tramp-i-vladimir-putin-shte-se-provede-v-napregnat-moment.html", "text": "Срещата на президента на САЩ Доналд Тръмп с неговия руски колега Владимир Путин в Хелзинки следващия месец ще се проведе след напрегната среща със съюзниците от НАТО и следва постоянните призиви на ръководителя на Белия дом отношенията с Русия да бъдат подобрени, предава   The New York Times. \r\nБелият дом и Кремъл съобщиха в четвъртък, че двамата лидери ще се срещнат на 16 юли в Хелзинки, като Белият дом заяви, че ще „обсъдят се отношенията между САЩ и Русия и редица проблеми на националната сигурност“. \r\nТръмп изрази ентусиазъм за срещата. \r\n„Казах го още от първия ден, ако се разбера с Русия и с Китай и с всички останали, ще стане много хубаво“, написа Тръмп на профила си в социалната мрежа „Туитър“. „Това е добре за света, това е добре за нас, това е добре за всички“, допълни той и обяви, че на срещата ще се обсъдят Сирия, Украйна и „много други теми“. \r\nПо-рано този месец Тръмп призова Русия да бъде върната в Г-7 в групата на седемте индустриализирани демокрации. В това време в САЩ специалният прокурор Робърт Мюлер разследва дали предизборната кампанията на Тръмп се е срещнала с представители на Русия в опит да се направи намеса на  президентските избори през 2016 г. в негова полза. \r\nПреди обявяването на срещата във Финландия, Тръмп заяви, че „Русия продължава да казва, че нямат нищо общо с намесата на нашите избори“. \r\nДържавният секретар Майк Помпео заяви в сряда, че е уверен, че когато Тръмп се срещне с Путин, „той ще даде да се разбере, че намесата в нашите избори е напълно неприемлива“. \r\nСрещата на върха ще даде възможност на Путин да се опита да убеди Вашингтон да премахне някои от санкциите, наложени на Русия за анексирането на  Крим и за предполагаема намеса в президентските избори през 2016 г. в САЩ.   Виктор Турмаков", "date": "2018.06.28", "title": "The New York Times: Срещата между Доналд Тръмп и Владимир Путин ще се проведе в напрегнат момент"}
{"url": "http://www.focus-news.net/news/2018/06/28/2539424/predsedatelyat-na-pg-na-gerb-tsvetan-tsvetanov-razgovarya-s-vitsepremiera-na-kosovo-d-r-enver-hodzhay.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе работен разговор със заместник министър-председателя на Косово д-р Енвер Ходжай. Това съобщиха от пресцентъра на  ПП ГЕРБ . Двамата се срещнаха в Лондон в рамките на кръглата маса за сигурността на Западните Балкани, на която домакин е Камарата на лордовете на Великобритания. \r\nЦветан Цветанов и Енвер Ходжай обсъдиха резултатите от Българското председателство на Съвета на ЕС, като Ходжай благодари за ценната подкрепа на България за европейското бъдеще на страните от Западните Балкани.  \r\nЦветанов сподели задоволството си, че по време на нашето председателство се наблюдава и подобряване на диалога между Белград и Прищина и подчерта важността на разрешаването на този казус като ключово за просперитета на целия регион. \"Трябва да се научим да правим планове за бъдещето, анализирайки настоящето и по-малко да се обръщаме към миналото. С това ще подобрим живота и перспективите за гражданите ни,\" посочи председателят на ПГ на ГЕРБ.", "date": "2018.06.28", "title": "Председателят на ПГ на ГЕРБ Цветан Цветанов разговаря с вицепремиера на Косово д-р Енвер Ходжай"}
{"url": "http://www.focus-news.net/news/2018/06/28/2539425/vitseprezidentat-iliyana-yotova-iznesenite-ot-dps-fakti-za-davaneto-na-balgarsko-grazhdanstvo-se-otnasyat-za-periodi-predi-nastoyashtiya-prezidentski-mandat.html", "text": "Изнесените по-рано днес от „Движението за права и свободи“ факти по отношение на даването на българско гражданство, се отнасят за периоди преди настоящия президентски мандат. Това се посочва в позиция на вицепрезидента Илияна Йотова, разпространена от  прессекретариата на държавния глава . „Не отговарят на истината твърденията, че е преустановено даването на гражданство. Подписват се укази за българско гражданство на кандидатите, които отговорят на всички условия в българското законодателство и са представили необходимите документи“, посочва вицепрезидентът в позицията си.", "date": "2018.06.28", "title": "Вицепрезидентът Илияна Йотова: Изнесените от ДПС факти за даването на българско гражданство се отнасят за периоди преди настоящия президентски мандат"}
{"url": "http://www.focus-news.net/news/2018/06/28/2539418/plovdiv-ochakva-se-prelivane-na-vodite-na-reka-chaya-v-rayona-na-selata-bachkovo-i-narechenski-bani-patyat-kam-yavrovo-lyaskovo-i-dobralak-e-zatvoren-zaradi-svlachishte.html", "text": "Очаква се в района на селата Бачково и Нареченски бани в тесните участъци на коритото на река Чая водата да прелее. Това е станало ясно на заседание на Кризисния щаб по бедствия и аварии в Асеновград с председател кмета д-р Емил Караиванов, съобщиха за  Радио „Фокус“ – Пловдив  от Общината. На заседанието са коментирани състоянието на пътните артерии в общината и региона, както и повишеното ниво на водите в река Чая. На територията на Асеновград няма данни за опасно високо ниво на водата в речното корито.  От Агенция „Пътна инфраструктура” е издадена заповед за затваряне на пътя Асеновград -Смолян заради активизирани свлачища и свличане на скална маса на пътното платно. Отново поради активизирано свлачище в района след Асеновата крепост, се затваря със заповед на кмета и пътя към селата Яврово, Лясково и Добралък до отстраняване на проблема. Изпратен е екип с техника, който да почисти района. Няма данни за бедстващи хора или домашни животни. Няма и нарушено електроподаване в районите с най-обилни валежи.", "date": "2018.06.28", "title": "Пловдив: Очаква се преливане на водите на река Чая в района на селата Бачково и Нареченски бани, пътят към Яврово, Лясково и Добралък е затворен заради свлачище"}
{"url": "http://www.focus-news.net/news/2018/06/28/2539429/prezidentat-rumen-radev-balgariya-i-chehiya-shte-obedinyat-usiliya-za-reformirane-na-evropeyskata-politika-v-sferata-na-migratsiyata.html", "text": "„България и Чешката република споделят редица общи позиции по ключови въпроси в рамките на Европейския съюз и необходимостта от реформиране на европейската политика в сферата на миграцията е една от тях“. Това заяви президентът Румен Радев, който днес на Дондуков 2 проведе среща с председателя на Камарата на депутатите на парламента на Чешката република Радек Вондрачек, съобщиха от  прессекретариата на държавния глава . Румен Радев подчерта, че доверието и приятелството между двете държави се дължи и на силните исторически и културни връзки между българи и чехи.  \r\n„Политиката на отворени врати за мигрантите към Европа нарушава единството в Европейския съюз. Тя лишава и страните, от които произхождат мигрантите, от перспектива за развитие и по-добро бъдеще“, заяви държавният глава и призова за превантивни мерки на място, преди мигрантите да стигат до бреговете и границите на Европа.  \r\nРумен Радев и Радек Вондрачек изразиха подкрепата си за възстановяването на традициите в динамичния туристически обмен между двете държави. Президентът изрази желание България да последва и добрите практики на Чехия в индустриализацията, както и за засилване на взаимните инвестиции.  \r\nДържавният глава благодари на Радек Вондрачек за последователната подкрепа по някои ключови за България позиции като Директивата за командированите работници, борбата в двойния стандарт при храните и запазването на Кохезионната политика в ЕС. Президентът открои и доброто сътрудничество на България с държавите от Вишеградската група по редица теми от дневния ред на ЕС.  \r\nПерспективите за приемането на общата валута на ЕС от България и Чехия също бяха обсъдени по време на срещата. Румен Радев и Радек Вондречек бяха единодушни, че дебатът за приемането на еврото трябва да е съпроводен със задълбочен анализ на риска и оценка на ползите за съответната държава от предприемането на тази стъпка.    \r\n„България и Чехия са близки партньори, които споделят редица общи позиции и затова взаимната ни подкрепа е важна”, заяви Радек Вондрачек по време на срещата и подчерта интереса на Чехия за засилване на икономическите отношения между двете държави. Радек Вондрачек изрази и подкрепата на Чехия за позицията на България по отношение на кохезионната политика, като жизненоважна за развитието на страните от ЕС.", "date": "2018.06.28", "title": "Президентът Румен Радев: България и Чехия ще обединят усилия за реформиране на европейската политика в сферата на миграцията"}
{"url": "http://www.focus-news.net/news/2018/06/28/2539430/komisiyata-po-otbrana-othvarli-predlozhenieto-na-volya-za-moratorium-varhu-proektite-za-modernizatsiya-na-balgarskata-armiya.html", "text": "На днешното си заседание Комисията по отбрана отхвърли със 17 гласа „за“ и 1 „против“ проекторешението за налагане на мораториум върху проектите за \"Придобиване на основна бойна техника за изграждане на батальонни бойни групи от състава на механизирана бригада\" и \"Придобиване на нов тип боен самолет\", внесен от народния представител Веселин Марешки и група народни представители на 29 май. Това съобщиха от  Комисията по отбрана . Генерал Константин Попов, председател на комисията и народен представител от ГЕРБ, изложи становището на ПП ГЕРБ срещу мораториума. В него се казва, че модернизацията на Българската армия е приоритет за ПП ГЕРБ, не от вчера, и чрез нейното реализиране ще бъде дадена възможност и за разкриване на нови работни места и развиване на икономиката на страната в отбранителната индустрия. \r\nВ дискусията всички парламентарно представени партии извън „Воля“, подкрепиха проектите за модернизация на армията и изразиха своите доводи срещу внесения от ВОЛЯ мораториум. \r\nНа заседанието бяха представени и нововъзпроизведените генерали: генерал-майор Данчо Дяков – началник на Национална служба за охрана, бригаден генерал Радостин Илиев – директор на щаба на отбраната и бригаден генерал Пламен Ангелов – директор на служба “Военна информация”. Пред народните представители от Комисията по отбрана те споделиха своите виждания за предизвикателствата, които стоят пред тях и развитието на ръководените от тях служби.", "date": "2018.06.28", "title": "Комисията по отбрана отхвърли предложението на „Воля“ за мораториум върху проектите за модернизация на Българската армия"}
{"url": "http://www.focus-news.net/news/2018/06/28/2539431/narodnoto-sabranie-shte-bade-domakin-na-82-oto-mezhduparlamentarno-zasedanie-evropeyski-parlament-kongres-na-sasht.html", "text": "Народното събрание ще бъде домакин на 82-ото Междупарламентарно заседание Европейски парламент – Конгрес на САЩ – трансатлантически диалог между законодателите. Форумът ще бъде на 29 и 30 юни 2018 г.  Това съобщиха от  пресцентъра на НС . \r\nДвете делегации се срещат редовно два пъти годишно в Европа и в САЩ. Срещите в Европейския съюз традиционно се провеждат в страната, председателстваща Съвета на ЕС.      \r\nВ 15.20 часа председателят на Народното събрание Цвета Караянчева ще посрещне гостите в пленарната зала на парламента. Те ще бъдат поздравени от председателите на Комисията по вътрешна сигурност и обществен ред Цветан Цветанов и на Комисията по външна  политика Джема Грозданова.  \r\nПриветствието в пленарната зала ще бъде открито за медиите.  \r\nЗаседанието за трансатлантическия диалог между законодателите ще започне на 29 юни 2018 г. в 15.40 часа в зала „Изток” на парламента. То ще бъде закрито за медиите.  \r\nС приветствия към участниците ще се обърнат председателят на Народното събрание Цвета Караянчева и съпредседателите на трансатлантическия диалог евродепутатът Кристиан Елер и конгресмен Марио Диаз Баларт.  \r\nАктуалните политически събития в ЕС и САЩ ще дискутират участниците в рамките на първата работна сесия, която ще започне в 16.00 часа. Председателят на Комисията по вътрешна сигурност и обществен ред Цветан Цветанов и председателят на Комисията по външна политика Джема Грозданова ще бъдат гост-лектори по темата на втората сесия – „Сътрудничеството в областта на външната политика с фокус върху Западните Балкани“.  \r\nПо темата ще говорят и регионалният директор за Европа на Международния републикански институт Ян Сурочак и регионалният директор за Централна и Източна Европа на Националния демократичен институт Робърт Бенжамин.  \r\nНа 30 юни 2018 г. от 9.00 часа форумът ще продължи с дискусия по темите „Киберсигурност с фокус върху защитата на интегритета на демократичните институции от външна намеса” и „Икономическо и търговско сътрудничество”. По тях говорители ще бъдат директорът на дирекция “Киберпрестъпност“ към Главна дирекция „Борба с организираната престъпност“ на Министерството на вътрешните работи Явор Колев и Луиза Сантес, директор международни отношения на Конфедерация на европейския бизнес. Ще бъде излъчено видопослание към участниците на ръководителя на Европейския център за борба с киберпрестъпленията към Европол Стивън Уилсън.  \r\nНа 30 юни 2018 г. от 10.30 часа изявления за представителите на медиите ще направят председателят на Комисията по вътрешна сигурност и обществен ред Цветан Цветанов, председателят на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ.  \r\nПо-късно участниците в 82-рата Интерпарламентарна среща Европейски парламент – Конгрес на САЩ ще посетят заедно с председателя на Комисията по отбрана ген. Константин Попов Авиационна база „Граф Игнатиево“ и град Пловдив.", "date": "2018.06.28", "title": "Народното събрание ще бъде домакин на 82-ото Междупарламентарно заседание Европейски парламент – Конгрес на САЩ"}
{"url": "http://www.focus-news.net/news/2018/06/28/2539428/ivan-ivanov-kevr-podpiska-koyato-e-initsirana-i-v-posledstvie-vnesena-ot-politicheska-sila-v-edin-nezavisim-regulator-e-ocheviden-opit-za-natisk-varhu-deystviyata-i-resheniyata-mu.html", "text": "В пленарната зала на Народното събрание аз не съм заявявал, че Комисията за енергийно и водно регулиране няма да изпълни закона. Аз просто дадох пояснение относно обстоятелствата, при които комисията може да се произнесе с решение, което е в съответствие със закона, което е прозрачно и което е правилно мотивирано. Това каза председателят на Комисията за енергийно и водно регулиране Иван Иванов на брифинг по повод поисканата му оставка от ръководството на БСП, предаде репортер на  Агенция \"Фокус\" . \"Относно подписката, която беше внесена в КЕВР, становището, споделено от всички юристи, с които бяха проведени консултации е, че една подписка не може да бъде основание за произнасяне на комисията по определен начин. Подписка, която е иницирана и в последствие внесена от политическа сила в един независим регулатор, е очевиден опит за натиск върху действията и решенията му. Защото не се изисква в подписката регулаторът внимателно и обективно да се произнесе, а се настоява за произнасяне по строго определен начин – такъв, какъвто го е формулирала политическата сила\", отбеляза още той.", "date": "2018.06.28", "title": "Иван Иванов, КЕВР: Подписка, която е иницирана и в последствие внесена от политическа сила в един независим регулатор, е очевиден опит за натиск върху действията и решенията му"}
{"url": "http://www.focus-news.net/news/2018/06/28/2539434/vratsa-15-godishno-momche-zapodozryano-za-krazhba-e-obyaveno-za-izdirvane.html", "text": "Тази сутрин около 8.00 часа, в сграда на РУ Враца полицейски патрул довел 15-годишен, заподозрян за извършена кражба на малка сума пари. По първоначални данни, докато служителите оформяли документите за наложената му 24-часова мярка за задържане, младежът е успял да избяга от управлението. Това съобщиха от пресцентъра на  ОДМВР- Враца . \r\nПредприети са издирвателни действия за установяването и задържането на 15-годишния. Със заповед на директора на ОДМВР-Враца е назначена вътрешна проверка, в рамките на която ще се изясняват всички факти и обстоятелства, свързани с полицейските действия.", "date": "2018.06.28", "title": "Враца: 15-годишно момче, заподозряно за кражба, е обявено за издирване"}
{"url": "http://www.focus-news.net/news/2018/06/28/2539422/politico-federika-mogerini-zayavi-che-shte-nastoyava-za-poveche-sredstva-za-afrikanskiya-fond-na-es.html", "text": "Върховният представител на ЕС по въпросите на външните работи и политиката на сигурност Федерика Могерини заяви, че ще настоява пред европейските лидери, събрали се на срещата на високо равнище на Европейския съюз в Брюксел, да отделят повече средства за Тръстовия фонд за Африка, което да бъде решение за част от факторите, които тласкат мигрантите към Европа, предава   Politico. \r\n„Това ще донесе резултати. Трябва да поддържаме усилията“, заяви тя. Могерини допълни, че и операция „София“ в подкрепа на либийската брегова охрана също трябва да бъде продължена. \r\nОтносно предложението за изграждане на центрове за мигранти извън ЕС, тя заяви, че това ще помогне за „уважението на човешките права и на международното право“.   Виктор Турмаков", "date": "2018.06.28", "title": "Politico: Федерика Могерини заяви, че ще настоява за повече средства за африканския фонд на ЕС"}
{"url": "http://www.focus-news.net/news/2018/06/28/2539435/veliko-tarnovo-koritoto-na-reka-yantra-kray-hrama-sveti-chetirideset-machenitsi-shte-bade-pochisteno-sled-spirane-na-valezhite.html", "text": "Коритото и бреговата на ивица на река Янтра, в участъка й от храма „Свети Четиридесет мъченици“ до металния железопътен мост на изхода на Велико Търново, ще бъдат почистени. Това съобщиха от пресцентъра на  Община Велико Търново . Дейността по повишаване на проводимостта на реката и по премахване на изкуствените острови ще стартира след спиране на валежите и след стабилизиране на времето. Средствата са осигурени по проект, подаден към Междуведомствената комисия за възстановяване и подпомагане. \r\nДобрата новина стана бе съобщена след среща между кмета на Велико Търново Даниел Панов, директора на Главна дирекция „Пожарна безопасност и защита на населението“ гл. комисар Николай Николов, областния управител проф. Любомира Попова и директора на регионалната пожарникарска служба в Старата столица комисар Красимир Кръстев. По време на разговорите бяха обсъдени въпроси, свързани с проблемни участъци по теченията на реките Янтра, Белица и др., пресичащи територията на старопрестолния град, общината, а и областта. \r\nПрез миналата година бе проектирано укрепването и прочистването на над 5 километра от бреговата ивица на р. Янтра в урбанизираната територия на Велико Търново. По инициатива на Даниел Панов, с помощта на специализирана техника коритото бе обект на геодезическо заснемане, проучване на хидрологията и хидроложките модели на реката, както и на инженерната геология. Дейностите обхванаха четири критични участъка в рамките на града, един от които е и този край храма „Свети Четиридесет мъченици“. Още тогава бе проектирано следното: почистване на наносите и островите от тиня, пясък, баластра и земни маси, които се намират в речното легло и на дъното; премахване на храстовидната растителност; укрепване на бреговете. Проучването и проектирането обхванаха и 420 метра от десния бряг на р. Белица.", "date": "2018.06.28", "title": "Велико Търново: Коритото на река Янтра край храма „Свети Четиридесет мъченици“ ще бъде почистено след спиране на валежите"}
{"url": "http://www.focus-news.net/news/2018/06/28/2539436/burgas-apelativniyat-sad-ostavi-v-aresta-borislav-stoyanov-obvinen-za-ubiystvoto-na-sestra-si.html", "text": "Апелативен съд – Бургас потвърди първоначалния арест на Борислав С. от Созопол, който е обвинен в причиняване на смърт по непредпазливост на сестра си, вследствие на удари в юмрук и крака в корема. Това съобщиха от  Апелативен съд – Бургас . \r\nПо време на днешното заседание в Апелативен съд – Бургас за разглеждане на жалбата на Борислав С. срещу определението на ОС–Бургас въззивният състав прие представените 3 епикризи и медицинско удостоверение за състоянието на обвиняемия, както и писмена характеристика за Борислав С. \r\nОт представените документи и пледоарията на защитата стана ясно, че от години Борислав С. страда от тежко заболяване със съпътстващи допълнителни  болести и усложнения след оперативни интервенции. Мъжът поиска по-лека мярка, за да се грижи за майка си и семейството си. „Това е голяма трагедия за семейството ми“ каза пред съда Борислав и помоли да не бъде задържан под стража. \r\nТезата на защитата беше, че през годините Борислав С. на два пъти е спасявал живота на починалата, която била зависима от алкохола. Много преди фаталния инцидент на 19.06.2018г. той се е грижил за болната си от цироза сестра и към деня на кавгата между нея и обвиняемия, а и след това, тя е продължила да употребява алкохол. Според адвоката на подсъдимия няма опасност той да се укрие, както заради влошеното си здраве, така и защото е съдействал на полицията, има постоянен адрес, трудов договор и чисто съдебно минало. \r\nДържавното обвинение пледира за потвърждаване на определението на ОС – Бургас като правилно и законосъобразно. Прокурорът се позова на медицинското заключение за причината за смъртта на жената и свидетелските показания по досъдебното производство. \r\nВъззивната инстанция намери задържането под стража за Борислав С., обвинен в убийство по непредпазливост на сестра си, за адекватна към настоящия момент мярка за процесуална принуда. \r\nПостановеният съдебен акт е окончателен и не подлежи на обжалване.", "date": "2018.06.28", "title": "Бургас: Апелативният съд остави в ареста Борислав Стоянов, обвинен за убийството на сестра си"}
{"url": "http://www.focus-news.net/news/2018/06/28/2539426/afp-generalniyat-sekretar-na-nato-privetstva-planiranata-sreshta-mezhdu-donald-tramp-i-vladimir-putin.html", "text": "Генералният секретар на НАТО Йенс Столтенберг приветства срещата, която е насрочена за следващия месец между президентите на САЩ и на Русия Доналд Тръмп и Владимир Путин, заявявайки, че съвпада с политиката на Алианса за преговори с Москва при поддържане на силна отбрана, предава   AFP. \r\n„Приветствам предстоящата среща между президентите Тръмп и Путин, защото вярвам в диалога. Начинът за действие с Русия е това, което ние наричаме „двупосочно действие“ – отбрана и диалог“, заяви Столтенберг.   Виктор Турмаков", "date": "2018.06.28", "title": "AFP: Генералният секретар на НАТО приветства планираната среща между Доналд Тръмп и Владимир Путин"}
{"url": "http://www.focus-news.net/news/2018/06/28/2539432/nedyalko-slavov-oblasten-upravitel-na-smolyan-nad-110-lkv-m-sa-padnalite-valezhi-prez-denonoshtieto-na-rozhen-shtetite-v-obshtinite-smolyan-i-chepelare-sa-samo-materialni.html", "text": "Над 110 л/кв. м са падналите валежи през денонощието на Рожен, като това е най-голямото отчетено количество валежи в страната. Това заяви на брифинг областният управител на Смолян Недялко Славов след проведеното заседание на Областния кризисен щаб, предаде репортер на  Радио „Фокус“ – Смолян . На брифинга присъстваха и кметът на Смолян Николай Мелемов, старши комисар Красимир Шотаров от ГДПБЗН, представители на ОДМВР, ПБЗН – Смолян и всички институции в града. Славов отбеляза, че преди два дни са получили прогнозата за обилни валежи, своевременно от МВР и ГДПБЗН са отправени указания към кризисния щаб и те са били сведени до кметовете и общинските кризисни щабове. „Мерките, които се взеха през тези два дни позволиха да не се стига до критични ситуации. Получихме много критики, че преекспонираме ситуацията, но предупрежденията са били навременни и превантивната работа не позволи да се стига до критични ситуации. Очакваните валежи бяха до 60 – 70 л/кв. м, но места като Рожен достигнаха над 110 литра и тези количества попадат в зоната на червения код, който в момента е обявен за област Смолян“, поясни Славов. Той посочи, че мерките, които превантивно са били взети за предотвратяване на по-сериазни ситуации са преглед на плановете, наблюдение на речните корите, осигуряване на достатъчно свободен обем  в язовирите, които създават проблеми. \r\nСлавов подчерта, че не се е стигнало до преливане на нито един язовир в областта. „Златоград“ и „Пловдивци“ са доста под критичните минимуми, на язовирите „Доспат“ и „Цанков камък“ обстановката също е спокойна. Въпреки обилните валежи не се стигна до бедстващи хора и откъснати населени места. Пораженията са единствено материални и са засегнати частни имоти и техническа инфраструктура. Най-сериозно е положението в общините Смолян и Чепеларе, където е обявено бедствено положение, но вече се нормализира ситуацията“, уточни Славов. Той допълни, че по републиканската пътна мрежа работят над 20 камиони и багери, които почистват срутени земни маси и камъни. „Има затворен участък по пътя Момчиловци – картофохранилището, краткотрайно бяха затваряни републикански пътища и сега няма затворени пътища, а главният път Смолян – Чепеларе – Пловдив вече е отворен. По отношение на ел. захранването имаше краткотрайни прекъсвания в общините Смолян, Баните и Девин, но вече няма места без то“, обясни Славов. Той посочи, че с обявяването на бедственото положение, 41 човека и четири единици техника от 101-ви Алпийски полк са били предоставени на Общинския кризисен щаб за направата на диги и отстраняване на последици от дъждовете. Няма населени места без водоподаване, има поражения върху ВиК мрежата в областта, но техниката им е мобилизирана за отстраняването им, каза още Славов. \r\nПо думи на Недялко Славов 47 сигнала са получени в област Смолян на тел. 112 през изминалото денонощие. 16 от тях са по линия на „Пожарна безопасност и защита на населението“, а другите са препратени към съответните институции. Славов уточни, че заради валежите се изпомпва вода от езерото „Рибката“ над Смолян и се работи усилено в квартал Устово, където е най-критично. „Продължава подготовката  и пълненето на чували с пясък и имаме готовност за правене на диги. Община Смолян Чепеларе изключително бързо  реагираха с техника и доброволци, има и техника от ЮЦДП. Над 50 доброволци помагат в отстраняване на последиците от наводненията в двете общини, които обявиха бедствено положение. Затворен пътят към село Мугла, но се разчиства. В Чепеларе е имало проблеми по общинската пътна инфраструктура, посока Забърдо. В останалите общини няма съществени проблеми“, поясни Славов. Той каза също, че е подготвен проект за почистване на речните корита на реките Бяла и Черна в чертите на Смолян и разходът вече е одобрен, като след обявяване на съответните процедури до есента трябва да се почистят основно речните корита в рамките на град Смолян. От междуведомствената комисия са отпуснати 333 000 лв. с ДДС за почистване на речните корита. Ще бъдат почистени и най-критични места, са сегашното бедствие помогна те да се определят. Славов подчерта, че остават в готовност и за новите очаквани валежи, като прогнозите са утре да паднат около 30 л/кв. м в областта, които съответстват на жълт код. \r\nКметът на Смолян Николай Мелемов заяви по време на брифинга, че основният проблем за наводненията след проливните валежи днес са били сухите дерета, които са се превърнали в реки. „Два дни чистихме водостока на кино „Дружба“ и той не успя да поеме придошлата вода. Преди повече от година подготвихме проект за почистване на речните корита заедно с Областна администрация и той вече е факт. Очакваме да бъде финансиран и това е едно от нещата, което ще гарантира да няма бедствия в бъдеще. Коритото на река Черна не е чистено основно повече от 10 години. Важното е, че няма данни за пострадали и бедстващи хора“, подчерта Мелемов. Той уточни, че сега усилията са съсредоточени към отстраняване на щетите и затова прибягват до помощта на фирми и хора, за да се възстанови нормалния живот в града. По отношение на язовира, известен като езерото „Рибката“, Мелемов посочи то е опасен конструктивно. „Опасно е, тъй като не е извършван ремонт от години, но се наблюдава постоянно. Там има нужда от ремонт, не е ремонтиран преливника и стената, не е ремонтиран от както и направен“, допълни Мелемов. Той отбеляза, че на критичните места по реката, където тя е излязла от коритото се вземат мерки. Ще бъдат изградени подпорни стени, като за част от тях има осигурено финансиране, за други се търси такова, а трети все още се проектират. Кметът на Смолян благодари на фирмите, институциите и доброволците от Смолян бързата реакция, която се дължи и на опита за действие в подобни кризисни ситуации. \r\nНели ГЕРГЬОВСКА", "date": "2018.06.28", "title": "Недялко Славов, областен управител на Смолян: Над 110 л/кв. м са падналите валежи през денонощието на Рожен, щетите в общините Смолян и Чепеларе са само материални"}
{"url": "http://www.focus-news.net/news/2018/06/28/2539441/api-ofertite-za-stroitelstvoto-na-uchastaka-ot-sofiyskiya-okolovrasten-pat-ot-vrazkata-s-am-trakiya-do-zh-k-mladost-shte-badat-otvoreni-na-29-yuni.html", "text": "Утре - 29 юни, се отварят офертите в откритата обществена поръчка за проектиране и строителство на над 6 км от Софийския околовръстен път II-18 в участъка от км 35+260 до км 41+340. Това съобщиха от пресцентъра на  Агенция \"Пътна инфраструктура\" . Това е отсечката от пътен възел „Цариградско шосе“ до пътен възел „Младост“. Проектът ще се изпълнява изцяло със средства от републиканския бюджет. Индикативната му стойност е 123 млн. лв. без ДДС. \r\nНачалото на проектния участък е при км 35+260, което е малко след края на пътния възел при пресичането на бул. „Цариградско шосе“ и Софийския околовръстен път. Краят е при км 41+340, където отсечката ще се свързва с реконструирания през 2012 г. участък от СОП. Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път“, п. в. Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др. \r\nСрокът за изпълнение е 910 календарни дни, от които 180 дни за проектиране и 730 дни за строителство. \r\nС реализацията на проекта ще се улесни движението на транзитния трафик и връзката между автомагистралите „Струма” и „Тракия”. \r\nУтре - 29 юни, офертите ще бъдат отворени в 14.00 ч. в АПИ.", "date": "2018.06.28", "title": "АПИ: Офертите за строителството на участъка от Софийския околовръстен път - от връзката с АМ „Тракия“ до ж. к. „Младост“ ще бъдат отворени на 29 юни"}
{"url": "http://www.focus-news.net/news/2018/06/28/2539438/predsedatelyat-na-pg-na-gerb-tsvetan-tsvetanov-razgovarya-s-bivshiya-ministar-na-otbranata-na-albaniya-fatmir-mediu.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов разговаря с бившия министър на отбраната на Албания и понастоящем депутат Фатмир Медиу, съобщиха от пресцентъра на  ПП ГЕРБ . Това се случи в рамките на кръглата маса за сигурността на Западните Балкани в Лондон, домакин на която е Камарата на лордовете на Великобритания. \r\nЦветанов и Медиу обсъдиха ситуацията със сигурността в Западните Балкани и възможността за повишаване на вниманието към тази част на Европа чрез по-интензивни контакти на междупарламентарно ниво. Фатмир Медиу отбеляза, че не бива да се губи инерцията, създадена по време на Българското европредседателство, за разрешаването на различията в региона и за съвместна работа на регионално ниво за европейската перспектива на Западните Балкани.  \r\nНа свой ред Цветан Цветанов заяви, че България ще продължи своята подкрепа в тази посока, включително и на парламентарно ниво, като обърна внимание, че по негова инициатива като гости на срещата през март в София на Съвместната група за парламентарен контрол на Европол са били поканени участници от всички шест държави в региона. \"Тяхното присъствие бе ценно, защото е важно да чуем какво работи в сътрудничеството със страните от региона и какво не дава резултат и да адаптираме подхода си в сектор „Сигурност“ според тази директна обратна връзка,\" обясни председателят на Комисията по вътрешна сигурност и обществен ред в Народното събрание.", "date": "2018.06.28", "title": "Председателят на ПГ на ГЕРБ Цветан Цветанов разговаря с бившия министър на отбраната на Албания Фатмир Медиу"}
{"url": "http://www.focus-news.net/news/2018/06/28/2539439/yunesko-glasuva-s-palen-konsensus-reshenie-za-opazvane-na-natsionalen-park-pirin-i-razvitie-na-ski-infrastrukturata.html", "text": "Българската делегация представи и защити държавната позиция за опазване на Национален парк „Пирин“ по време на 42-то заседание на Комитета за световното природно наследство към ЮНЕСКО в Бахрейн. Това съобщиха от  правителствената информационна служба . Предложените от българска страна текстове бяха гласувани с пълен консенсус от държавите-членки на Комитета, потвърждавайки устойчивото управление на обекта на световното наследство и перспективата за балансирано развитие на туризма в националния парк. Първоначалното проекторешение на ЮНЕСКО призоваваше да не се изпълнява решението на Министерски съвет, както и изискваше от България да извърши стратегическа екoлогична оценка на новия план за управление, каквато не се изисква от европейското и българско законодателство и би блокирало развитието на региона за десетилетия напред. В рамките на три дни българската делегация проведе редица срещи с Международния съюз за защита на природата и делегациите на всички останали държави-членки на Комитета, които гласуваха с единодушие предложените редакции. Според приетото редактирано решение Комитетът отбелязва, че разширяването на ски инфраструктурата в Национален парк „Пирин“ вече е позволено и изисква българската държава да се придържа стриктно законовите процедури по приемането на инвестиционни предложения, така че да не се увреди стойността на обекта. В своето изказване вицепремиерът Валери Симеонов, който оглавяваше делегацията, изложи целенасочената политика на българската държава за баланс между опазване на околната среда и развитие на туризма и покани представителите на Комитета да посетят град Банско и Национален парк „Пирин“.", "date": "2018.06.28", "title": "ЮНЕСКО гласува с пълен консенсус решение за опазване на Национален парк „Пирин“ и развитие на ски инфраструктурата"}
{"url": "http://www.focus-news.net/news/2018/06/28/2539433/ria-novosti-sebastian-kurts-predlaga-spasenite-v-moreto-migranti-da-se-prevozvat-do-mesta-izvan-evropa.html", "text": "Австрийският канцлер Себастиан Курц предлага създаването на „платформи“ за превозване на мигрантите извън Европа, които да помогнат техния брой да намалее. Той припомни, че Австрия вече няколко години е за промяна на системата за прием на мигранти и намаляването на броя им в Европа, предаде   РИА Новости. \r\n„Мисля, че днес това е възможно, ако наистина успеем да се договорим на срещата на високо равнище на ЕС в Брюксел, извън Европа да се изградят „платформи“ за стоварване на мигрантите. Това ще доведе до това, че хората, нелегално пристигащи в Европа, след спасението си в морето, няма да бъдат автоматично извозвани до континента, а ще се отправят в трети страни, извън пределите ѝ“, заяви Курц на пристигането си на срещата на високо равнище. \r\nКанцлерът  подчерта, че подобно решение на проблема е свързано с укрепване на агенция „Фронтекс“ и по-тясно сътрудничество в либийската брегова охрана. Според него това ще доведе до намаляване на броя на тези, които пристигат в Европа, а и те няма да потъват в Средиземно море“.   Виктор Турмаков", "date": "2018.06.28", "title": "РИА Новости: Себастиан Курц предлага спасените в морето мигранти да се превозват до места извън Европа"}
{"url": "http://www.focus-news.net/news/2018/06/28/2539437/ivan-ivanov-kevr-deystviyata-na-rakovodstvoto-na-bsp-sa-ocheviden-opit-za-krizisen-piar.html", "text": "Що се касае за самото действие на ръководството на БСП, това е очевиден опит за кризисен пиар, когато чрез обвинения към независимия регулатор и атака срещу председателя на КЕВР, ръководството на тази партия се стреми да отклони вниманието от тежките вътрешнопартийни проблеми, които и в днешния ден проличаха с различни изявления и изказвани и съответни действия. Това коментира председателят на Комисията за енергийно и водно регулиране Иван Иванов на брифинг по повод поисканата му оставка от ръководството на БСП, предаде репортер на  Агенция \"Фокус\".   „Що се касае до заявлението, че БСП ще внесе сигнал до прокуратурата, искам изрично да подчертая, че съдебната власт е независима и тук не мога да правя никакви изявления“, каза още той. „Днес в пленарната зала народни представители коментираха и наблегнаха на обстоятелството, че в монета има арбитражно дело на ЧЕЗ срещу Република България. Всяко публично говорене по този повод може да доведе до вреди за страната ни, които да се измерват в стотици милиони евро“, отбеляза Иванов. „Аз съм изключително пестелив в своя изказ. Още повече, че съм председател на колегиален орган и не мога да говоря от името на органа. По такъв начин спазвам изцяло закона“, допълни той.", "date": "2018.06.28", "title": "Иван Иванов, КЕВР: Действията на ръководството на БСП са очевиден опит за кризисен пиар"}
{"url": "http://www.focus-news.net/news/2018/06/28/2539440/sergey-stanishev-serioznite-usiliya-na-pravitelstvata-v-tirana-i-v-skopie-da-podgotvyat-stranite-si-za-start-na-pregovorite-za-prisaedinyavane-kam-es-nay-nakraya-davat-rezultat.html", "text": "Благодарни сме за подкрепата, заявиха премиерите на Гърция и Македония на срещата на левите лидери в Брюксел. Левите правителства в Албания и Македония дадоха шанс на двете страни да получат дата за начало на преговорите за присъединяване към ЕС. Пътят към членство в ЕС за двете държави е централна тема на координационната среща на левите лидери, която се провежда непосредствено преди Европейския съвет, 28 – 29 юни. В нея участват и премиерът на Македония Зоран Заев, както и гръцкият му колега Алексис Ципрас. Това съобщиха от  пресофиса на евродепутата и президент на Партията на европейските социалисти (ПЕС) Сергей Станишев . \r\nСрещата се провежда след като въшните министрите на ЕС се договориха по-рано тази седмица, че преговорите трябва да стартират през следващата година. Президентът на ПЕС Сергей Станишев заяви: „Сериозните усилия на правителствата в Тирана и в Скопие да подготвят страните си за старт на преговорите за присъединяване към ЕС най-накрая дават резултат. Това ще бъде от полза не само за сигурността и стабилността на региона, но и за цяла Европа.\". \r\nПо отношение на споразумението между премиерите Заев и Ципрас относно името на Македония, Станишев подчерта: \r\n„Гордеем се, че успяхме да подпомогнем постигането на историческото споразумение между двете страни след дългогодишните спорове, включително и посредством домакинството ни на двустранни срещи между Зоран и Алексис, довели до резултат на лидерската ни среща миналия месец в София. Европейската левица е с тях по пътя им към помирението и очакваме споразумението да бъде финализирано така, че бариерите пред членство на Македония в ЕС и НАТО да отпаднат.” \r\nПЕС е  политическото семейство, което винаги е подкрепяло европейската перспектива на страните от Западните Балкани, включително и чрез организиране на събития и срещи през последните години, с цел засилване на интереса към региона и на европейската ориентация на отделните държави. \r\nПо време на срещата Ципрас и Заев благодариха на ПЕС, на европейските комисари от левицата и лично на Сергей Станишев за подкрепата за постигането на споразумението за името. \r\nВ срещата участие взеха и: Антонио Коща, министър-председател на Португалия; Стефан Льовен, министър-председател на Швеция; Джоузеф Мускат, министър-председател на Малта; Петър Пелегрини, министър-председател на Словакия; Педро Санчес, министър – председател на Испания; Удо Булман, председател на Групата на социалистите и демократите в ЕП;  Федерика Могерини, върховен представител на ЕС по въпросите на външната политика и политиката за сигурност; Франс Тимерманс, първи заместник-председател на Европейската комисия; Марош Шевчович, заместник-председател на ЕК, комисар по Енергийния съюз; Пиер Московиси,  комисар по икономически и финансови въпроси, данъчно облагане и митнически съюз; Карл-Хайнц Ламберц, председател на Комитета на регионите и други.", "date": "2018.06.28", "title": "Сергей Станишев: Сериозните усилия на правителствата в Тирана и в Скопие да подготвят страните си за старт на преговорите за присъединяване към ЕС най-накрая дават резултат"}
{"url": "http://www.focus-news.net/news/2018/06/28/2539442/kyustendil-2000-leva-se-otpuskat-za-remont-i-restavratsiya-na-hram-sveti-pokrov-bogorodichen-v-selo-slokoshtitsa.html", "text": "2000 лева се отпускат за ремонт и реставрация на храм „Свети Покров Богородичен” в село Слокощица. Решението беше взето по време на заседанието на Общинския съвет в Кюстендил, предаде репортер на  Радио „Фокус” – Кюстендил . През 2014 година съветниците са отпуснали общо 11 000 лева за изпълнение на дейностите по ремонт и реставрация на православния храм, но реално са изплатени 9 000 лева. Това е и причина да бъде взето решение за отпускане на още 2000 лева. Средствата са необходими за довършване на ремонта. Историята на храма датира от 1870 година, когато местното население взема решение за неговото изграждане. През 1872 година се издействат разрешителните за строеж от турските власти, а през 1874 година черквата е построена и осветена. Храмът е деклариран като художествен паметник на културата, като недвижима културна ценност и архитектурно-строителен паметник от местно значение. \r\nВенцеслав ИЛЧЕВ", "date": "2018.06.28", "title": "Кюстендил: 2000 лева се отпускат за ремонт и реставрация на храм „Свети Покров Богородичен” в село Слокощица"}
{"url": "http://www.focus-news.net/news/2018/06/28/2539444/aktsenti-v-sutreshniya-blok-dobro-utro-balgariya-po-radio-fokus-na-29-yuni.html", "text": "Бедствено положение беше обявено вчера  в Смолян и  Чепеларе, продължава частично в ивайловградско, заради проливните валежи. Река Чая и Черна излязоха от коритата си. Мобилизирани бяха военни, горски, доброволци и строителни фирми за отстраняване щетите от бедствието в Смолян. Каква е обстановката днес ще разберем от кмета на Чепеларе Славка Чакърова и на Смолян Николай Мелемов. Лидерите на ЕС се събраха на двудневна среща на върха в Брюксел, която е последната в рамките на Българското председателство. Програмата е разнообразна, но въпросът за миграцията заема централно място. Канцлерът Ангела Меркел заяви, че миграцията може да определи съдбата на Европа. Какво да очакваме, ще коментираме с политическия анализатор проф. Михаил Константинов. 120 години Национално ловно-рибарско сдружение - за традициите, отговорностите и етиката, ще потърсим мнението на  проф. Любомир Халачев, член на „Ловна етика, традиции и приемственост“  на организацията. В Кюстендил започва Дванадесетото издание на международния фолклорен конкурс „Пауталия”. Ще чуем художественият ръководител на музикалната проява Иван Андонов в интервю на колегата от Радио „Фокус” – Кюстендил Венцеслав Илчев. Общинският съвет в Дупница ще разгледа предложение за монтиране на монумент – символ „Дупнишки барикади“. Подробности научваме от репортажа на колегата от Радио „Фокус“- Пирин Лора Калчева. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2018.06.28", "title": "Акценти в сутрешния блок „Добро утро, България“ по Радио „Фокус“ на 29 юни"}
{"url": "http://www.focus-news.net/news/2018/06/28/2539445/api-ofertite-za-stroitelen-nadzor-pri-izgrazhdane-na-kragovoto-krastovishte-pri-selo-trud-shte-badat-otvoreni-na-29-yuni.html", "text": "Утре - 29 юни, ще бъдат отворени офертите в тръжната процедура за избор на изпълнител на строителния надзор при изграждането на кръгово кръстовище при пресичането на път ІІ-64 Карлово - Пловдив при км 48+278 и път ІІІ-606 Строево - Труд. Това съобщиха от пресцентъра на  Агенция \"Пътна инфраструктура\" . Индикативната стойност на поръчката е 23 400 лв. без ДДС.  \r\nС новото кръстовище при село Труд ще се подобри безопасността при преминаване по съществуващото към настоящия момент триклонно кръстовище и ще се намалят до минимум предпоставките за пътно-транспортни произшествия. Съществуващото кръстовище при 48-ми км на второкласния път ІІ-64 Карлово - Пловдив се намира на около 600 м от пътен възел „Труд“ на автомагистрала ‚,Тракия“. В момента то не обслужва посоката Пловдив - Строево и движението по посока Пловдив - Строево - Голям Чардак се осъществява през кръстовището при 46-ти километър в с. Труд. \r\nOфертите ще бъдат отворени в 14.00 ч. в АПИ.", "date": "2018.06.28", "title": "АПИ: Офертите за строителен надзор при изграждане на кръговото кръстовище при село Труд ще бъдат отворени на 29 юни"}
{"url": "http://www.focus-news.net/news/2018/06/28/2539446/veliko-tarnovo-75-378-pensioneri-v-oblastta-shte-poluchavat-s-38-po-visoki-pensii-ot-1-yuli.html", "text": "75 378 пенсионери в област Велико Търново ще получават с 3,8% по-високи пенсии от 1 юли. Това съобщи директорът на Териториалното поделение на Националния осигурителен институт (НОИ) Петя Йорданова, предаде репортер на  Радио „Фокус“ – Велико Търново . Увеличението касае всички лица, получаващи пенсия. Пенсията за пълен стаж от 200 лева става 207,60 лева, а тази за непълен стаж от 170 на 176,46 лева. Към момента минимална пенсия за пълен стаж получават 18,19% от пенсионерите във Великотърновска област, а за непълен стаж – 2,20%. Петя Йорданова посочи, че промяна в минималните размери на пенсиите, свързани с трудова дейност, които са процент от пенсиите за осигурителен стаж и възраст, ще има. Това са пенсиите за инвалидност – общо заболяване, пенсиите за инвалидност поради трудова злополука и професионални заболявания и наследствени пенсии – от починал наследодател. Социалната пенсия за старост ще бъде увеличена 120,98 лева на 125,58 лева – също с 3,8%. \r\n“От нея зависи социалната пенсия за инвалидност, пенсиите за военна инвалидност, за гражданска инвалидност, персоналните пенсии. От размера на социалната пенсия зависи добавката за чужда помощ, която от 1-ви юли става 94,19 лева и различните добавки по Закона за ветераните от войните, които в по-голямата си част се равняват на размера на социалната пенсия за старост или със 125,58 лева“, посочи Петя Йорданова. Тя допълни, че максималната пенсия остава 910 лева и припомни, че тя е 35% от максималния осигурителен доход, който е 2600 лева и не променян от няколко години. \r\nПо думи на Йорданова пенсиите на великотърновци са с 15-20 лева по-ниски от средните в страната. Тя посочи, че средната пенсия за областта е 330,05 лева. По думите й това се дължи на по-ниския осигурителен доход на работещите в областта. „Доходите във Велико Търново не могат да се сравняват с доходите в по-големите градове, където търсенето на работна ръка е по-голямо и съответно, за да бъде привлечена тази работна ръка, и заплащането е по-високо“, обясни Петя Йорданова. 75 378 са пенсионерите в областта. От тях 31 389 са мъже, а 43 989 са жени. Директорът на НОИ – Велико Търново посочи, че броят на пенсионерите намалява в сравнение с предходната година. Като основна причина за това тя посочи увеличаването на  възрастта за пенсиониране с два месеца. По думите й вероятно една част от подлежащите на пенсиониране тази година ще отложат за следващата, тъй като от 2019 година ще отпадне ограничението за максималната пенсия. „За хората, които ще се пенсионират на реални пенсии, е по-изгодно да задържат пенсионирането си за 2019 година“, посочи Петя Йорданова. Като причина за намаляващия брой на пенсионерите тя определи и факта, че една голяма част от българите работят и с е осигуряват в чужбина. \r\nНадежда КРЪСТЕВА", "date": "2018.06.28", "title": "Велико Търново: 75 378 пенсионери в областта ще получават с 3,8% по-високи пенсии от 1 юли"}
{"url": "http://www.focus-news.net/news/2018/06/28/2539451/shumen-silen-dazhd-vali-v-grada.html", "text": "Силен дъжд вали в Шумен, предаде репортер на  Радио „Фокус“-Шумен . Настилките са мокри и хлъзгави. За кратко улиците бяха залети с вода. Няма промяна в организацията на работа на светофарната уредба. Натоварено е движението в централната градска зона на Шумен. \r\nИвелина ИВАНОВА", "date": "2018.06.28", "title": "Шумен: Силен дъжд вали в града"}
{"url": "http://www.focus-news.net/news/2018/06/28/2539448/api-vazstanoveno-e-dvizhenieto-po-pat-i-1-vidin-montana-v-rayona-na-s-bel.html", "text": "Възстановено е движението по път I-1 Видин - Монтана в района на с. Бела. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.06.28", "title": "АПИ: Възстановено е движението по път I-1 Видин - Монтана в района на с. Бел"}
{"url": "http://www.focus-news.net/news/2018/06/28/2539449/premierat-boyko-borisov-prioritetat-ni-za-evropeyskata-perspektiva-na-zapadnite-balkani-pokaza-rezultati.html", "text": "ЕС показа, че приоритетът на Българското председателство за европейската перспектива на страните от Западните Балкани не се свежда само до политически декларации. Вече започнаха да се виждат резултатите от подновеното внимание на Брюксел към региона. Това каза министър-председателят Бойко Борисов по време на Европейския съвет в Брюксел, където представи резултатите от ротационното председателство, което страната ни пое на 1 януари, съобщиха от  правителствената информационна служба . „Само преди два дни Съветът прие изключително важни заключения, които подкрепят препоръката на ЕК и отварят пътя за започване на предприсъединителни преговори през 2019 г. с Албания и Република Македония“, посочи премиерът. Борисов още веднъж подчерта, че европейският път за страните от региона няма алтернатива и че само той ще е гарант за мира и просперитета в Европа. Министър-председателят акцентира и върху важността на проектите за инфраструктурна, транспортна и дигитална свързаност за развитието на Балканите. Той приветства продължаването на темата от страна на Австрийското председателство и заявената готовност на Хърватия да постави региона отново във фокуса на ЕС по време на своето ротационно председателство.  \r\nБългарският премиер подчерта, че България положи сериозни усилия и по темата с миграцията. Като един от успехите в тази сфера той открои срещата на лидерите на ЕС и Турция във Варна, където беше договорено продължаване на споразумението с Анкара. Борисов призова лидерите да се намери консенсус и единно решение по темата с мигрантите и изброи предложенията на страната ни за затваряне на външните граници на ЕС, изнесените центрове за даване на убежище извън Европа и съсредоточаване на усилията по изготвяне на споразуменията с трети страни, подобно на това с Турция. „Нашите предложения са добра основа, за да продължим работата по реформата. Заложената в тях посока цели да изградим предвидима и ефективна Система на ЕС за убежище, която да е устойчива на бъдещи кризи“, каза премиерът. \r\nВ словото си премиерът Борисов отбеляза и значителния напредък, постигнат по време на Българското председателство на Съвета на ЕС в данъчната политика, енергетиката и климата, социалните въпроси, сигурността, както и по Стратегията за единен цифров пазар.  \r\nПремиерът Борисов благодари на лидерите за оказаната подкрепа за Българското председателство през изминалите шест месеца. „Нямаше да имаме тези постижения без силния дух на сътрудничество, който ни свързваше“, каза министър-председателят и пожела на следващия ротационен председател - Австрия успех с предстоящите предизвикателства.", "date": "2018.06.28", "title": "Премиерът Бойко Борисов: Приоритетът ни за европейската перспектива на Западните Балкани показа резултати"}
{"url": "http://www.focus-news.net/news/2018/06/28/2539453/ministerstvoto-na-ikonomikata-i-rakovodstvoto-na-vmz-rabotyat-za-podsiguryavane-na-oshte-dogovori.html", "text": "Министерството на икономиката като принципал на \"ВМЗ\" и ръководството на предприятието правят всичко възможно за подсигуряване на допълнителни договори в предстоящите два месеца. Това съобщиха от  ВМЗ . Целта е максимално бързо и ефективно да бъде натоварен заводът, да се възстанови допълнителното материално стимулиране и съответно - по-високото заплащане на персонала. Това стана ясно по време на работна среща между министъра на икономиката Емил Караниколов, ръководството и синдикатите в държавното дружество. Министър Караниколов връчи на изпълнителния директор административен договор за безвъзмездна финансова помощ по Оперативна програма \"Иновации и конкурентоспособност 2014-2020\". \r\nПредседателят на Съвета на директорите Атанас Богданов, изпълнителният директор на сопотската оръжейница д-р инж. Иван Гецов и негови заместници запознаха министъра в детайли с текущото състояние на предприятието и перспективите пред най-голямото държавно дружество от \r\nВПК у нас. \r\nБяха обсъдени с представителите на КНСБ и КТ \"Подкрепа\" възможностите за по-добро материално заплащане на работниците и служителите. Окончателно е решението на принципала за продажба на 34 апартамента на дружеството, в които срещу наем живеят настоящи работници и служители. Министерството ще предприеме бързи мерки по отношение недвижима собственост на \"ВМЗ\" - недостроени сгради и др., като те ще бъдат обявени за продажба съгласно действащата нормативна уредба, а приходите ще останат в дружеството. \r\nСиндикалистите заявиха, че подкрепят напълно политиката на Министерството на икономиката и са удовлетворени от взаимодействието с министър Караниколов. Те увериха, че се надяват на помощта на принципала за максимално натоварване на предприятието с допълнителни поръчки, които да гарантират работа през следващите месеци и години. \r\nМинистър Караниколов оцени като успешни постигнатите споразумения в Колективния трудов договор, подготвян повече от два месеца и подписан на 27 юни т.г. Документът защитава максимално добре интересите на работниците и служителите, същевременно дава възможност на ръководството на \"ВМЗ\", при необходимост, да предоговаря някои от клаузите. Министърът препоръча да продължи добрата работа на ръководството и взаимодействието с двата синдиката.", "date": "2018.06.28", "title": "Министерството на икономиката и ръководството на \"ВМЗ\" работят за подсигуряване на още договори"}
{"url": "http://www.focus-news.net/news/2018/06/28/2539452/pregled-na-mezhdunarodnite-novini-do-18-chasa-agentsiya-fokus.html", "text": "Холандският министър-председател Марк Рюте заяви, че Европейският съюз не е готов за следваща миграционна криза и затова трябва да бъде готов да изразходва пари извън европейските граници за справяне с проблема. \r\n„Трябва да се справим с въпроса, докато бройките в момента са ниски. Не сме готови за следваща криза“, заяви Рюте. Той допълни, че на първо място трябва да се постави „убийството на бизнесмодела на трафикантите на хора в Средиземно море“ и че веднъж, след като се наложи „повече контрол“ върху миграцията в ЕС през външните граници „по-лесно ще се намери решение в ЕС по въпроса за вторичната миграция“. \r\nСъщевременно той призова страните-членки да „споделят тежестта в рамките на ЕС“. „В бъдеще Съюзът ще се сблъсква с миграционен натиск, но той ще бъде по-контролируем“, допълни холандският министър-председател.  \r\n***   Генералният секретар на НАТО Йенс Столтенберг приветства срещата, която е насрочена за следващия месец между президентите на САЩ и на Русия Доналд Тръмп и Владимир Путин, заявявайки, че съвпада с политиката на Алианса за преговори с Москва при поддържане на силна отбрана. \r\n„Приветствам предстоящата среща между президентите Тръмп и Путин, защото вярвам в диалога. Начинът за действие с Русия е това, което ние наричаме „двупосочно действие“ – отбрана и диалог“, заяви Столтенберг.  \r\n***  Лидерите на ЕС ще проведат двудневна среща в Брюксел, на която ще проведат посветени на миграцията преговори, описвани от германския канцлер Ангела Меркел с фразата „или всичко, или нищо“. Те също така ще обсъдят сигурността, трансатлантическата търговия, икономическите санкции срещу Русия, следващия дългосрочен бюджет на ЕС от 2021 г., реформите в Еврозоната и Брекзит. \r\n„Най-големият приоритет в момента е да защитим външните си граници. Трябва да направим първо това, а след това вече да обсъдим какво ще се случва вътре в ЕС“, заяви словашкият министър-председател Петер Пелегрини.  Унгарският му колега Виктор Орбан заяви на свой ред, че най-големият приоритет на срещата ще бъде миграцията. \r\nИспанският министър-председател Педро Санчес заяви, че по въпроса за миграцията трябва комбинацията между отговорността и солидарността.  „Отговорност по отношение на контрола на границите  и солидарност по отношение на страните като Германия, които в момента изпитват политическа криза“, уточни той. Финландският премиер Юха Сипиля заяви, че страната му изпитва същия проблем като Германия – вторичната миграция и затова е готова да си сътрудничи с Берлин.  Пресслужбата на Кремъл обяви, че срещата на високо равнище между президентите на Русия и на САЩ  Владимир Путин и Доналд Тръмп ще се състои на 16 юли в Хелзинки. \r\n„В съответствие с постигнатите договорености на 16 юли в Хелзинки ще се състои срещата между президентите на Русия и на САЩ  Владимир Путин и Доналд Тръмп. По време на преговорите ще се обсъдят текущото състояние и перспективите пред развитието на руско-американските отношения, както и актуалните въпроси от международния дневен ред“, пише в официално заявление на руското президентство. \r\nПо-рано съветникът на руския президент по външната политика Юрий Ушаков заяви, че избраното средство е удобно и за двете страни. Той допълни, че се очаква срещата да продължи няколко часа – планира се протоколна част, среща на четири очи и съвместна пресконференция.  Той заяви, че очаква Путин и Тръмп след срещата да приемат съвместно заявление, „което ще обрисува по-нататъшните стъпки на двете страни и в план на подобряване на двустранните отношения и в план на съвместните действия на международната арена, и в план на осигуряване на международните стабилност и сигурност“.   Гръцкият министър-председател Алексис Ципрас е готов да подпише споразумение с германския канцлер Ангела Меркел, за да улесни Германия да връща нелегалните мигранти обратно в другите европейски държави. \r\nЦипрас заяви пред изданието „Файненшъл Таймс“, че е открит за специално споразумение с Берлин за спиране на „вторичното движение“ на бежанците, които пристигат на южните граници на Европейския съюз, но след това пътуват на север към Германия и допълни, че настоящият правилник на ЕС за преразпределянето на търсещите убежища е остарял. \r\nМеркел в неделя заяви, че би искала преки споразумения с отделните страни в ЕС по миграцията, признавайки, че Европейският съюз не е успял да открие общо решение за проблема, който заплашва нейното правителство. \r\n„Открихме начин, в рамките на международното право, да споделим тежестта и да нямаме несправедливо разполагане на предните държави, но също така и за Германия“, заяви Ципрас. Според него споразумението с Германия няма да има важни вторични ефекти върху Гърция, след като едва между 50 и 100 мигранти месечно пресичат северната граница на страната. \r\n***", "date": "2018.06.28", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/06/28/2539443/chosun-ilbo-amerikanski-senatori-iskat-nadzor-nad-yadrenoto-razorazhavane-na-severna-koreya.html", "text": "Група сенатори и от Републиканската, и от Демократическата партия на САЩ представиха проектозакон, с който призоваха президента Доналд Тръмп да докладва периодично за развоя на преговорите за ядрено разоръжаване на Северна Корея, водени от неговата администрация, пише   „Чосун Илбо“. \r\nПроектозаконът е представено от демократа Робърт Менендез и от републиканеца Кори Гарднър и призовава президента да праща на Конгреса писмен доклад за ядреното разоръжаване през 30 дни.  \r\nКонгресмените също така заявиха необходимостта санкциите срещу Пхенян да продължат докато не се изпълни „значимо и проверяемо ядрено разоръжаване“, както и САЩ да не използват военно решение срещу Северна Корея в разрез с международното право.  \r\n„След като правителството подписа мъгляво общо заявление в Сингапур без каквито и да е детайли за начина, по който разоръжаването ще се осъществи, ние се нуждаем от надзора на Конгреса“, заяви Менендез.  Виктор Турмаков", "date": "2018.06.28", "title": "„Чосун Илбо“ : Американски сенатори искат надзор над ядреното разоръжаване на Северна Корея"}
{"url": "http://www.focus-news.net/news/2018/06/28/2539454/pazardzhik-fontanite-na-pl-konstantin-velichkov-prelivat-zaradi-prolivniya-dazhd-i-avariyno-se-iztochvat.html", "text": "Фонтаните на пл. „Константин Величков“ в Пазарджик преливат заради проливния дъжд и аварийно се източват, предаде репортер на  Радио „Фокус“ – Пазарджик . Почти целият площад е залят с вода и преминаването на пешеходци е невъзможно. Общински служители източват водата от съоръженията с помпи и маркучи. \r\nАлбена ЖИЛЕКОВА", "date": "2018.06.28", "title": "Пазарджик: Фонтаните на пл. „Константин Величков“ преливат заради проливния дъжд и аварийно се източват"}
{"url": "http://www.focus-news.net/news/2018/06/28/2539455/pazardzhik-natovareno-e-dvizhenieto-na-vhodno-izhodnite-arterii-na-grada.html", "text": "Натоварено е движението на входно-изходните артерии на Пазарджик, както и по околовръстния път, предаде репортер на  Радио „Фокус“ – Пазарджик . В края на работния ден интензивен трафик има по всички  главни кръстовища, по околовръстния път и в района на двете кръгови кръстовища при моста на река Марица. Всички светофарни уредби в града работят, няма затворени за движение улици. Пътните настилки са мокри, с условия за аквапланинг. завирявания са се образували на кръговото кръстовище на изхода на града в посока Пловдив. \r\nАлбена ЖИЛЕКОВА", "date": "2018.06.28", "title": "Пазарджик: Натоварено е движението на входно-изходните артерии на града"}
{"url": "http://www.focus-news.net/news/2018/06/28/2539456/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.06.28", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/06/28/2539458/lenochka-angelova-hms-montana-proliven-dazhd-e-padnal-v-obednite-chasove-nad-lom.html", "text": "Проливен дъжд е паднал в обедните часове над Лом, каза за  Радио „Фокус“ – Видин  Леночка Ангелова, директор на Хидрометеорологичната станция (ХМС) в Монтана. Тя посочи, че за около час в крайдунавския град количеството на валежите е около 30 л на кв. м. Социалните мрежи са пълни със снимки и видео клипове на наводнени улици в Лом. Жители на Лом се възмущават, че всеки проливен дъжд улиците в ниската част на града се наводняват. Особено тежко е положението на улица „Хан Аспарух“. \r\nЛеночка Ангелова уточни по същото време в Монтана е паднал слаб дъж – около 1 л на кв. м. „Прогнозата за тази вечер в областта е дъжд, валежи се очакват привер и през нощта. До края на седмицата обстановката остава с валежи, в неделя вече ще има спиране на дъжда, а от понеделник лятото се завръща, дъждът спира и температурите ще се повишат“, заяви Ангелова. \r\nАнна ЛОЗАНОВА", "date": "2018.06.28", "title": "Леночка Ангелова, ХМС-Монтана: Проливен дъжд е паднал в обедните часове над Лом"}
{"url": "http://www.focus-news.net/news/2018/06/28/2539450/zam-kmetat-na-karlovo-stoyo-karagenski-v-grada-nyama-navodneni-ulitsi-shahtite-sa-pochisteni.html", "text": "В град Карлово няма наводнени улици. Това каза за  Радио „Фокус“ – Пловдив  зам.-кметът Стойо Карагенски. „Градът е с голям наклон и няма проблемът на равнинните селища. Предварителната работа е извършена-почистване на шахти, информиране на кметовете за техните задължения по населените места, наемателите на язовирите осъществяват контрол и трябва да подават ежедневно информация за тяхното състояние“, каза Стойо Карагенски. По думите му в случай на необходимост и доброволното формирование също има готовност да се включи в решаване на възникнали проблеми вследствие от дъжда, но за момента ситуацията е спокойна. \r\nВесела КРЪСТЕВА", "date": "2018.06.28", "title": "Зам.-кметът на Карлово Стойо Карагенски: В града няма наводнени улици, шахтите са почистени"}
{"url": "http://www.focus-news.net/news/2018/06/28/2539459/predstoyashti-sabitiya-v-stranata-za-29-yuni-agentsiya-fokus.html", "text": "*** \r\nОт 20.00 часа на площад „Свобода“ в Павликени президентът Румен Радев ще се включи в официалната част на празника на града и ще произнесе слово. В 19.20 часа държавният глава ще приеме строя на почетния караул, след което ще проведе среща с кмета на града инж. Емануил Манолов. От 19.45 часа Румен Радев ще поднесе цветя пред паметника на загиналите за България. \r\n*** \r\nОт 9.00 часа ще се проведе заседание на Народното събрание.  \r\n*** \r\nВ резиденция „Бояна“ ще се проведе Петата среща на групата на високо равнище за междусистемно свързване в Централа и Югоизточна Европа CESEC. Домакин на събитието е министърът на енергетиката Теменужка Петкова. В него ще участва и комисарят по климат и енергетика Мигел Ариас Канете.  \r\n*** \r\nВ 12.00 часа Омбудсманът на Република България Мая Манолова и майки на деца с увреждания ще внесат в Народното събрание проектозакон за Личната помощ. Майките от протеста „Системата ни убива“ организират засилено присъствие на палатките във всички градове след 11.30 ч. в подкрепа на събитието.  \r\n*** \r\nОт 9.00 часа в храм „Св. апостоли Петър и Павел“ (жк \"Разсадника\") Архимандрит Василий  ще оглави празнична света Литургия. \r\n*** \r\nОт 9.00 часа негово високопреосвещенство Ловчанският митрополит Григорий ще оглави архиерейска света Литургия в Софийската духовна семинария \"Св. Йоан Рилски Чудотворец\" на Петровден.  \r\n*** \r\nОт 9.30 часа в сградата на Българската търговско-промишлена палата ще се проведе Българо-китайски бизнес форум.  \r\n*** \r\nОт 10.00 часа в XIV състав на Специализирания наказателен съд ще се гледа делото срещу Анжело В., Марио Х, Марио П. и др., обвинени в организиране и ръководене на организирана престъпна група.  \r\n*** \r\nОт 10.00 часа в IV състав на Специализирания наказателен съд ще се гледа делото срещу Мила Г., Ангел А., Антони Я. и др., обвинени в организиране и ръководене на организирана престъпна група.  \r\n*** \r\nОт 10.00 часа в III състав на Специализирания наказателен съд ще се гледа делото срещу Иван К. и Димитър Г., обвинени в квалифицирани състави за изнудване.  \r\n*** \r\nОт 10.00 часа в 1 състав на Софийския градски съд ще се гледа делото срещу Л. П. и др., обвинени в престъпления против дейността на държавни органи и обществени организации.  \r\n*** \r\nОт 11.00 часа в XVII състав на Специализирания наказателен съд ще се гледа делото срещу Николай П. и Виктор И., обвинени в организиране и ръководене на организирана престъпна група.  \r\n*** \r\nОт 11.00 часа в Х състав на Специализирания наказателен съд ще се гледа делото срещу Андрей З., Исам Н., Салем С. и др., обвинени в организиране и ръководене на организирана престъпна група.  \r\n*** \r\nОт 11.00 часа в Мраморната зала на Държавна агенция „Електронно управление“ (ул. „Йосиф В. Гурко“ 6, ет. 1, с вход откъм ул. „Дякон Игнатий”) ще се проведе първият по рода си интерактивен урок по кибер хигиена „С голямата технология идва голямата отговорност“. На събитието ще присъстват: европейският комисар Мария Габриел, председателят на ДАЕУ Атанас Темелков, зам.-министърът на образованието и науката Деница Сачева и др.  \r\n*** \r\nОт 11.00 часа на ул. „508-ма“, 1359 ж.к. „Люлин“ 5, ще се състои тържественото връчване на сертификати за успешно преминалите обучение по финансова грамотност ученици от 97 средно училище „Братя Миладинови“.  \r\n*** \r\nОт 11.00 часа в прес-клуб България ще се проведе пресконференция във връзка с балканската купа по джет ски в рамките на воден фест Кърджали 2018. На пресконференцията ще присъстват инж. Хасан Азис - кмет на град Кърджали, Александър Кожухаров - председател на Федерацията и Тодор Христов - организатор и главен секретар на федерацията по водомоторен спорт. \r\n*** \r\nОт 11.15 часа във Витоша Парк Хотел (ул. „Росарио“ №1)  ще се проведе конференция за скрининга и превенцията на вирусните хепатити и ХИВ в региона на Централна и Източна Европа. Участие ще вземат зам.-министърът на здравеопазването Светлана Йорданова, главният държавен здравен инспектор д-р Ангел Кунчев, Жан-Люк Сион, представител на Директорат „Здравеопазване и безопасност на храните” към Европейската комисия и др.   \r\n*** \r\nОт 14.00 часа в IX състав на Специализирания наказателен съд ще се гледа делото срещу Радослав Б., Денис Б., Мариян К. и др., обвинени в организиране и ръководене на организирана престъпна група.  \r\n*** \r\nОт 14.00 часа в Агенция „Пътна инфраструктура“ ще бъдат отворени офертите в тръжната процедура за избор на изпълнител на строителния надзор при изграждането на кръгово кръстовище при пресичането на път ІІ-64 Карлово - Пловдив при км 48+278 и път ІІІ-606 Строево – Труд и офертите в откритата обществена поръчка за проектиране и строителство на над 6 км от Софийския околовръстен път II-18 в участъка от км 35+260 до км 41+340.  \r\n*** \r\nВ 15.40 часа в зала „Изток” на Народното събрание ще се проведе 82-рото Междупарламентарно заседание Европейски парламент – Конгрес на САЩ – трансатлантически диалог между законодателите. То ще бъде закрито за медиите. На 30 юни 2018 г. от 10.30 часа изявления за представителите на медиите ще направят председателят на Комисията по вътрешна сигурност и обществен ред Цветан Цветанов, председателят на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ.  \r\n*** \r\nОт 16.30 часа във Висшето училище по застраховане и финанси (ВУЗФ) Спас Керимов, основател и изпълнителен директор на биотехнологична компания за 3D-принтиране на човешки тъкани и органи Printivo, ще разкаже какво го мотивира да се захване с този стартъп и защо решава да се развива в България. \r\n*** \r\nОт 18.00 часа в Квадрат 500, пл. „Св. Александър Невски“, ще бъде открита изложбата Сергей Борисов – Zeitgeist. \r\n*** \r\nОт 18.30 часа Централен военен клуб, Концертна зала, ще се състои официалното честване на 25-годишния юбилей на Национално сдружение на българските спедитори. \r\n*** \r\nОт 19.00 часа в Софийската опера ще се проведе голям оперен концерт в памет на Констанца Вачкова.  \r\n*** \r\nОт 19.00 часа в зала 11 на НДК ще се състои концертът на турския музикален ансамбъл „Тюмата”. \r\n*** \r\nОт 20.00 часа в зала 1 на НДК ще се проведе юбилейният концерт на ансамбъл „Александров“.  \r\n*** \r\nРосен Плевнелиев ще изнесе специална лекция в заключителни ден на Седмото издание на Софийското бизнес училище.  \r\n*** \r\nНа 29, 30 юни и 1 ще се проведе Национален фестивал за народно творчество „Фолклорна магия“.  \r\n*** \r\nОт 09.30 часа в зала „22-ри септември” на Община Благоевград ще бъде разгледат отчетът за 2017 г. на редовна сесия на Общинския съвет.  \r\n*** \r\nОт 18.00 часа в  зала „Яворов” ще се проведе тържественото събрание- концерт по случай „Празника на Военно формирование 56 040- Благоевград- 1-ви юли”. \r\n*** \r\nОт 9.00 часа Авиомузей - Бургас ще отбележи първата година от създаването си с обновени атракции. \r\n*** \r\nОт 9.00 часа в зала „Младост“ ще се проведе Първият международен турнир „Димитър Гурбалов“. \r\n*** \r\nОт 9.00 часа в Пункт за базиране Варна ще се проведе тържество по случай 30-та годишнина от вдигането на флага на учебно-спомагателния кораб (УСК) „капитан І ранг Димитър Добрев”.  \r\n*** \r\nОт 19.00 часа в зала 1 на Фестивален и конгресен център ще се проведе Международен музикален фестивал „Варненско лято“ – концерт на камерен оркестър \"East-West Chamber Orchestra\".  \r\n*** \r\nОт 19.00 часа в зала „Европа“ на Фестивален и конгресен център ще бъде представен документалният филм \"JAM SESSION\" – България.  \r\n*** \r\nОт 18.00 часа на площада в с. Казашко ще започне VIII-ми Международен фестивал „Творчески воаяж“.  \r\n***  \r\nОт 9.00 часа на Крепост Царевец ще се проведе спринтова надпревара от Европейско първенство по ориентиране за младежи – EYOC’18.  \r\n***  \r\nОт 14.30 часа на Площад „Цар Асен I“ ще се състои Награждаване на финалистите от спринтовата надпревара към EYOC’18.  \r\n***  \r\nОт 17.30 часа в Летния театър ще се състои Официално откриване на Европейското първенство по ориентиране за младежи – EYOC’18.  \r\n ***  \r\nОт 19.00 часа в Царския дворец на крепостта Царевец ще бъде открит Международния реанакторски фестивал „Средновековен Търновград“, театрална постановка „Сватбите на цар Иван Асен II”. \r\n***  \r\nОт 20.00 часа на Сцената на „Арт лято“ до ХГ „Борис Денев“  ще бъде открито DJ Party с Lars Nordby.  \r\n***  \r\nОт 20.30 часа в Лапидариума на Археологически музей ще бъде открит на Международния китарен фестивал GiutArt Veliko Tarnovo, концерт на Jypsy Jazz & Co.  \r\n*** \r\nОт 16.00 часа пред входа на градския плаж при крепостта „Баба Вида“ Община Видин и ТД „Бонония“ организират празник по повод 29 юни – Международен ден на река Дунав. \r\n*** \r\nОт 17.30 часа на градския плаж при крепостта \"Баба Вида\" заместник-кметовете на Община Видин - инж. Цветан Асенов и Венци Пасков ще се включат в инициативите, посветени на Международния ден на р. Дунав.  \r\n*** \r\nОт 9.00 часа в катедралния храм “Св. апостоли” ще започне архиерейска света литургия. \r\n*** \r\nОт 10.00 часа в Заседателната зала на Областна администрация – Враца областният управител и председател на Регионалния съвет за развитие на област Враца Малина Николова ще проведе съвместно заседание на Регионалния съвет за развитие на Северозападен район и Регионалния координационен комитет към Съвета. \r\n*** \r\nОт 17.00 часа в Национална библиотека „Св. Св. Кирил и Методий“ в централното фоайе ще бъде открита Фотодокументална изложба „В света на Дора Габе“, посветена на 130 години от рождението на поетесата Дора Габе.  \r\n*** \r\nОт 17.00 часа в градски парк „Св. Георги“ ще се състои концерт на Духов оркестър-Добрия с диригент Стоян Монов.  \r\n*** \r\nОт 10.00 часа Общинският съвет в Дупница ще разгледа предложение за монтиране на монумент – символ „Дупнишки барикади“. \r\n*** \r\nОт 18.00 часа в град Карлово представители на Националното ловно-рибарско сдружение и Община Карлово ще се поклонят пред паметника на Апостола на свободата  Васил Левски и ще поднесат венци и цветя. \r\n*** \r\nОт 18.30  часа в село Столетово ще бъде открита етнографската сбира „Историята оживява в столетовското училище“. От 19.30 часа ще се състои концерт „Традиция и съвремие“ – 90 години читалище „Христо Ботев 1928 г.“.  \r\n*** \r\nОт 9.30 часа на стадион „Осогово“ ще се проведе турнир по футбол за деца.  \r\n*** \r\nОт 17.30 часа юни в заседателната зала на Общината ще се проведе трета дискусионна среща по проект за разделно събиране на отпадъците. \r\n*** \r\nОт 18.00 часа на Арката на площад „Велбъжд” ще бъде открит Международният фолклорен конкурс „Пауталия”.   \r\n*** \r\nОт 10.00 часа в сградата на ОДМВР - Плевен ще се проведе ежемесечния брифинг на ръководството на ОДМВР – Плевен. \r\n*** \r\nВ 10.00 в пространството на СКЛАД в „Тютюневия град“ ще се състои обучение за развитие на публики, организирано съвместно между Британски съвет България и фондация \"Пловдив 2019\". \r\n*** \r\nВ 17.00 часа в Регионален етнографски музей ще се състои официалното откриване на юбилейна изложба на колектив за национална шевица и орнаментика \"Росица Чуканова\". \r\n*** \r\nОт 19.30 часа в Дома на културата „Борис Христов“ ще се състои официалното откриване на 15-о юбилейно издание на Международния фестивал за франкофонска песен „Златен ключ”. \r\n*** \r\nОт 10.30 часа на централния вход на ОДМВР-Разград ще се проведе месечния брифинг на директора на ОДМВР-Разград старши комисар Ивайло Йовчев. \r\n*** \r\nОт 11.00 часа в Историческия музей ще бъде официално открита изложба от дарения, свързани с русенското здравеопазване. \r\n*** \r\nОт 12.00 часа в зала 1 на Областната и общинска администрация на Русе министърът на регионалното развитие и благоустройството Николай Нанков и вицепремиерът и министър на регионалното развитие и публичната администрация на Румъния Пол Станеску ще дадат съвместна пресконференция.  \r\n*** \r\nОт 8.00 часа до 17.00 часа на полигон „Матмиш“ ще се проведат планирани учебни стрелби.  \r\n*** \r\nОт 11.00 часа в зала 315 в сградата на ОДМВР-Сливен ще се проведе месечен брифинг на директора ст. комисар Димитър Величков.  \r\n*** \r\nОт 10.00 часа в Детския отдел на библиотека „Родина“ ще се проведат групови занимания с деца от 0 до 6 години и техните родители. Събитието е по програмата „Играя и се уча“.  \r\n*** \r\nОт 16.00 часа в Парк „Артилерийски“ ще се проведе фолклорен празник „Ритми от Загоре“.  \r\n*** \r\nОт 17.30 часа във фоайето на Община Стара Загора града ще се проведе Третото национално биенале „Мозайката днес“. \r\n*** \r\nОт 18.00 часа в парк „Артилерийски“ ще започне тридневен фолклорен празник „Ритми от Загоре“.  \r\n*** \r\nОт 18.30 часа на площадка „Спартак“ в рамките на фестивала „Хасково рок 2018“ ще бъдат продавани благотворително тениски с цел закупуване на музикални инструменти за талантливи деца. \r\n*** \r\nОт 16.30 часа в Детски отдел на РБ „Стилиян Чилингиров” гостува украинската писателка Валентина Семеняк. Тя ще представи книгата си „Кой си изгуби усмивката”.", "date": "2018.06.28", "title": "Предстоящи събития в страната за 29 юни (Агенция „Фокус“)"}
{"url": "http://www.focus-news.net/news/2018/06/28/2539447/ria-novosti-finlandskata-politsiya-pristapi-kam-podgotovkata-kam-sreshtata-na-visoko-ravnishte-mezhdu-sasht-i-rusiya.html", "text": "Полицията на финландската столица започна подготовката за организацията на руско-американската среща на високо равнище, предава  РИА Новости. \r\nСрещата между президентите на САЩ и на Русия Владимир Путин и Доналд Тръмп ще се проведе в Хелзинки на 16 юли, предава пресслужбата на Кремъл. Путин и Тръмп имат намерение да обсъдят перспективите за по-нататъшното развитие на отношенията между двете страни, както и актуалните въпроси от международния дневен ред. \r\n„Отделът на полицията в Хелзинки има голям опит в организирането на мащабни държавни посещения… Планирането започна. Разбираемо е, че мерките за сигурност ще бъдат отлични“, заяви заместник-началникът на полицията на Хелзинки Хейки Коперойнен. \r\nИ преди Хелзинки е бил място на срещи между ръководителите на САЩ и СССР, а след това на Русия. През 1975 г. президентът на САЩ Джералд Форд се среща с Леонид Брежнев, през 1990 Джордж Буш се среща с Михаил Горбачов, а през 1997 г. Бил Клинтън с Борис Елцин.   Виктор Турмаков", "date": "2018.06.28", "title": "РИА Новости: Финландската полиция пристъпи към подготовката към срещата на високо равнище между САЩ и Русия"}
{"url": "http://www.focus-news.net/news/2018/06/28/2539466/prevrashtane-na-sotsialna-evropa-v-realnost-balgarskoto-predsedatelstvo-podpisva-direktivata-za-komandirovane-na-rabotnitsi.html", "text": "Лиляна Павлова, министър за Българското председателство на Съвета на ЕС, и Антонио Таяни, председател на Европейския парламент, подписаха актуализираните правила за командироване на работници, договорени от Българското председателство по време на неговия мандат. Това съобщиха от пресцентъра на  министерството . След като влязат в сила, новите правила ще гарантират заетите лица в целия Европейски съюз да получават еднакво заплащане за положения от тях труд, като по този начин ще установят правилния баланс между интереса на трудещите се и бизнеса. Срокът за транспониране и датата на прилагане ще бъдат две години след влизане в сила на Директивата. \r\nСлед церемонията по подписването, минисър Павлова заяви: „Приносът към един по-справедлив и ефективен пазар на труда в Европа бе един от приоритетите на Българското председателство. Щастливи сме, че успяхме да допринесем за превръщането на тази идея в реалност. Поправената Директива за командироване на работници ще подобри закрилата на трудещите се, като насърчи лоялната конкуренция между фирмите. Новите правила целят да отговорят на новите икономически условия и състояние на пазара на труда, като се гарантира законодателството ни да е съобразено с реалностите на днешния и утрешния ден, придвижвайки напред социалното измерение на Европейския съюз и изпълнявайки указанията на лидерите от ЕС в социалната сфера.”. \r\nПо време на своя мандат, Българското председателство обедини държавите-членки около общи позиции по правилата за координиране на социалното осигуряване в ЕС, по баланса между професионалния и личен живот за родители и настойници, както и по по-справедливите условия на труд. След като се приемат, тези актове ще дадат нови и по-ефективни права на гражданите, като по този начин се поставят основите на Европейския стълб на социалните права.   \r\nЦеленасочените усилия на Председателството в областта на социалната политика направиха възможно изпълнението на неговите ангажименти за постигане на по-нататъшен напредък при намирането на решения за резултатна заетост и устойчив и балансиран икономически растеж, заявени в началото на шестмесечния му мандат.  \r\nВ коментар за цялостните усилия на Българското председателство в областта на социалните въпроси, г-жа Зорница Русинова, заместник-министър по социалните въпроси и главен преговарящ по досиетата в сферата на социалната политика от името на Председателството, заяви: \r\n“Социална Европа може да се превърне в реалност само ако всички ние положим необходимите усилия да превърнем идеите в действия. Радвам се, че Българското председателство изигра ключова роля при поставяне на основите на Европейския стълб на социалните права, като по този начин се застъпи за гражданите ни, които участват или желаят да имат достъп до пазара на труда. Нашата ангажираност с тази тема е непоклатима и ще продължим да работим по нея в предстоящите месеци и години.” \r\nСъщо така днес, министър Павлова и председателят на ЕП Таяни подписаха още два законодателни акта, които бяха финализирани по време на Българското председателство – за проверка за пропорционалност преди приемане на ново регулиране за професиите и за мониторинг и докладване на емисии на CO2 и разхода на гориво от нови тежкотоварни превозни средства.  \r\nПравилата за проверка за пропорционалност целят хармонизиране на начина, по който се изпълняват проверките за пропорционалност преди държавите-членки да въвеждат ново регулиране за професиите. Те ще увеличат прозрачността по начините, по които се регулират определени професии в държавите-членки. Това ще гарантира националните мерки да бъдат пропорционални, и че няма да се ограничава нецелесъобразно достъпа до професионална дейност и че няма да се създават неоправдани пречки на пазара по интернет. \r\nРегламентът за мониторинг и докладване на емисиите на CO2 и разхода на гориво на нови тежкотоварни превозни средства представлява част от цялостните усилия на ЕС за ограничаване на емисиите на CO2 и е крачка към конкурентоспособна ниско-въглеродна икономика.", "date": "2018.06.28", "title": "Превръщане на социална Европа в реалност: Българското председателство подписва Директивата за командироване на работници"}
{"url": "http://www.focus-news.net/news/2018/06/28/2539463/zhivko-tabakov-postoyanna-komisiya-po-turizam-kam-obshtinski-savet-burgas-ne-se-ochakva-vloshavane-na-pokazatelite-svarzani-s-turizma-tova-lyato.html", "text": "Не се очаква влошаване на показателите, свързани с туризма, това лято. Това каза за  Радио „Фокус“ – Бургас  Живко Табаков, общински съветник и председател на Постоянната комисия по туризъм в Общински съвет – Бургас. По думите му разлиаката между зимата и лятото е, че когато през зимата няма сняг обикновено туристите канцелират своите предварително планирани почивки.  \r\n„В случая единственото, което се отразява е, че когато продължи малко по-дълго лошото време както е в случая, самите туристи се поизнервят малко, дотолкова“, каза още Табаков. Според него това означава, че не се очаква канцелиране на предварително планираните посещения от страна на туристите. „Даже бих казал, че можем да го отчетем повече специално ние хората в бизнеса с положителен знак, тъй като голяма част от хората, които почиват по българското Черноморие, когато времето се влоши те започват да потребяват различни на вид услуги“, допълни общинският съветник. Според думите ми посещават магазините, както и много културно-историческите забележителности. „Няма как да не се отрази в ресторантьорството и в потреблението на хранителни продукти и напитки“, каза още Табаков. \r\nДеница ДИМИТРОВА", "date": "2018.06.28", "title": "Живко Табаков, Постоянна комисия по туризъм към Общински съвет – Бургас: Не се очаква влошаване на показателите, свързани с туризма, това лято"}
{"url": "http://www.focus-news.net/news/2018/06/28/2539462/biser-mihaylov-oblasten-upravitel-na-blagoevgrad-spokoyna-e-obstanovkata-v-oblastta-bez-problemi-se-izvarshva-preminavaneto-po-republikanskata-patna-mrezha.html", "text": "Спокойна е обстановката в Благоевградска област, без проблеми се извършва преминаването по републиканската пътна мрежа. Това каза за  Радио „Фокус“-Пирин  областният управител на Благоевград Бисер Михайлов. „Няма значителни повишения в нивата на двете основни реки – Струма и Места. Нивата на двете реки са в абсолютно нормално положение. Единственият сигнал, който е отработен от служителите на РД „Пожарна безопасност и защита на населението“ е за едно мазе в Гоце Делчев, което вече е отводнено. Няма населени места без електричество“, отбеляза той. Областният управител допълни, че нивата на реките и язовирите продължават да се следят постоянно, но към момента няма нищо притеснително. \r\nНатали СТЕФАНОВА", "date": "2018.06.28", "title": "Бисер Михайлов, областен управител на Благоевград: Спокойна е обстановката в областта, без проблеми се извършва преминаването по републиканската пътна мрежа"}
{"url": "http://www.focus-news.net/news/2018/06/28/2539460/plovdiv-razchisteni-sa-skalnite-otlomki-padnali-na-patya-asenovgrad-smolyan-sled-bachkovo-v-posoka-yugovo.html", "text": "Разчистени са скалните отломки, паднали на пътя Асеновград - Смолян след Бачково в посока Югово. Това каза за  Радио „Фокус“ – Пловдив  говорителят на Областна дирекция на МВР - Пловдив. Движението в района е нормализирано.", "date": "2018.06.28", "title": "Пловдив: Разчистени са скалните отломки, паднали на пътя Асеновград - Смолян след Бачково в посока Югово"}
{"url": "http://www.focus-news.net/news/2018/06/28/2539461/sauli-niinistyo-prezident-na-finlandiya-donald-tramp-i-vladimir-putin-na-sreshtata-v-helzinki-shte-obsadyat-siriya-ukrayna-i-ikonomicheskite-sanktsii.html", "text": "Президентът на Финландия Саули Ниинистьо заяви, че неговите американски и руски колеги Доналд Тръмп и Владимир Путин могат да обсъдят на срещата си в Хелзинки теми като Сирия, Украйна и санкциите по отношение на Русия, предава  ТАСС. \r\n„Убеден съм, че на дневен ред ще са Сирия, Украйна, може би ще обсъдят санкциите срещу Русия“, заяви Ниинистьо и изрази надежда, че ще се обсъдят въпроси за контрола на въоръжението“. Той също така допълни, че на срещата могат да бъдат постигнати позитивни резултати за по-нататъшното снижаване на напрежението. \r\nПрезидентът на Финландия допълни, че страната му в случая не поема ролята на „строител на мостове“ между Русия и САЩ. „Но ние вършим работа, която е изгодна за всички, това е работа в името на мира“, убеден е той.  Виктор Турмаков", "date": "2018.06.28", "title": "Саули Ниинистьо, президент на Финландия: Доналд Тръмп и Владимир Путин на срещата в Хелзинки ще обсъдят Сирия, Украйна и икономическите санкции"}
{"url": "http://www.focus-news.net/news/2018/06/28/2539469/api-shofyorite-da-se-dvizhat-s-povisheno-vnimanie-po-pat-ii-48-kotel-mokren-v-rayona-sled-s-gradets-poradi-patnotransportno-proizshestvie.html", "text": "Шофьорите трябва да се движат с повишено внимание, спазвайки указанията на служителите на \"Пътна полиция\", по път II-48 Котел - Мокрен в района след с. Градец поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.06.28", "title": "АПИ: Шофьорите да се движат с повишено внимание по път II-48 Котел - Мокрен в района след с. Градец поради пътнотранспортно произшествие"}
{"url": "http://www.focus-news.net/news/2018/06/28/2539464/opasno-vreme-obzoriii.html", "text": "Интензивните валежи през последните дни създадоха редица проблеми и локални наводнения в страната. Най-високата степен за предупреждение - червен код за валежи и гръмотевици бе в сила за област Смолян, а оранжев - за почти цялата страна, с изключение на Видин. Над 110 л/кв. м са падналите валежи през денонощието на Рожен, като това е най-голямото отчетено количество. В Смолян за денонощието те са достигат до 30-50 л/кв.м, а в отделни райони и повече. По данни на НИМХ  валежите в по-голямата част от страната ще продължат и утре. Жълт и оранжев код за дъжд и гръмотевици е в сила за почти цялата страната. Очаквани нови количества валежи до 25-40 л/кв.м. В пожарните служби  в страната са получени стотици сигнали за произшествия, свързани с усложнената метеорологична обстановка. Екипите на ГД „Пожарна безопасност и защита на населението“ са участвали в десетки аварийно-спасителни дейности, но няма данни за застрашени хора и населени места. Постъпилите сигнали са предимно за територията на Столична община и областите Пловдив, Пазарджик, София, Смолян. Основната част от тях са за наводнени приземни етажи, мазета, дворове и части от пътна и улична инфраструктура, както и за отстраняване на опасни предмети и паднали дървета.  В Хасково  остава в сила частичното бедствено положение в Ивайловградско и продължава работата по отстраняване на щетите. Във всички села в област Хасково е възстановено електричеството и водоподаването. В община Ивайловград и днес ще продължи работата по отстраняване на щетите, нанесени вчера след обилните дъждове. Частичното бедственото положение остава в сила за селата Ленско, Соколенци и Меден бук.  Общините Смолян и Чепеларе  също обявиха бедствено положение заради проливни валежи и наводнения. В Смолян от коритото си излезе река Черна и наводни множество сгради. За часове бе затворен и околовръстният път в града, който минава до реката. Дерета се стекоха по улиците в града изнесоха къл и камъни по пътните настилки. В Чепеларе се правят диги на река Чая, за да не излезе от коритото си край църквата „Света Богородица“. Там дере наводни главният път Смолян – Пловдив в чертите на града. Свлачище пък затвори пътят Смолян – Пловдив малко след Проглед за около час, но движението там вече е възстановено.  \r\nВ  Пловдивско  Река Чая при Бачково излезе от коритото си. Евакуирано е едно семейство, което живее в най-ниската част на селото. Свлачище затвори пътя между Асеновград и Смолян. Движението на моторни превозни средства по пътната артерия бе преустановено от 14.30 часа. В Съединение продължава да вали, река Потока продължава да покачва нивото си. Изпомвани са били улици и дворове. Тази вечер Кризисният щаб ще продължи да следи ситуацията и ще се обхождат проблемните места. В град Пловдив дъждът спря. На 40 са сигналите в Пожарната заради интензивния дъжд. Пет от тях са за паднали дървета, останалите са за отводняване. Наводнени са били избени помещения, частни имоти и дворове.  В столицата  кметът Йорданка Фандъкова разпореди непрекъснато наблюдение на критични места в града, както и следене на нивата на язовири и реки на територията на столицата. Мобилизирани са всички екипи на дирекция „Аварийна помощ и превенция”, както и на Столичен инспекторат. Мобилни и стационарни екипи извършват наблюдение по места, осъществяват обходи и реагират на сигнали. Продължава и контролираното изпускане на водни количества от общинските язовири \"Мърчаево\", \"Мрамор\" и \"Суходол\". Реките са с повишени нива, но няма опасност от разливи.  Кметовете на райони имат задача да контролират работата на своята територия. С цел недопускане на инциденти напомняме на строителните фирми да направят оглед и при необходимост да обезопасят своите обекти. Директорът на Дирекция „Аварийна помощ и превенция“ към Столична община Красимир Димитров информира, че на всички критични подлези има поставени чували с пясък и мобилен екип, който може за няколко минути да изгради дига и да спре водата към подлеза. „Наблюдаваме реките и язовирите. Имаме 8 мобилни екипа и 8 стационарни поста, които наблюдават критичните места“, обяви той.  Министърът на регионалното развитие и благоустройството Николай Нанков  поясни, че се очаква влошена обстановка от гледна точка на активизирали се свлачищни процеси. По думите му деветте язовира, стопанисвани от Министерството на регионалното развитие и благоустройството по линия на ВиК дружествата, са в отлично състояние. Министърът обясни, че се следят постоянно и речните нива и коментира, че реките са почистени и е осигурена нормална проводимост на речните легла.", "date": "2018.06.28", "title": "Опасно време (ОБЗОРIII)"}
{"url": "http://www.focus-news.net/news/2018/06/28/2539470/vzglyad-v-rusiya-e-razraboteno-inovatsionno-pokritie-za-po-dobro-maskirane-na-samoleti-ot-radar.html", "text": "Руското предприятие „Технология“ е създало композитен материал за остъкляване на пилотски кабини, което ще позволи самолетите да стават по-трудно забележими за радари, пише  „Взгляд“. \r\nПонастоящем остъкляването на кабината е един от основните разкриващи фактори на самолета, тъй като стъклото има ниско ниво на поглъщане на радарни вълни. „Използването на иновативното  покритие значително намалява видимостта на руските бойни самолети за вражески радари“, съобщава  от пресслужбата на „Ростех“. \r\nИндустриалният директор на отдела за конвенционални оръжия, боеприпаси и специална химия на „Ростех“ Сергей Абрамов вярва, че това съединение „няма почти никакви слабости“. Същевременно то позволява да се намали теглото на стъклото на кабината с два пъти, да се увеличи устойчивостта на удар.  Виктор Турмаков", "date": "2018.06.28", "title": "„Взгляд“ : В Русия е разработено иновационно покритие за по-добро маскиране на самолети от радар"}
{"url": "http://www.focus-news.net/news/2018/06/28/2539465/the-washington-post-ruskoto-vanshno-ministerstvo-prizova-da-ne-se-hranyat-tvarde-golemi-ochakvaniya-ot-sreshtata-mezhdu-vladimir-putin-i-donald-tramp.html", "text": "Външното министерство на Русия предупреди да не се хранят твърде големи очаквания за дипломатически пробив на срещата между руския президент Владимир Путин и американския Доналд Тръмп, пише   The Washington Post. \r\nПрессекретарят на министерството Мария Захарова заяви, че Москва е „прагматична и реалистична“ в очакванията си за срещата на високо равнище, която ще се проведе в Хелзинки, предвид редицата проблеми, на които трябва да се обърне внимание. \r\nРуско-американските отношения са на едно от най-лошите си равнища заради Украйна, Сирия и възможната руска намеса на президентските избори в Русия.  \r\nЗахарова допълни, че руският външен министър Сергей Лавров и американският държавен секретар Майк Помпео може да се срещнат преди президентите, но допълни, че за момента не е направена никаква подготовка за това. \r\nТя допълни, че обсъжданията ще се съсредоточат върху ситуацията в Сирия и Близкия изток, въоръжения конфликт в Украйна и върху борбата срещу международния тероризъм.  Виктор Турмаков", "date": "2018.06.28", "title": "The Washington Post: Руското външно министерство призова да не се хранят твърде големи очаквания от срещата между Владимир Путин и Доналд Тръмп"}
{"url": "http://www.focus-news.net/news/2018/06/28/2539471/vitseprezidentat-iliyana-yotova-shte-uchastva-v-tseremoniya-po-otkrivaneto-na-pametnik-na-knyaz-pavel-aleksandrovich-na-29-yuni-v-pavel-banya.html", "text": "В петък, 29 юни, в Павел баня от 11.00 часа вицепрезидентът Илияна Йотова ще участва в церемония по откриването на паметник на княз Павел Александрович – син на руския император Александър II. Това съобщиха от  прессекретариата на държавния глава . \r\nОткриването на мемориала е част от честванията по случай 140 години от създаването на Павел баня.", "date": "2018.06.28", "title": "Вицепрезидентът Илияна Йотова ще участва в церемония по откриването на паметник на княз Павел Александрович на 29 юни в Павел баня"}
{"url": "http://www.focus-news.net/news/2018/06/28/2539472/alyosha-dakov-bsp-stolichna-obshtina-tryabva-da-se-angazhira-s-izgrazhdaneto-na-kanalizatsiyata-v-pancharevo-i-kokalyane.html", "text": "Столична община трябва да се ангажира с конкретни действия и ясни срокове за изграждане на канализация в селата Панчарево и Кокаляне. Това поиска общинският съветник от БСП Альоша Даков по време на сесията на Столичния общински съвет, съобщиха от пресцентъра на  ГС на БСП - София . \r\nПрез месец май общинските съветници от БСП подкрепиха протестиращите хора от двете села и поставиха пред кмета Фандъкова исканията им за спешен ремонт на пътната инфраструктира и бързо изграждане на канализация. Хората се оплакват и от ниско налягане и висока мътност на питейната вода. Даков попита кмета Фандъркова какви дейности и на каква стойност са предвидени през 2018 г. за поддръжка и ремонт на ул. „Самоковско шосе“ на територията на район „Панчерево“. Вторият въпрос бе свързан с това какви действия са предприети от Столична община за изграждане на канализация в селата Панчерево и Кокаляне. \r\nОт отговорите на Фандъкова става ясно, че от началото на годината се похарчени повече от 98 000 лева за кърпежи по ул. „Самоковско шосе“ в частта, която е в район „Панчарево“. Альоша Даков заяви, че явно е необходимо да се отделят допълнителни средства и да се упражнява по-добър контрол върху качеството на ремонтите, защото към момента резултатите са повече от трагични. \r\nА от отговора на втория въпрос стана ясно, че Столична община има само добри намерия, без никаква яснота за конкретни сроковете и източници на финансиране за изграждане на ВиК инфраструктура в Кокаляне и Панчарево. Ето защо общинският съветник от БСП поиска в кратки срокове Столична община да изработи подробен график за всички процедури и действия, в който да бъдат посочени конкретни и обозрими срокове за решеване на проблемите с водоснабдяването и канализацията в Панчарево и Кокаляне. „Това е ангажимент, който сме поели пред хората и ще изискваме той да бъде изпълнен“, подчерта Альоша Даков.", "date": "2018.06.28", "title": "Альоша Даков, БСП: Столична община трябва да се ангажира с изграждането на канализацията в Панчарево и Кокаляне"}
{"url": "http://www.focus-news.net/news/2018/06/28/2539467/smolyan-napalno-e-vazstanoveno-dvizhenieto-po-pat-ii-86-progled-chepelare.html", "text": "Напълно е възстановено движението по път II-86 Проглед - Чепеларе. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "Смолян: Напълно е възстановено движението по път II-86 Проглед - Чепеларе"}
{"url": "http://www.focus-news.net/news/2018/06/28/2539475/vitseprezidentat-iliyana-yotova-ne-chuhme-glasa-na-mladite-hora-po-vreme-na-balgarskoto-predsedatelstvo-na-saveta-na-es.html", "text": "Българското председателство на Съвета на ЕС остана затворено в институциите. Липсваше общественият дебат. Не се чу достатъчно гласът на младите хора. Това заяви вицепрезидентът Илияна Йотова пред над 50 студенти от български и чужди университети, съобщиха от  прессекретариата на държавния глава . Те участваха в организираната от вицепрезидента Студентска лаборатория „Шестте месеца начело на ЕС – още една гледна точка“. Дискусията, с модератор преподавателят и журналист Светослав Терзиев, се проведе в сградата на президентската администрация.    \r\nИнформираните и с критичен поглед студенти обсъдиха широк диапазон от теми – от конкретните резултати на Българското председателство на Съвета на ЕС и липсващите в него теми до проблемите пред целия Европейския съюз и разделението в неговите рамки. Общо бе мнението, че в организационен план България се е справила много добре и е опитала да промени негативния си имидж сред останалите страни членки.  \r\nКато основен успех на Българското европредседателство се открои връщането на Западните Балкани в дневния ред на Европа. Сега се очакват и конкретните резултати, за да не останат неоправдани надеждите на гражданите от тези страни, убедени са студентите. Като пропуск бе посочена липсата на ключова роля и позиция на България в спора за името между Република Македония и Гърция.  \r\nВицепрезидентът Илияна Йотова изрази надежда, че българската държава ще запази и занапред активната си посредническа роля в отношенията между Западните Балкани и ЕС.  \r\nМиграционната криза и намирането на общоевропейско решение също бяха сред най-дискутираните теми. Повдигнат беше и въпросът за интеграцията на хората, пристигнали на Стария континент.   \r\nВицепрезидентът Илияна Йотова отбеляза, че е очаквала през изминалите шест месеца България много по-амбициозно и смело да работи за  миграционната криза. „Имахме потенциал да намерим съюзници и да се противопоставим на страните от вътрешността на Европа по отношение на промяната на Дъблинския регламент“, заяви вицепрезидентът.    \r\nВъв връзка с миграционната криза бяха обсъдени и отношенията между Турция и Европейския съюз и в частност посредническата роля на България. Общо бе мнението, че българската държава трябва да продължи със същото темпо на европейската сцена, но и да обърне внимание на проблемите в страната.   \r\nОживената дискусия завърши с взаимно обещание за следващи срещи, посветени на европейската тема и ролята на България в Европейския съюз.", "date": "2018.06.28", "title": "Вицепрезидентът Илияна Йотова: Не чухме гласа на младите хора по време на Българското председателство на Съвета на ЕС"}
{"url": "http://www.focus-news.net/news/2018/06/28/2539478/varna-peshehodets-e-postradal-pri-katastrofa-v-grada-nyama-opasnost-za-zhivota-mu.html", "text": "4 катастрофи са обслужени от екипите на „Пътна полиция“ във Варна от началото на деня. Това съобщиха за Радио „Фокус” – Варна от „Пътна полиция”. При един от инцидентите е пострадал пешеходец, който е с контузии и няма опасност за живота му, допълниха от полицията. Към момента в града и областта няма регистрирани произшествия, които да затрудняват движението. Пътните настилки са сухи, видимостта е добра. Времето е облачно, възможни са превалявания. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.06.28", "title": "Варна: Пешеходец е пострадал при катастрофа в града, няма опасност за живота му"}
{"url": "http://www.focus-news.net/news/2018/06/28/2539474/alsat-m-makedoniya-donald-tusk-zayavi-che-tazi-sedmitsa-e-dobra-za-makedoniya-i-za-zapadnite-balkani.html", "text": "Председателят на Европейския Съвет Доналд Туск след срещата си с премиера на Македония  Зоран Заев обяви, че е въпрос на време или часове, когато премиерите на страните-членки на ЕС ще гласуват за условените дата през юли следващата година за започване на преговорите за членство на страни. Туск оцени, че това е плодотворна седмица за интеграционните амбиции в Западните Балкани, предава скопският телевизионен канал    „Алсат-М“. \r\n„Това е добра седмица за Македония, но и за Западните Балкани. Във вторник министрите на ЕС решиха да започнат преговори за членство в ЕС на Македония и Албания през юли 2019 г. Очаквам след няколко часа лидерите на ЕС да ратифицират решението. За ЕС, споразумението между Македония и България и по-новото между Македония Гърция за решаване на спора с името са пример за останалите в региона“,  заяви Доналд Туск. \r\nЗаев подчерта, че Македония остава ангажирана с изпълнението на критериите и заяви, че е уверен, че съгласно досегашните практики, преговорите ще продължат между  7 до 8 години. \r\nЕврокомисарят по разширяването Йоханес Хан призова Македония сериозно да се ангажира с провеждането на реформите, за да убеди трите скептични страни, Франция, Холандия и Дания и те  накрая да дадат подкрепа за членство.  Виктор Турмаков", "date": "2018.06.28", "title": "„Алсат-М“ (Македония): Доналд Туск заяви, че „тази седмица е добра за Македония и за Западните Балкани“"}
{"url": "http://www.focus-news.net/news/2018/06/28/2539476/nimh-utre-oblachnostta-nad-stranata-shte-e-znachitelna-na-mnogo-mesta-shte-ima-valezhi-ot-dazhd-no-v-po-malki-kolichestva.html", "text": "Атмосферното налягане остава значително по-ниско от средното за месеца. През нощта в източните райони ще спре да вали и облачността временно ще се разкъса, докато в Западна и Централна България ще се задържи дъждовно, на места със значителни количества на валежа. Утре облачността над страната ще е значителна, на много места ще има валежи от дъжд, но вече ще са с по-малки количества. На места в Източна и Централна Северна България след обяд ще има и гръмотевична дейност. Ще духа слаб до умерен запад-северозападен вятър. Остава сравнително хладно с максимални температури между 20° и 25°. Такава е прогнозата за времето на Националния институт по метеорология и хидрология (НИМХ) при БАН, съобщи за  Агенция „Фокус“  дежурният синоптик Георги Цеков.  \r\nНад Черноморието облачността ще е по-често значителна и на места главно в следобедните часове ще превали и прегърми. Ще духа до умерен югозападен вятър, вечерта ще се ориентира от запад-северозапад. Максимални температури на въздуха 22-24°, близки до температурата на морската вода. Вълнението на морето ще е 2 бала.  \r\nНад планините ще се задържи предимно облачно с валежи от дъжд. Ще духа умерен до силен северозападен вятър. Максималната температура на височина 1200 метра ще е около 14°, на 2000 метра – около 8°. \r\nПрез почивните дни въздушната маса ще се задържи неустойчива. Вече ще има и разкъсвания на облачността, но ще има и превалявания, временно интензивни, а и на места с гръмотевици. Вероятността за значителни валежи в по-голямата част от страната вече намалява, но в събота в отделни райони в Северна България тя остава повишена. Вятърът от запад-северозапад ще се усили - ще бъде предимно умерен, в северозападните райони и временно до силен. Температурите слабо ще се повишат. В понеделник над по-голямата част от страната облачността ще се разкъса, временно до предимно слънчево. Около и след обяд отново ще има по-значителни временни увеличения на облачността. В отделни, главно планински райони, ще превали краткотраен дъжд, ще прегърми. От север ще проникне малко по-хладен въздух.", "date": "2018.06.28", "title": "НИМХ: Утре облачността над страната ще е значителна, на много места ще има валежи от дъжд, но в по-малки количества"}
{"url": "http://www.focus-news.net/news/2018/06/28/2539468/reuters-ungariya-e-otkrita-za-pregovori-s-germaniya-po-sporazumenie-za-migratsiyata.html", "text": "Говорител на унгарското правителство съобщи, че страната е „открита“ за преговори с Германия относно двустранно мигрантско споразумение, предава   Reuters. \r\n„В кулоарите на Европейската среща на високо равнище в Брюксел унгарското правителство бе приближено от Германия , за да се проведат двустранни преговори“, заяви говорителят. „Позицията на Унгария по миграцията е ясна, но ние сме винаги открити за диалог, това е природата на Европа“, допълни той. \r\nМалко е вероятно Будапеща да изпълни всички искания на Берлин, след като по-рано унгарският министър-председател неколкократно отказа да приеме каквито и да е бежанци, които Меркел иска да разпредели по-равномерно сред Европейския съюз.  Виктор Турмаков", "date": "2018.06.28", "title": "Reuters: Унгария е открита за преговори с Германия по споразумение за миграцията"}
{"url": "http://www.focus-news.net/news/2018/06/28/2539481/api-vremenno-dvizhenieto-po-pat-i-2-razgrad-ruse-v-uchastaka-tsar-kaloyan-pisanets-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път I-2 Разград - Русе в участъка Цар Калоян - Писанец се осъществява двупосочно в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.06.28", "title": "АПИ: Временно движението по път I-2 Разград - Русе в участъка Цар Калоян - Писанец се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2018/06/28/2539473/smolyan-dvizhenieto-po-pat-iii-866-smolyan-stoykite-v-kv-raykovo-v-smolyan-e-vazstanoveno.html", "text": "Движението по път III-866 Смолян - Стойките в кв. \"Райково\" в Смолян е възстановено. Това съобщиха от пресцентъра на  Агенция \"Пътна инфраструктура\" .", "date": "2018.06.28", "title": "Смолян: Движението по път III-866 Смолян - Стойките в кв. \"Райково\" в Смолян е възстановено"}
{"url": "http://www.focus-news.net/news/2018/06/28/2539482/kanal-5-makedoniya-zoran-zaev-zayavi-che-novinata-che-shte-ima-pregovori-za-prisaedinyavane-na-makedoniya-kam-es-e-potvardena-v-bryuksel.html", "text": "Македонският министър-председател Зоран Заев заяви, че страната ще бъде включена в следващото разширяване на Европейския съюз. Той заяви, че след срещата си с председателя на Европейския съвет Доналд Туск е получил потвърждение, че през юни следващата година страната ще започне  преговорите и че през 2025 г. ще се присъедини към Съюза, предава скопският телевизионен   „Канал 5“.  \r\nПредседателят на Съвета на ЕС Доналд Туск оцени тази седмица като много успешен за Македония, като особено подчерта споразуменията, които Македония подписа с Гърция и България. \r\nВ Брюксел днес и утре лидерите на 28-те страни членки на ЕС са се събрали на среща на високо равнище. Въпреки че фокусът на срещата е горещата тема на проблема с мигрантите, се очаква и обсъждане на разширяването на Съюза, което означава, че условните дати за Македония и Албания ще бъдат потвърдени.  Виктор Турмаков", "date": "2018.06.28", "title": "„Канал 5“ (Македония): Зоран Заев заяви, че новината, че ще има преговори за присъединяване на Македония към ЕС е потвърдена в Брюксел"}
{"url": "http://www.focus-news.net/news/2018/06/28/2539479/mvr-ot-nachaloto-na-denya-do-1800-chasa-sluzhitelite-na-pozharna-bezopasnost-i-zashtita-na-naselenieto-sa-reagirali-na-118-signala-za-proizshestviya.html", "text": "От началото на деня до 18:00 часа служителите на “Пожарна безопасност и защита на населението” (ПБЗН) са реагирали на 118 сигнала за произшествия, от които 11 пожара и 106 спасителни дейности, по информация на ГДПБЗН за оперативната обстановка на територията на страната към 18 часа. Това съобщиха от пресцентъра на  МВР . Към момента звената за ПБЗН участват в локализирането и ликвидирането на 14 произшествия. Няма данни за застрашени хора и населени места.  \r\nПостъпилите сигнали са предимно за територията на Столична община  и областите Пловдив, Пазарджик, София, Смолян. Основната част от тях са за наводнени приземни етажи, мазета, дворове и части от пътна и улична инфраструктура, както и за отстраняване на опасни предмети и паднали дървета    Област Пловдив   \r\nДо 18 часа екипите на ПБЗН са  извършили отводнителни дейности по 49 сигнала за наводнени къщи, дворове, подлези, улици, обществени сгради и паднали дървета.    Област Смолян   \r\nПолучени са 30 сигнала за наводнения и локални опасности от наводнения. Отработени са 26 сигнала  - отводняване на наводнени къщи, дворове, улици, обществени сгради и изграждане на диги. Повечето от сигналите са били концентрирани около речното корито на река Черна, която поради обилния дъжд е преляла. Изградени са  диги в кв. Устово - Промишлена зона, ул. „Георги Раковски, ул. „Тракия“, ул. „Родопи“, ул. „Димитър Македонски“, ул. „Хан Аспарух“ . Бедствено положение е обявено на територията на Смолян и Чепеларе.    Област Пазарджик   \r\nПостъпили са 30 сигнала за наводнени приземни етажи, мазета на частни и обществени сгради и части от уличната инфраструктура. Екипите на ПБЗН са отработили 26 сигнала за произшествия  - сред отводнени обществени сгради са МБАЛ „Пазарджик“ и Болница „Ескулап“.   Област Монтана \r\nПостъпили са 5 сигнала за наводнени приземни етажи, мазета на частни и обществени сгради и части от уличната инфраструктура и всичките са отработени.   Област Бургас   \r\nКъм момента са получени над 35 сигнала за наводнение улици, паркинги. Екипи на пожарната служба работят по отводняването им.", "date": "2018.06.28", "title": "МВР: От началото на деня до 18:00 часа служителите на “Пожарна безопасност и защита на населението” са реагирали на 118 сигнала за произшествия"}
{"url": "http://www.focus-news.net/news/2018/06/28/2539484/razgrad-47-godishen-mazh-e-zaginal-pri-katastrofa-na-patya-za-ruse-v-uchastaka-tsar-kaloyan-pisanets.html", "text": "47-годишен мъж е загинал при катастрофа на пътя за Русе-Разград, в участъка Цар Калоян-Писанец. Това съобщиха за  Агенция „Фокус“  от пресцентъра на ОДМВР-Разград. Пътнотранспортното произшествие е станало малко след Цар Калоян в посока Русе около 17.30 часа. Там има баир, по който се е движел български ТИР от Добрич, а след него жълт микробус с платформа за превозване на леки автомобили. Микробусът е тръгнал да изпреварва ТИР-а и се е ударил челно в насрещно идващ молдовски ТИР. Вследствие на това бусът се удря в мантинела, завърта се и се блъска в другия камион, който е изпреварвал. Водачът на микробуса е загинал. Той е на 47 години и е от Разград.", "date": "2018.06.28", "title": "Разград: 47-годишен мъж е загинал при катастрофа на пътя за Русе в участъка Цар Калоян-Писанец"}
{"url": "http://www.focus-news.net/news/2018/06/28/2539477/izvestiya-prezidentat-na-finlandiya-razkaza-podrobnosti-za-sreshtata-mezhdu-vladimir-putin-i-donald-tramp.html", "text": "Президентът на Финландия Саули Ниинистьо заяви, че срещата между неговите американски и руски колеги Доналд Тръмп и Владимир Путин в Хелзинки ще продължи няколко часа. Той отбеляза, че има намерение да се срещне в двустранен формат и с единия, и с другия гост, пише   Известия. \r\n„Вече съм постигнал съответната договореност с Тръмп и вярвам, че ще проведа двустранна среща и с президента Путин“, заяви Ниинистьо по време на пресконференция в Хелзинки. Той допълни, че ще обсъди с тях ситуацията в Балтийско море и в Арктическия регион.  \r\nСъщевременно финландският президент заяви, че Тръмп и Путин на четири очи  ще обсъдят въпросите от международната сигурност и двустранните отношения.  Виктор Турмаков", "date": "2018.06.28", "title": "Известия: Президентът на Финландия разказа подробности за срещата между Владимир Путин и Доналд Тръмп"}
{"url": "http://www.focus-news.net/news/2018/06/28/2539485/blagoevgrad-s-normalna-intenzivnost-e-dvizhenieto-po-glaven-pat-e-79-i-am-struma-v-oblastta.html", "text": "Водачите да се движат със съобразена скорост на третокласен път 108 от АМ „Струма“ до Петрич от км 0+000 до км 13+900, поради монтиране на пътни знаци, призова чрез  Радио „Фокус“-Пирин  дежурният служител в Областно пътно управление-Благоевград.  С нормална интензивност е движението по главен път Е-79 и АМ „Струма“ в Благоевградска област. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. \r\nНатали СТЕФАНОВА", "date": "2018.06.28", "title": "Благоевград: С нормална интензивност е движението по главен път Е-79 и АМ „Струма“ в областта"}
{"url": "http://www.focus-news.net/news/2018/06/28/2539483/plovdiv-reka-chaya-pri-bachkovo-e-izlyazla-ot-koritoto-si-edno-semeystvo-e-evakuirano.html", "text": "Река Чая при Бачково е излязла от коритото си. Това съобщи за  Радио „Фокус”-Пловдив  инж. Петър Бояджиев, заместник-кмет на Община Асеновград. Евакуирано е едно семейство, което живее в най-ниската част на селото. Кризисният общински щаб заседава. Обходено е цялото село Бачково. „Времето вече светна откъм Смолян, дъждът спря”, каза още инж. Бояджиев. Още около два часа ще се наблюдават оттоците на реката. \r\n„Засега няма причинени щети от преливането на река Чая“, каза още инж. Бояджиев. \r\nЦветана ТОНЧЕВА", "date": "2018.06.28", "title": "Пловдив: Река Чая при Бачково е излязла от коритото си, едно семейство е евакуирано"}
{"url": "http://www.focus-news.net/news/2018/06/28/2539480/predstoyashti-mezhdunarodni-sabitiya-za-29-yuni-agentsiya-fokus.html", "text": "Втори ден от срещата на високо равнище на ЕС, на която ще се обсъдят Брекзит и реформите в Еврозоната. \r\n***  Международната организация за миграцията ще избере нов генерален директор. \r\n***  Комисарят по човешките права на Съвета на Европа Дунь Миьтович ще изнесе пресконференция в Атина, посветена на мигрантите. \r\n***  В южнокорейския град Пьонтек ще се проведе церемония по откриване на новия щаб на американските въоръжени сили на Корейския полуостров. \r\n***", "date": "2018.06.28", "title": "Предстоящи международни събития за 29 юни (Агенция \"Фокус\")"}
{"url": "http://www.focus-news.net/news/2018/06/28/2539488/reuters-balgariya-nay-veroyatno-shte-se-kandidatira-za-chlenstvo-v-evrozonata-na-14-yuli.html", "text": "Българският министър-председател Бойко Борисов заяви, че страната му най-вероятно ще се кандидатира за членство в Еврозоната на 14 юли. България в момента се радва на политическата подкрепа на настоящата Европейска комисия, предава    Reuters. \r\nКато една от най-бедните страни-членки на ЕС, България е загрижена, че липсата на инерция за по-задълбочена интеграция ще я остави в периферията на обединението, тъй като страните от ЕС обсъждат идеята за Европа на много скорости. \r\nБорисов заяви пред репортери в Брюксел, че ще представи кандидатурата на България за участие в ERM-2, двугодишната задължителна чакалня за членство в еврозоната, пред лидерите на Еврогрупата в петък. \r\nТой допълни, че министърът на финансите на България ще обсъди подробностите на офертата с колегите си в Еврогрупата две седмици по-късно, на 14 юли. На журналистически въпрос дали балканската страна ще пусне кандидатура, Борисов отговори: „Най-вероятно да.“ \r\n\"Аз съм поканен на среща на лидерите на Еврогрупата, където ще представя своите писма и нашата кандидатура за присъединяване към чакалнята на еврозоната, защото отговаряме на всичките пет настоящи критерия“, заяви Борисов в кулоарите на срещата на високо равнище  на Европейския съюз. \r\nБългария отговаря на номиналните критерии за приемане на еврото, с лев в момента привързан към еврото, ниска инфлация и здрави публични финанси. \r\nНо икономическата продукция на глава от населението, която е само половина от средната за ЕС  и широко разпространената корупция хвърлят сянка върху тези амбиции.  Виктор Турмаков", "date": "2018.06.28", "title": "Reuters: България най-вероятно ще се кандидатира за членство в Еврозоната на 14 юли"}
{"url": "http://www.focus-news.net/news/2018/06/28/2539489/nimh-zhalt-i-oranzhev-kod-za-dazhd-i-gramotevitsi-e-v-sila-za-pochti-tsyalata-stranata-na-29-yuni.html", "text": "Жълт и оранжев код за дъжд и гръмотевици е в сила за почти цялата страната, сочи справка на  Националния институт по метрология и хидрология  (НИМХ). Оранжев код е обявен за областите София-град, София-област, Монтана, Враца, Ловеч и Пазарджик. През следващото денонощие в тези области валежите ще продължат, като по-значителни ще са през първата половина. Очаквани нови количества валежи до 25-40 л/кв.м. \r\nВ областите Видин, Перник, Кюстендил, Благоевград, Смолян, Кърджали, Пловдив и Плевен е в сила жълт код за валежи. В тези райони през следващото денонощие валежите ще продължат, като по-значителни ще са през първата половина. Очаквани нови количества валежи до 25-30 л/кв.м. \r\nЖълт код за валежи и гръмотевична активност са в сила за Габрово, Велико Търново, Русе, Търговище, Разград, Силистра, Шумен, Варна и Добрич. В тези области ще има краткотрайни валежи с локални количества до 20 л/кв.м.", "date": "2018.06.28", "title": "НИМХ: Жълт и оранжев код за дъжд и гръмотевици е в сила за почти цялата страната на 29 юни"}
{"url": "http://www.focus-news.net/news/2018/06/28/2539490/dots-georgi-rachev-sredizemnomorskiyat-tsiklon-nefeli-dori-v-sabota-shte-opredelya-vremeto-ne-samo-u-nas-a-na-tseliya-balkanski-poluostrov-sled-nedelya-ni-ochakva-toplo-lyato.html", "text": "Средиземноморският циклон „Нефели“ едва днес тръгва на североизток и дори в събота ще определя времето не само у нас, а на целия Балкански полуостров. Това каза във вечерния блок „Това е България“ на  Радио „Фокус“  преподавателя по синоптичен анализ и синоптична климатология в Геолого-географския факултет на Софийския университет „Св. Климент Охридски\" доц. Георги Рачев. Той посочи също, че според карта на немски синоптици в цяла България и голяма част от Гърция и Македония за периода вторник – неделя  ще паднат над 100 литра на квадратен метър валежи.  \r\nДоц. Рачев добави, че веднъж на 25-30 години се случват подобни климатични аномалии. Климатологът уточни, че за наводненията голяма роля изиграват и запушените шахти. Доц. Рачев допълни, че почти всеки български град с по-стара и неподдържана канализация се превръща във Венеция. „В цяла Европа и навсякъде по света в урбанизираните територии, когато има много дъжд за кратко време, винаги стават реки. Няма как инженерно да се изчислят така нещата, че всичката вода да може да се оттече за това време, от което пада от небето. Нормално е. Така че, не сме само ние. Дори много по-развити държави страдат от недоглеждането, а понякога и от факта, че просто такъв е климатът, такова е времето. Тези неща се случват и няма да престанат да се случват“, каза той. Доц. Георги Рачев съобщи, че след неделя ни очаква топло лято, включително и топъл месец септември.", "date": "2018.06.28", "title": "Доц. Георги Рачев: Средиземноморският циклон „Нефели“ дори в събота ще определя времето не само у нас, а на целия Балкански полуостров, след неделя ни очаква топло лято"}
{"url": "http://www.focus-news.net/news/2018/06/28/2539487/bsp-shte-vnese-signal-v-prokuraturata-sreshtu-predsedatelya-na-kevr-ivan-ivanov-shte-poiska-i-ostavkata-mu-obzor.html", "text": "БСП ще внесе сигнал в прокуратурата срещу председателя на КЕВР Иван Иванов и проекторешение за предсрочното му освобождаване от комисията.  \r\nДебатът между БСП и КЕВР се заформи още в зала по време на обсъждането на доклада на Регулатора за 2017 г. В рамките на обсъждането лидерът на БСП Корнелия Нинова попита дали са обсъдили и са взели решение по писмото на БСП, придружено с подписите на 200 хил. български граждани против сделката за ЧЕЗ. Иван Иванов отговори, че КЕВР не може да взима решение въз основа на подобна подписка. „Никога не сме имали подобни правомощия, нямаме такъв административен потенциал. Това беше причината да поискаме да се потърси външна юридическа консултация за това как Комисията може да се произнесе“, каза още Иван Иванов.  \r\nСлед това изказване от БСП продължиха темата на  извънреден брифинг в централата на партията. Там Корнелия Нинова обяви намеренията си да поиска оставката на председателя на КЕВР и да сигнализира главния прокурор. Нинова посочи, че основанието за този сигнал е изказването на Иванов в парламента, с което той е отказал да изпълни задълженията на Комисията, внедрени в Закона за енергетиката след промените, направени за ЧЕЗ.  По думите й тази промяна в закона е била направена, за да може държавата да осъществява контрол  върху сделки, които засягат националния интерес. „Въпреки специалното изменение, г-н Иванов каза пред целия парламент, че няма да го изпълни, защото е лош. Един друг закон – Наказателният кодекс предвижда 5 години лишаване от свобода“, каза Нинова. \r\nНа ответен брифинг Иван Иванов отрече да е казвал, че няма да изпълни закона. Той поясни, че е обяснил обстоятелствата, при които Комисията може да се произнесе с решение. „Що се касае за самото действие на ръководството на БСП, това е очевиден опит за кризисен пиар, когато чрез обвинения към независимия регулатор и атака срещу председателя на КЕВР, ръководството на тази партия се стреми да отклони вниманието от тежките вътрешнопартийни проблеми, които и в днешния ден проличаха с различни изявления и съответни действия“, коментира Иванов. Той заподозря, че  от страна на БСП се прави  опит за натиск върху независимия орган, оглавяван от него.  \r\nВ Брюксел министър-председателят Бойко Борисов подчерта, че КЕВР е независима организация не би трябвало политиците да имат отношение към нея. „Не се меся в независими организации. Затова тогава, когато парламентът решаваше преди няколко години действително да е независим регулатор и той ни трябва да е такъв. Дали ще е Иван Иванов или „х“, или от БСП, но на всеки управляващ му трябва независим регулатор“, посочи Борисов. Според него Регулаторът в лицето на Иван Иванов е независима организация.  \r\nДеница КИТАНОВА", "date": "2018.06.28", "title": "БСП ще внесе сигнал в прокуратурата срещу председателя на КЕВР Иван Иванов, ще поиска и оставката му (ОБЗОР)"}
{"url": "http://www.focus-news.net/news/2018/06/28/2539492/tass-siriyskata-armiya-e-zaela-grad-hirak-v-yugozapadnata-chast-na-stranata.html", "text": "Частите на сирийската армия са заели град Хирак, разположен в югоизточната част на страната близо до границата с Йордания, предава  ТАСС . \r\nОт 18 юни насам сирийската правителствена армия води настъпление с цел да прочисти от терористи  района, разположен източно от град Езраа. Това ще позволи на сирийската армия да влезе в тил на въоръжените формирования в град Ел Газале на пътя към границата с Йордания.  Виктор Турмаков", "date": "2018.06.28", "title": "ТАСС: Сирийската армия е заела град Хирак в югозападната част на страната"}
{"url": "http://www.focus-news.net/news/2018/06/28/2539494/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.06.28", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/06/28/2539493/pazardzhik-poslanikat-na-sasht-v-balgariya-n-pr-erik-rubin-poseti-panagyurishte.html", "text": "Посланикът на САЩ в България Н. пр. Ерик Рубин посети Панагюрище, предаде репортер на  „Радио „Фокус“ – Пазарджик . Той се срещна и разговаря с кмета на Община Панагюрище Никола Белишки и заместник-кмета Галина Матанова. След посещението си посланикът на САЩ каза, че впечатленията му относно икономическото и социалното развитие на района са позитивни. „Очевидно е, че има инвестиции в икономиката, което е най-доброто нещо, за да бъдат задържани тук младите хора, за да се завръщат, да остават тук. Най-големият работодател тук е партньор с най-голямата минна компания в САЩ, което съм сигурен, че ще доведе до по-добри резултати и повече инвестиции“, каза Рубин. На въпрос на  „Радио „Фокус“ – Пазарджик  за впечатленията му от развитието на страната ни през последните години, посланик Рубин отговори, че има доста широк поглед върху нейното развитие. „Има градове като Панагюрище, в които явно са видими развитието и напредъкът. Явно е, че страната ви е изминала много дълъг път, но също така е ясно, че както в много други държави, все още има проблеми. Най-големият от тях е свързан със създаването на повече и по-добри работни места, така че младите хора да се развиват и да остават тук“, каза също Ерик Рубин. \r\n„Запознахме Н. пр. Ерик Рубин, посланик на САЩ, с икономическото развитие на община Панагюрище, обсъдихме  проблемите, които има общината и възможностите за сътрудничество в различни сфери“, посочи Никола Белишки. Той обясни, че ще продължи партньорството в сферата на културата и образованието. „Това ще стане най-вече с проекти, които реализираме и такива, които ще имаме в бъдеще. Ще търсим възможности за осъществяване на съвместни проекти. Имаме добра комуникация и ще работим заедно с представители на бизнеса от САЩ, там където имаме възможности, като ще работим на базата на взаимно изгодното сътрудничество“, отбеляза Белишки. След края на срещата Н. пр. Ерик Рубин подари на кмета на Община Панагюрище Никола Белишки албум с най-интересните в архитектурно отношение сгради в Чикаго, а кметът Белишки му подари албум за възрожденската архитектура на Панагюрище, а също и реплика на кокарда, носена от панагюрските въстаници по време на Априлското въстание през 1876 година. \r\nВаня НИКОЛОВА", "date": "2018.06.28", "title": "Пазарджик: Посланикът на САЩ в България Н. пр. Ерик Рубин посети Панагюрище"}
{"url": "http://www.focus-news.net/news/2018/06/28/2539495/plovdiv-31-godishna-zhena-e-v-bolnitsa-sled-kato-se-e-blasnala-s-kolata-si-v-razdelitelnite-platna-na-bul-balgariya.html", "text": "31-годишна жена е в болница, след като се е блъснала с колата си в разделителните платна на бул. \"България\" в Пловдив. Това съобщи за  Радио \"Фокус\"- Пловдив  говорителят на ОДМВР. Пречупен е и метален стълб. Инцидентът е станал в южното платно на бул. \"България\" покрай Международния панаир.  \r\nПреминаването в посока Рогошко шосе и моста на Адата е затруднено, тъй като се извършва само в най-дясна лента. \r\nСигналът в полицията е подаден след 19.30 ч. Няма други пострадали. \r\nЦветана ТОНЧЕВА", "date": "2018.06.28", "title": "Пловдив: 31-годишна жена е в болница, след като се е блъснала с колата си в разделителните платна на бул. \"България\""}
{"url": "http://www.focus-news.net/news/2018/06/28/2539491/liderite-ot-pes-tsyalostno-evropeysko-reshenie-za-migratsiyata-a-ne-merki-na-parche.html", "text": "Лансираните предложения от десни лидери не са устойчиви и поставят в тежка ситуация държавите на първа линия, в това число България. Премиери, партийни лидери и еврокомисари от семейството на социалистите се обединиха около необходимостта от реформа на европейската политика за миграцията на координационна среща, организирана от Партията на европейските социалисти (ПЕС). Тя се проведе непосредствено преди Европейския съвет, който днес и утре ще обсъди последните развития по темата с оглед на поставения срок от Европейската комисия за намиране на консенсус до края на Българското председателство. Това съобщиха от  пресофиса на евродепутата и президент на ПЕС Сергей Станишев . \r\n„През последните дни в публичния дебат за миграцията се налагат две основни тези. От една страна виждаме категоричен отказ за проява на каквато и да е солидарност от държави, оглавявани от десницата. От друга, се лансира идеята за заместване на общоевропейския подход с двустранни споразумения вътре в ЕС, както и с трети страни.“ Това заяви президентът на ПЕС Сергей Станишев след срещата, в която взеха участие и министър-председателите на Португалия, Швеция, Малта, Словакия, Испания, Гърция и Македония. \r\n„Позицията на премиерите от семейството на ПЕС е категорична – миграцията се нуждае от цялостно европейско решение. Идеите, които са на дневен ред в Европейския съвет, са поредните мерки „на парче“ и целят временно успокояване на страстите и отлагане на намирането на устойчив компромис. Това е от полза единствено за страните далеч от горещите точки по границите на ЕС, които не желаят никаква солидарност и преразпределение на бежанци. Този подход не само не решава проблеми, но и поставя в тежка ситуация държавите на първа линия, в това число България.“ \r\nСтанишев коментира и предложенията за изграждане на центрове за настаняване на търсещи убежище извън територията на ЕС: \r\n„Прехвърляне на отговорността на хипотетични трети страни, които всъщност нямат никакво желание за подобни сделки, е сякаш в отговор на вътрешнополитически проблеми в някои европейски столици, отколкото реален опит за намиране на решение. Рискуваме отново да поставим режими с противоречиви методи на управление в силна позиция по подобие на споразумението с Турция.“ \r\n„Ставаме свидетели на голяма злоупотреба от популисти и националисти по темата. Пристигналите мигранти през последните месеци са в пъти по-малко в сравнение с предишни години и настоящата ситуация няма нищо общо с картината от 2016 г. ЕС трябва да намери солидно и работещо решение сега, за да не изпаднем в ситуация, в която всеки е сам за себе си при възникване на нови кризи.“, добави в заключение лидерът на ПЕС. \r\nВ срещата участие взеха и: Антонио Коща, министър-председател на Португалия; Стефан Льовен, министър-председател на Швеция; Джоузеф Мускат, министър-председател на Малта; Петър Пелегрини, министър-председател на Словакия; Педро Санчес, министър – председател на Испания; Удо Булман, председател на Групата на социалистите и демократите в ЕП;  Федерика Могерини, върховен представител на ЕС по въпросите на външната политика и политиката за сигурност; Франс Тимерманс, първи заместник-председател на Европейската комисия; Марош  Шевчович, заместник-председател на ЕК, комисар по Енергийния съюз; Пиер Московиси,  комисар по икономически и финансови въпроси, данъчно облагане и митнически съюз; Карл-Хайнц Ламберц, председател на Комитета на регионите и други.", "date": "2018.06.28", "title": "Лидерите от ПЕС: Цялостно европейско решение за миграцията, а не мерки „на парче“"}
{"url": "http://www.focus-news.net/news/2018/06/28/2539486/plovdiv-reka-potoka-prodalzhava-da-pokachva-nivoto-si-v-grad-saedinenie.html", "text": "В град Съединение продължава да вали, река Потока продължава да покачва нивото си. Това съобщи за  Радио „Фокус” – Пловдив  кметът на Община Съединение Атанас Балкански. „Въпреки това няма бедстващи хора и затова няма да бъде обявявано бедствено положение”, каза още кметът. Общината се е справила със собствени сили, изпомпвана е била вода от улици и дворове. Тази вечер кризисния щаб ще продължи да следи ситуацията и ще се обхождат проблемните места. „Валежът беше спрял за около час, но след това заваля отново с пълна сила”, каза още Атанас Балкански. \r\nЦветана ТОНЧЕВА", "date": "2018.06.28", "title": "Пловдив:  Река Потока продължава да покачва нивото си в град Съединение"}
{"url": "http://www.focus-news.net/news/2018/06/28/2539497/burgas-s-normalna-intenzivnost-se-osashtestvyava-dvizhenieto-v-oblastta-patnite-nastilki-sa-mokri.html", "text": "С нормална интензивност се осъществява движението в област Бургас. Това каза за  Радио „Фокус“ – Бургас  дежурният в Областно пътно управление. Вали дъжд, пътните настилки са мокри. Видимостта е намалена.  Шофьорите да се движат с повишено внимание. \r\nНяма затворени участъци. Строителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства до 30-ти юни. По отсечката в този период ще преминават само колите на обществения транспорт. Община Бургас призовава всички водачи на моторни превозни средства да спазват ограниченията за движение в посочения пътен участък. Затворена за движение на автомобили е и улица „Поморие“ в отсечката между ул. „Велико Търново“ и ул. „Абоба“ поради извършването на строителни дейности по изграждане на захранващ топлопровод. Движението ще се извършва съгласно въведената временна организация, която ще продължи до 30 юни тази година. \r\nДеница ДИМИТРОВА", "date": "2018.06.28", "title": "Бургас: С нормална интензивност се осъществява движението в областта, пътните настилки са мокри"}
{"url": "http://www.focus-news.net/news/2018/06/28/2539499/gd-granichna-politsiya-intenziven-e-trafikat-na-gkpp-kalotina-gkpp-kulata-gkpp-dunav-most-vidin-i-gkpp-dunav-most-ruse.html", "text": "На българо-сръбската граница трафикът е интензивен на граничен контролно-пропускателен пункт (ГКПП) \"Калотина\". Това съобщиха от пресцентъра на  ГД \"Гранична полиция\" . На българо-гръцката граница трафикът е интензивен на граничен контролно-пропускателен пункт \"Кулата\" на изход за товарни автомобили. На българо-румънската граница трафикът е интензивен на гранични контролно-пропускателни пунктове \"Дунав мост-Видин\" и \"Дунав мост Русе\", също на изход за товарни автомобили.  \r\nНа българо-македонската и българо-турската граница трафикът е нормален на всички контролно-пропускателни пунктове.", "date": "2018.06.28", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Кулата\", ГКПП \"Дунав мост-Видин\" и ГКПП \"Дунав мост Русе\""}
{"url": "http://www.focus-news.net/news/2018/06/28/2539498/26-uchilishta-i-detski-gradini-v-sofiya-shte-badat-remontirani-po-proekt-na-stoynost-nad-63-mln-lv-obzor.html", "text": "26 училища и детски градини в София ще бъдат ремонтирани по проект на стойност над 63 млн. лв., от които 58 млн. лв. са безвъзмездна финансова помощ, а останалите са финансиране от бюджета на Столична община. Договорът беше подписан от кметът на София Йорданка Фандъкова и от заместник-министъра на регионалното развитие и благоустройството и ръководител на Управляващия орган на Оперативна програма „Региони в растеж“ 2014-2020 г. Деница Николова. Обновени ще бъдат училища и детски градини в районите „Красна поляна“, „Надежда“, „Връбница“ и „Илинден“. \r\nМинистърът на регионалното развитие и благоустройството Николай Нанков посочи, че подписаният договор е за най-големия проект за образователна инфраструктура по Оперативна програма „Региони в растеж“. „Всяка инвестиция в образованието на нашите деца ще се изплаща в пъти в годините напред“, посочи той. \r\nКметът на София Йорданка Фандъкова обясни, че с част от инвестицията ще се построи нова сграда към детска градина № 53 в район „Илинден“, ще се реконструира сграда паметник на културата в двора на училище на бул. „Сливница“ и ще се разшири 9-та Френска езикова гимназия. „В момента се извършва реформа в българското образование в страната, като средата е не по-малко важна от образователните програми и дигитализацията, защото възпитава, и затова усилията ни са насочени в тази посока“, коментира Фандъкова. \r\nДоговорът беше подписан в присъствието и на Витория Алиата ди Вилафранка - директор в Генерална дирекция \"Регионална и селищна политика\" на Европейската комисия. „Изключително ми е приятно, че проектът обхваща райони, които са по-слабо развити“, каза тя. \r\nВ район „Красна поляна“ ще бъдат обновени 57 СОУ „Св. Наум Охридски“, 147 ОУ „Йордан Радичков“ и 123 СОУ „Стефан Стамболов“.  В район „Надежда“ със средства от ОП „Региони в растеж“ ще бъдат модернизирани: 102 ОУ „Панайот Волов“, 54 СОУ „Иван Рилски“, 15 СОУ „Адам Мицкевич“, 101 СОУ „Бачо Киро“, 16 ОУ „Райко Жинзифов“, ОДЗ № 15 „Чучулига“, ОДЗ № 90 „Веса Паспалеева“, ОДЗ №115 „Осми март“, ЦДГ № 152 „Връбница“, ЦДГ №170 „Пчелица“ и ОДЗ № 27 „Детска китка“.  Учебните заведения, които ще бъдат обновени в район „Връбница“, са 140 СОУ „Иван Богоров“, 70 ОУ „Св. Климент Охридски“, 62 ОУ „Христо Ботев“ и ОДЗ № 42 „Чайка“.  В район „Илинден“ ще бъдат ремонтирани 113 СОУ „Сава Филаретов“, 3 СОУ „Марин Дринов“, бивш филиал на Втора АЕГ „Томас Джеферсън“, ОДЗ №179 „Синчец“, ОДЗ №51 „Щурче“, ЦДГ №53 „Света троица“ и Училищен корпус към 43 ОУ „Христо Смирненски“.  \r\nЧрез дейностите, които ще бъдат изпълнени по проекта, ще се осигури модерна, здравословна и функционална среда с високо ниво на енергийна ефективност в общински детски градини, средни и общообразователни училища на територията на гр. София. Обновената инфраструктура и материално-техническа база в тях ще допринесат за по-доброто качество на образователния и възпитателен процес. С изпълнението на проекта ще се осигурят също равнопоставени условия и достъп до образование за всички деца от посочените столични райони като децата и учениците ще бъдат обхванати в максимална степен и няма да бъде допусната дискриминация. \r\nЦветилена СИМЕОНОВА", "date": "2018.06.28", "title": "26 училища и детски градини в София ще бъдат ремонтирани по проект на стойност над 63 млн. лв. (ОБЗОР)"}
{"url": "http://www.focus-news.net/news/2018/06/28/2539516/stara-zagora-detsata-ot-literaturen-klub-svetlini-sred-senkite-kam-detskiya-kompleks-v-kazanlak-zapochvat-da-pishat-nov-roman.html", "text": "„Момчето, което излиза“ е новият роман, по който започват усилена работа децата от литературен клуб „Светлини сред сенките“ към Детския комплекс в Казанлък, каза за  Радио „Фокус“  Валентина Димова, ръководител на клуба. Тя поясни, че клубът изпраща една изключително успешна творческа година, която приключва с поредните отличия за нейните възпитаници.  \r\nЧетири от децата са наградени в Националния конкурс „Зелена планета”. В първа възрастова група осемгодишната Фая Гератлиева е класирана на първо място за проза, а Симона Йовчева на девет години е на второ за поезия. При по-големите с първо място за проза е отличен Кирил Димов на 13 години, на второ в същия раздел, но в трета възрастова група е Мая Стойчева на 16 години. \r\nОт Националния конкурс „Разкажи за добрите дела на хората“ в Бургас Фая Гератлиева отново е носител на първото място, във втора възрастова група. С първа награда е удостоена и десетгодишната Геновева Трифонова. \r\nВ ХІІI национален конкурс с международно участие „Звезди обсипят свода небесен”, организиран от Читалище „Христо Ботев – 1917”-София, са наградени петима възпитаници на школата в Казанлък. \r\nСлавяна ГАЙДАРОВА", "date": "2018.06.28", "title": "Стара Загора: Децата от литературен клуб „Светлини сред сенките“ към Детския комплекс в Казанлък започват да пишат нов роман"}
{"url": "http://www.focus-news.net/news/2018/06/28/2539517/rositsa-yaneva-mestna-komisiya-za-borba-s-trafika-na-hora-burgas-seksualna-eksploatatsiya-i-prodazhba-na-bebeta-sa-nay-razprostranenite-formi-pri-trafika-na-hora.html", "text": "Сексуална експлоатация и продажба на бебета са най-разпространените форми при трафика на хора в района. Това каза за  Радио „Фокус“-Бургас  Росица Янева секретар на Местната комисия за борба с трафика на хора в Бургас. \r\n„Ние получаваме ежегодно статистика от Районна прокуратура-Бургас. За 2017 г. статистиката се състои от 9 образувани досъдебни производства, от тях 5 са за трафик на хора с цел сексуална експлоатация, 1 за трудова експлоатация и 3 производства на жени с цел продажба на бебета в Гърция. Има също така 44 дела,по които работи Районна прокуратура Бургас като отново много от тях- 18 на брой, са на хора жертви на сексуална експлоатация, а 25 са за бременни жени за продажба на бебета“, каза още Янева. \r\nПо думите й 41 лица от региона са пострадали, като това са официално регистрираните жертви на трафик на хора, а реалният им брой е много по-голям, тъй като това престъпление трудно се доказва. „От тези 41 човека – 25 са пострадалите с цел сексуална експлоатация, а 15 са бременните жени, продали бебетата си в Гърция. Имаме и 1 човек, жертва на трудова експлоатация. Това са хората свидетелствали в съда, и които са съдействали за доказване на престъплението“, добави Янева. \r\nВеселина НИКОЛОВА", "date": "2018.06.28", "title": "Росица Янева, Местна комисия за борба с трафика на хора - Бургас: Сексуална експлоатация и продажба на бебета са най-разпространените форми при трафика на хоратрафик"}
{"url": "http://www.focus-news.net/news/2018/06/28/2539500/viktor-orban-za-vazstanovyavaneto-na-demokratsiyata-v-evropa-tryabva-da-se-izgonyat-vsichki-migranti.html", "text": "Унгарският министър-председател Виктор Орбан заяви по време на срещата на високо равнище на ЕС в Брюксел, че за възстановяването на демокрацията в Европа трябва да се спрат бежанските потоци и да се изгонят пристигналите обратно, откъдето са дошли, предава   EADaily.  \r\n\"Хората очакват от нас две неща. На първо място не искат повече мигранти. Това трябва да се спре. На второ място трябва да се върнат тези, които вече са дошли. Трябва да направим това, за да възстановим европейската миграция. Надявам се, че ще направим това днес\", заяви Орбан. \r\nПо-рано Орбан заяви, че Унгария разглежда своето право да приема или да не приема мигранти като показател за суверенитета на държавата. Също така той нарече бежанците \"мюсюлмански завоеватели\", отбелязвайки, че страната няма намерение да ги приема.  Виктор Турмаков", "date": "2018.06.28", "title": "Виктор Орбан: За възстановяването на демокрацията в Европа трябва да се изгонят всички мигранти"}
{"url": "http://www.focus-news.net/news/2018/06/28/2539518/varna-leko-zavisheni-mikrobiologichni-pokazateli-na-vodata-sa-ustanoveni-na-plazha-v-rayon-asparuhovo.html", "text": "Всички плажове във Варна и областта са с чисти води, с изключение на плажа в район „Аспарухово“, където са установени завишени нива на микробиологични показатели. Това съобщи в интервю за  Радио „Фокус“ – Варна  началникът на Отдел „Профилактика на болестите и промоция на здравето“ при Регионалната здравна инспекция д-р Веселина Божилова. По думите изследванията все пак са в норма и няма опасност за гражданите, които посещават плажа за морски бани. Последният мониторинг, който здравните инспектори са провели във Варненска област обхваща всички плажове от „Златни пясъци“ до бившия къмпинг „Луна“ край Бяла. Пробите са взети на 18 и 19 юни. От отдела са взели проби от водите при градските плажове при първия пороен дъжд това лято, но те не са показали завишени показатели като Ешерихия коли и ентерококи. Според д-р Божилова засега не е констатирано влошаване на качеството на водите заради валежите от последните дни. \r\nТя посочи също, че къпането в замърсена вода може да е опасно за деца и хора със занижен имунитет. Специалистът уточни, че при хора с проблем обикновено замърсяването с Ешерихия коли и ентерококи може да предизвика заболявания на отделителната и на храносмилателната системи. „Добре е гражданите да се съобразяват с нашите предупреждения и когато има забрана за къпане, да я спазват“, коментира д-р Божилова. Тя припомни, че гражданите могат да следят за резултатите от регулярния мониторинг на морските води на сайта на инспекцията. Нормата за Ешерихия коли е 500, а за чревни ентерококи – 200. „Ако стойностите са под тези показатели, къпането в морето не представлява риск за здравето“, обясни още специалистът. \r\nДиана СТОЕВА", "date": "2018.06.28", "title": "Варна: Леко завишени микробиологични показатели на водата са установени на плажа в район „Аспарухово“"}
{"url": "http://www.focus-news.net/news/2018/06/28/2539520/dobrich-shivachi-modelieri-elektroinzheneri-prodavach-konsultanti-meditsinski-sestri-it-spetsialisti-gotvachi-sa-sred-nay-tarsenite-profesii-na-trudoviya-pazar-v-pogranichniya-region.html", "text": "Шивачи моделиери, кожухари и шапкари, електроинженери, водачи на превозни средства от всякакъв вид, продавач-консултанти, медицински сестри, IT специалисти, готвачи, персонал, водещ стокови документи, машинни оператори на металорежещи машини с цифрово-програмно управление, механик на моторни превозни средства са 10-те най-търсени професии на трудовия пазар в пограничния българо-румънски регион. Това съобщи за  Радио „Фокус”  Божанка Добрева от Сдружение Европейски институт за културен туризъм ЕВРИКА“ в Добрич. Проведено е изследване на трудовия пазар и тенденциите в него. Идентифицирането на възможности за трудова мобилност в трансграничния регион България-Румъния се определя от работодателите като добра възможност за справяне с липсата на кадри, посочи Божанка Добрева. Ниски нива на самонаемане, на самооценка и желание за развитие и учене в постоянство, отчита още изследването. Към това се добавя и тенденцията за краткосрочност на придобиваните професионални квалификации. Регионът разполага с добре развита образователна система, предлагат се всички видове образователни инфраструктури както в българската (Велико Търново, Русе, Плевен), така и в румънската страна (Крайова и Констанца). Налага се тенденцията на все по-тясно сътрудничество между местен бизнес и висши училища, посочи Божанка Добрева. Сред добрите практики в трансграничния регион са организираните кариерни форуми, където млади хора се срещат с представители на бизнеса за обмен на информация и създаване на директни контакти. Съседна Румъния е добър пример за действащи онлайн платформи за кариерно развитие, отбеляза Божанка Добрева. Това е и тенденцията, която набира все повече популярност и в нашата страна.  \r\nЖулиета НИКОЛОВА", "date": "2018.06.28", "title": "Добрич: Шивачи-моделиери, електроинженери, продавач-консултанти, медицински сестри, IT специалисти, готвачи са сред най-търсените професии на трудовия пазар в пограничния регион"}
{"url": "http://www.focus-news.net/news/2018/06/28/2539519/burgas-izlozhbata-taynite-na-cherno-more-mozhe-da-bade-razgledana-bezplatno-do-sabota.html", "text": "Една от най-впечатляващите експозиции в Бургас – „Тайните на Черно море“, може да бъде разгледана безплатно до 30 юни – събота. Тя е представена в Културен център Морско казино и е отворена за посетители всеки ден от 10:00 до 20:00 часа. Това съобщиха от пресцентъра на  Община Бургас . \r\nОт 1 юли посещението на изложбата ще става след закупуване на билет. Цената на пропуска за възрастни е 2 лева, а за ученици и пенсионери – 1 лев. \r\nИзложбата „Тайните на Черно море“ включва любопитни артефакти от морската ни история и 7 3D макета на потънали кораби. Плавателните съдове са пресъздадени във вида, в който са открити при последните проучвания на морското дъно по време на мащабния проект Black Sea Map. \r\nПредмети от бита на хората от Античността и Средновековието допълват експозицията. Тя ще бъде отворена за посетители до 30 юли. \r\nПроектът „Скритите тайни на Черно море“ се осъществява с финансовата подкрепа на „Културна програма за Българското председателство на Съвета на Европейския съюз 2018 г.“ на Национален фонд „Култура“.", "date": "2018.06.28", "title": "Бургас: Изложбата „Тайните на Черно море“ може да бъде разгледана безплатно до събота"}
{"url": "http://www.focus-news.net/news/2018/06/28/2539524/burgas-detsa-spasiha-kostenurka-ot-zashtiten-vid.html", "text": "Децата от група „Таралежче“ в детска градина „Звездица-Зорница“ в Бургас днес намериха и спасиха малка сухоземна костенурка в двора на детската градина. От детското заведение сигнализираха в Регионалната инспекция по околната среда и водите (РИОСВ) – Бургас. Това съобщиха от  РИОСВ - Бургас . След като установиха, че е в добро състояние и без наранявания, експертите от РИОСВ взеха костенурката и я освободиха на подходящо място в околната среда в района на поддържан резерват „Атанасовско езеро“. \r\nДвата вида сухоземни костенурки, които се срещат в България - шипобедрена и шипоопашата, са защитени от Закона за биологичното разнообразие.", "date": "2018.06.28", "title": "Бургас: Деца спасиха костенурка от защитен вид"}
{"url": "http://www.focus-news.net/news/2018/06/28/2539521/blagoevgrad-na-29-yuni-e-vazmozhno-da-bade-narusheno-vodopodavaneto-po-ulitsa-maritsa-v-uchastaka-ot-bul-dimitar-solunski-do-ul-bosilek-poradi-smyana-na-vodoprovod.html", "text": "На 29 юни 2018 г., от 09:00 до 18:00 часа е възможно да бъде нарушено водоподаването по улица „Марица, в участъка от бул. „Димитър Солунски“ до ул. „Босилек“. Причината е смяна на водопровод. Това съобщиха от пресцентъра на  Община Благоевград . \r\nДейностите са свързани с реализация на обект „Благоустрояване улица Марица“, част от проект „Благоустрояване на градската среда“. Община Благоевград апелира жителите да проявят разбиране.", "date": "2018.06.28", "title": "Благоевград: На 29 юни е възможно да бъде нарушено водоподаването по улица „Марица, в участъка от бул. „Димитър Солунски“ до ул. „Босилек“, поради смяна на водопровод"}
{"url": "http://www.focus-news.net/news/2018/06/28/2539523/varna-obshtinski-savet-devnya-odobri-aktualizatsiya-na-kapitalovite-razhodi-za-tazi-godina.html", "text": "С милион и половина лева повече ще харчи Община Девня за асфалтиране на улици тази година. Средствата бяха завишени, след като финансистите на общината прецениха, че това е по силите на местната хазна. Така общата сума за рехабилитация на уличната мрежа набъбна на 2 500 000 лева, съобщиха то пресцентъра на  Община Девня . На своето заседание днес местният парламент одобри предложената от кмета Свилен Шитов  актуализация на капиталовите разходи, която предвижда и един милион лева за изграждащия се централен парк в Девня. \r\nОчаква се процедурата за избор на изпълнител на обявената обществена поръчка за рехабилитация на уличната мрежа да завърши до 2-3 седмици. В случай че няма възражения, мащабното асфалтиране може да започне в началото на август, но ако има, трябва да се изчака решението на Комисията за защита на конкуренцията, което може да отнеме повече време, обясни инж. Галина Димитрова от сектор „Устройство на територията“ в общинската администрация. \r\nС одобрените един милион лева в централния парк в местност Разсадника до края на годината трябва да бъдат изградени детска площадка, скейт парк, велоалеи, барбекю, градинка за разходка на кучета, водна каскада, осветление, видеонаблюдение,  и др., посочи Свилен Шитов. \r\nВ отговор на въпрос кметът заяви, че подходът откъм главния път ще бъде ограден, за да се преустанови безразборното влизане и паркиране на автомобили в парка. Ще се търсят и варианти за изграждане на паркинг в района, като един от тях е да се наеме парцел в намиращия се в съседство бивш стопански двор. Не се изключва и възможността паркоместа да бъдат обособени в отстоянието между бъдещата ограда на парка и банкета на главния път, обясни кметът Свилен Шитов. \r\nОбщинският съвет даде зелена светлина за изработването на комплексен проект за изграждане на едноетажен информационен център към античния амфитеатър в кв. „Река Девня“. Застроената площ на обекта ще бъде 300 кв. м.. Той ще бъде изграден върху частен общински имот, а за финансиране администрацията ще кандидатства по мярка 7.5. на МИГ „Девня – Аксаково“.  Кметът изрази надежда, че до септември-октомври проектът ще бъде съгласуван с Националния институт за паметниците на културата, което е наложително поради обстоятелството, че строежът попада в границите на археологическия резерват „Марцианополис“.", "date": "2018.06.28", "title": "Варна: Общински съвет – Девня одобри актуализация на капиталовите разходи за тази година"}
{"url": "http://www.focus-news.net/news/2018/06/28/2539496/ria-novosti-federika-mogerini-komentira-predstoyashtata-sreshta-mezhdu-vladimir-putin-i-donald-tramp.html", "text": "Върховният представител на ЕС по въпросите на външните работи и политиката на сигурност Федерика Могерини заяви, че Европейският съюз винаги подкрепя диалога, ако той цели положителни резултати. Така тя коментира обявената среща между президентите на Русия и на САЩ Владимир Путин и Доналд Тръмп, предава  РИА Новости \r\n\"Винаги подкрепяме диалога и разговорите. Знаете, че ЕС подкрепя сътрудничеството и диалога всеки път, когато това цели постигането на добри резултати\", заяви тя пред журналисти, коментирайки срещата. \r\nСрещата между президентите на Русия и на САЩ ще се проведе в Хелзинки на 16 юли. Президентите имат намерение да обсъдят перспективите за по-нататъшното развитие на двустранните отношения, а също актуалните въпроси от международния дневен ред.  Виктор Турмаков", "date": "2018.06.28", "title": "РИА Новости: Федерика Могерини коментира предстоящата среща между Владимир Путин и Доналд Тръмп"}
{"url": "http://www.focus-news.net/news/2018/06/28/2539526/plovdiv-dvizhenieto-e-v-edna-lenta-po-pat-ii-86-bachkovo-narechenski-bani-vazstanoveno-e-dvizhenieto-po-pat-i-2-tsar-kaloyan-pisanets.html", "text": "Движението е в една лента по път II-86 Бачково – Нареченски бани поради срутване на скални маси.  \r\nШофьорите да карат с повишено внимание и съобразена скорост, спазвайки указанията на служителите на \"Пътна полиция\". \r\nВъзстановено е движението по път I-2 Цар Калоян – Писанец. \r\nТова заявиха от пресцентъра на  Агенция \"Пътна инфраструктура\" .", "date": "2018.06.28", "title": "Пловдив: Движението е в една лента по път II-86 Бачково – Нареченски бани; Възстановено е движението по път I-2 Цар Калоян – Писанец"}
{"url": "http://www.focus-news.net/news/2018/06/28/2539527/afp-nyakolko-dushi-sa-ubiti-sled-prestrelka-v-amerikanskiya-shtat-merilend.html", "text": "Няколко души са били убити в четвъртък, след престрелка в офиса на ежедневника „Capital Gazette“ в столицата на американския щат Мериленд, Анаполис, съобщава  AFP . \r\nМестната „ABC7 news“ съобщи за „няколко жертви“, цитирайки полицията. \r\n„АОТ Балтимор откликна на инцидент с престрелка в Capital Gazette в Анаполис“, заявиха от Бюрото за Алкохол, оръжия и тютюн в социалната мрежа „Туитър“. \r\nОкръжният шериф Рон Бейтман заяви пред „Fox News“, че един заподозрян е бил задържан.   Йонислав Дочев", "date": "2018.06.28", "title": "AFP: Няколко души са убити след престрелка в американския щат Мериленд"}
{"url": "http://www.focus-news.net/news/2018/06/28/2539528/fox-news-nyakolko-dushi-sa-zaginali-a-edin-e-arestuvan-sled-doklad-za-prestrelka-v-amerikanskiya-shtat-merilend.html", "text": "Един заподозрян е бил арестуван, след докладите за престрелка и няколко жертви в Анаполис, щата Мариленд, съобщава  Fox News . \r\nВ четвъртък следобед пред офиса на ежедневника „Capital Gazette“ е извършена престрелка, в следствие на която „няколко“ души са загинали, а един заподозрян е бил задържан, заяви шериф Рон Бейтман. \r\nПолицията предупреди за опасност от още стрелци, въпреки че това не е потвърдено официално. Те потвърдиха в социалната мрежа „Туитър“, че това е била ситуация с „активен стрелец“ и че сградата е била „евакуирана“. „Полицейските служители продължават да претърсват сградата“, се казва още в съобщението. \r\nПрезидентът Доналд Тръмп, както и първата дама, са били информирани за стрелбата, съобщиха от Белия дом.  Йонислав Дочев", "date": "2018.06.28", "title": "Fox News: Няколко души са загинали, а един е арестуван след доклад за престрелка в американския щат Мериленд"}
{"url": "http://www.focus-news.net/news/2018/06/28/2539529/fokus-makedoniya-bivshiyat-albanski-prezident-sali-berisha-pozdravi-zoran-zaev-za-vzetite-znachitelnite-resheniya.html", "text": "Премиерът на Македония Зоран Заев се срещна в четвъртък с бившия албански президент и премиер Сали Бериша в кулоарите на икономическия форум Кран Монтана, проведен в Брюксел, предава македонската електронна медия  „Фокус“ . \r\nБериша, в своя профил в социалната мрежа „Фейсбук“, публикува снимка и съобщение за проведената среща с македонския премиер. В разговора двамата са обменили мненията си около актуалните събития в двете страни, а Бериша е поздравил Заев за, както той ги нарече, значителните решения които македонският премиер е взел за страната си и региона. \r\n„Използвах възможността да честитя на премиера за неговите значителни решения за страна му и региона. Почувствах особено удовлетворение, когато премиерът ме информира за решението, което неговото правителство е разписало, за изграждане на част от железопътния транспорт, който ще свърже нашите две железопътни мрежи. Срещата беше сърдечна и открита“, написа Бериша.  Йонислав Дочев", "date": "2018.06.28", "title": "„Фокус“ (Македония): Бившият албански президент Сали Бериша поздрави Зоран Заев за взетите „значителните решения“"}
{"url": "http://www.focus-news.net/news/2018/06/28/2539530/kathimerini-mvf-ochakva-palno-zavrashtane-na-gartsiya-na-pazarite.html", "text": "Международният валутен фонд е уверен, че Гърция възвръща достъпа си до пазарите в краткосрочен и дългосрочен план, заяви говорителят му Джери Райс в четвъртък, предава електронното издание на гръцкия вестник  Kathimerini . \r\nРайс преповтори изявленията на директора на МВФ Кристин Лагард, след решението на Еврогрупата през миналата седмица. \r\nВъпреки това говорителят добави, че Лагард има определени резервация за дългосрочните перспективи, като уточни че е нужен ангажимента на финансовите министри за всички допълнителни мерки. \r\nВ контекста на изявленията на Кристин Лагард, Райс намекна че ще има допълнително изявление в четвъртък от официални представители на Фонда, след посещението им в Атина за завършването на доклада им, който ще включва обновен анализ на устойчивостта на гръцкия дълг. \r\nДжери Райс отбеляза, че въпреки че МВФ не участва във финансирането на гръцката програма, той ще продължи да наблюдава развитието чрез тримесечни и годишни инспекции.  Йонислав Дочев", "date": "2018.06.28", "title": "Kathimerini: МВФ очаква пълно завръщане на Гърция на пазарите"}
{"url": "http://www.focus-news.net/news/2018/06/28/2539525/zoran-zaev-imame-yasna-data-za-pregovori-monitoringat-zapochva-s-poseshtenieto-na-yohanes-han-na-20-yuli.html", "text": "Министър-председателят на Македония Зоран Заев в четвъртък заяви, че Македония е получила ясна дата за започване на преговорите с Европейския съюз и от 20 юли, с посещение на еврокомисаря по разширяването Йоханес Хан, ще започне процесът на мониторинг по отделните глави, предава македонската електронна медия  „Плюс Инфо“ . \r\n„Получихме ясна дата за започване на преговорите, нека няма повече дилеми и нека приключим с тези дебати. Втората половина на юли започва мониторинга с посещението на еврокомисаря Хан. Това само по себе си е доказателство, че започват всичките процедури по преговорния процес. Вярвам, че Македония навреме ще извърви всички тези стъпки. Аз съм щастлив с датата. Нашето очакване е пълно и цялостно“, заяви премиерът в предаването „Топ Тема“ по македонската телевизия „Телма“. \r\nЗаев заяви, че Македония е подготвена за преговори и всичко, което се прави в правосъдните реформи, в медиите, в публичната администрация, в сигурността, е съгласувано цялостно с Европейската комисия и Европейската делегация. \r\n„Така и ще продължим“, заяви той, отбелязвайки че на Македония ѝ трябват бързи реформи, за да може гражданите да почувстват промените. \r\nПремиерът е убеден, че това решение на Съвета за общи работи на ЕС за определяне на дата за започване на преговорите през юни 2019 година, е силна мотивация и не задължава само него и администрацията, но и гражданите, съдиите, медицинските работници, службите за сигурност да завършат реформите бързо. \r\nОтносно твърдението, че всичко това няма да има значение, ако гражданите кажат „Не“ на референдума за договора за името с Гърция, Заев заяви че следващата седмица очаква първите резултати от социологическите проучвания на публичните нагласи. \r\n„Македония получи всичко, което очакваше, по най-желателния начин. Аз съм доволен от вътрешния дебат за разширяването, но в крайна сметка всички страни-членки застанаха единодушни във вторник с решението на Съвета на министрите, а днес то е потвърдено и от Европейския съвет“, заяви той. \r\nМакедония няма друга опция, според премиера. Тя трябва и иска да бъде членка на НАТО, както и желае успешен преговорен процес за присъединяване към ЕС. \r\n„Вярвам много в гражданите на Република Македония, че те също ще бъдат големи оптимисти, че тези две наши цели са постижими“, допълни Заев. \r\nВ петък сутринта той ще има среща с генералния секретар на НАТО Йенс Столтенберг. \r\n„Утре рано имам среща с генералния секретар на НАТО Столтенберг. Това, което очакваме от 2008 година в Букурещ, ние ще постигнем на 11 и 12 юли в Брюксел, по време на срещата на върха на НАТО, а това е покана за членство в Алисанса, който започва с тримесечен мониторингов период, последван от покана за пристъпване към ратификация на протокола от страните-членки на НАТО“, поясни Зоран Заев. \r\nВъв връзка с това, че Македония има проблем с някои институции, както е например Антикорупционната комисия, Заев заяви че трябва да има функциониращи институции. \r\n„Това е предизвикателство за всичките фактори, които носят отговорност без разлика дали са власт или опозиция, да запретнат ръкави и да носят решения в Македония. Европа протегна ръце, за което имаме заслуга всички. Това е резултат от работата през всичките тези години. Аз вероятно дочаках да водя правителството, когато се случват тези работи“, поясни той. \r\n„Сега зависи от нас, от Македония. Няма повече за какво да се оплакваме. Никой вече не ни блокира. Европа с консенсус е за нас и вярвам, че ние като граждани ще постигнем това, защото всички искрено вярваме“, завърши премиерът.  Йонислав Дочев", "date": "2018.06.28", "title": "Зоран Заев: Имаме ясна дата за преговори, мониторингът започва с посещението на Йоханес Хан на 20 юли"}
{"url": "http://www.focus-news.net/news/2018/06/28/2539522/reuters-malta-zayavi-che-nyama-da-puska-poveche-migrantski-lodki-v-svoite-pristanishta.html", "text": "Малта заяви в четвъртък, че няма да допуска повече мигрантски спасителни лодки в своите пристанища, предава  Reuters . \r\nВ сряда Малта позволи на благотворителния кораб „Лайфлайн“ да навлезе в пристанището на столицата Валета с 230 мигранти на борда, след като беше заседнал в морето близо седмица, заради затворилата пристанищата си Италия. \r\nВъпреки това, министър-председателят на Малта Джоузеф Мускат заяви, че жестът е бил „еднократно“ решение на кризата. \r\n„Малта не може да позволи на обекти, чиято структура е близка до тази, която е обект на разследвания, да се възползва от Малта като своя канал за операции“, заявиха от правителството в четвъртък. \r\nВътрешният министър на Италия Матео Салвини заяви, че решението е показало, че Италия е била права през цялото време в решението си да затвори своите пристанища за неправителствени организации, които той обвинява че помагат на трафикантите на хора. „Няма връщане назад“, заяви Салвини в социалната мрежа „Фейсбук“.  Йонислав Дочев", "date": "2018.06.28", "title": "Reuters: Малта заяви, че няма да пуска повече мигрантски лодки в своите пристанища"}
