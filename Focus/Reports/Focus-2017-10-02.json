{"url": "http://www.focus-news.net/news/2017/10/02/2442151/fox-news-napadatelyat-ot-las-vegas-e-rabotil-za-predshestvenika-na-lokhiyd-martin.html", "text": "Нападателят от Лас Вегас, убил 58 души и ранил още стотици, който бе идентифициран като Стивън Падок, е работил за компанията предшественик на „Локхийд Мартин“, предава американския новинарски канал Fox News.\r\n „Стивън Падок е работил за предшественика на компанията „Локхийд Мартин“ от 1985 до 1988 г. В момента съдействаме на властите и отговаряме на въпросите, които имат за г-н Падок, за времето, в което е работил в компанията“, заявиха от компанията в съобщение.\r\nПревод и редакция:", "date": "2017.10.02", "title": "Fox News: Нападателят от Лас Вегас е работил за предшественика на „Локхийд Мартин“"}
{"url": "http://www.focus-news.net/news/2017/10/02/2442118/pazardzhik-v-detska-gradina-zvanche-v-panagyurishte-zapochna-izpalnenieto-na-proekt-gotovi-za-uchilishte.html", "text": "За четвърта поредна година в Детска градина „Звънче“ в град Панагюрище започна изпълнението на проект „Готови за училище“ за учебната 2017 – 2018 година, съобщи за Радио „Фокус“ – Пазарджик Радка Костуркова от общинската администрация. Проектът се осъществява от Фондация „Тръст за социална алтернатива“ (ТСА) в партньорство с Фондация „Фонд за превенция с престъпността – ИГА“ и Община Панагюрище, и с подкрепата на Фондация „Америка за България“. „Целта на проекта е да осигури важна за формирането на държавни политики информация относно подходите за увеличаване обхвата и посещаемостта в детските градини в България, както и да насърчи цялостното включване в ранния образователен процес на деца от семейства в неравностойно положение“, обясни Костуркова. Тя уточни, че за учебната 2017 – 2018 година по проекта ще се покриват таксите за посещение на детската градина на деца от уязвими общности на възраст от 5 до 6 години. „Очакваният ефект от изпълнението на тази мярка е поддържане на високи нива на записване и посещаемост на децата“, каза също Костуркова. В края на проекта ще бъде измерена училищната им готовност, за да бъдат установени ефектите от дългосрочното посещение на предучилищно образование.\r\nВаня НИКОЛОВА", "date": "2017.10.02", "title": "Пазарджик: В Детска градина „Звънче“ в Панагюрище започна изпълнението на проект „Готови за училище“"}
{"url": "http://www.focus-news.net/news/2017/10/02/2442119/veliko-tarnovo-50-choveka-preminaha-parviya-marshrut-ot-esennata-kampaniya-dvizhi-se-i-pobedi.html", "text": "50 човека преминаха първия маршрут от есенната кампания „Движи се и победи”. Походът се проведе през изминалия уикенд и беше до местността „Бижев дол“. Това съобщиха за Радио „Фокус“ – Велико Търново от Туристическо дружество  „Трапезица 1902“ – Велико Търново. Най-възрастният турист е бил Христо Христов на 90 години, а най-малкият участник – Александър Върбанов на 3 години. В инициативата се е включило и едно семейство.\r\nОрганизаторите на “Движи се и победи – есен 2017” канят всички желаещи да преминат и вторият маршрут на кампанията, който ще се състои на 7 октомври (събота) до парк „Ксилифор“.\r\nТрадиционно маршрутът до парк Ксилифор се съчетава със спортно-туристически празник, включващ различни спортни дисциплини и състезания за деца и ученици. Сред тях ще има туристически щафети в три възрастови групи, преодоляване на препятствия (катерене по висяща въжена стълба и изкуствена катерачна стена, “тролей” над езеро), стрелба в цел, плажен волейбол, бадминтон, колокрос, блиц-турнир по шах и състезание „Лъвски скок”. Наградите за състезанието Лъвски скок са осигурени от сдружение „Васил Левски“. За победителите в останалите дисциплини организаторите са подготвили  грамоти и награди от общинската програма „Здрави деца в здрави семейства“.\r\nЗа  участниците в спортно-туристическия празник са предвидени и малки награди, спечелени чрез томбола.\r\nВ рамките на спортно-туристическия празник ще бъдат организирани образователни забавни игри за знания и умения по безопасност на движението и употребата на алкохол, в които могат да участват, както деца и ученици, така и възрастни хора – родители, педагози, студенти и други.\r\nЛуиза ТРАНЧЕВА", "date": "2017.10.02", "title": "Велико Търново: 50 човека преминаха първия маршрут от есенната кампания „Движи се и победи”"}
{"url": "http://www.focus-news.net/news/2017/10/02/2442120/tass-mvnr-na-rusiya-na-shega-predlozhi-na-tsru-da-mu-pomogne-s-podbora-na-sluzhiteli-znaeshti-ruski-ezik.html", "text": "Руското външно министерство на шега благодари на ЦРУ за подкрепата на руския език, след като американската разузнавателна агенция обяви, че търси служители, владеещи езика. Руското министерство също посочи, че може да помогне при търсенето на специалисти, предаде  ТАСС.\r\n„Благодарим на ЦРУ за подкрепата на руския език. Защо сте крили това толкова години. Готови сме да помогнем с препоръки и специалисти“, сочи руското министерство на официалния си профил в социалната мрежа „Туитър“.\r\nПо-рано ЦРУ публикува обява, в която съобщи, че издирва сътрудници, които знаят руски език.  Виктор Турмаков", "date": "2017.10.02", "title": "ТАСС: МВнР на Русия на шега предложи на ЦРУ да му помогне с подбора на служители, знаещи руски език"}
{"url": "http://www.focus-news.net/news/2017/10/02/2442121/neweurope-bezrabotitsata-v-es-e-spadnala-do-91-nay-niskoto-ravnishte-ot-2009-g-nasam.html", "text": "По данни на „Евростат“ безработицата в ЕС  е достигнала до 9,1%, отбелязвайки спад в сравнение с август 2016 г., когато тя е била 9,9%, предаде  NewEurope. Това е най-ниското равнище от 2009 г. насам\r\nСпоред изчисленията на статистическото бюро на Съюза най-ниска е безработицата в Чехия – 2,9%, докато най-високата е в Гърция – 21,2%.  В момента „Евростат“ изчислява, че в Ес има 18,75 млн. безработни , от които 14,75 се намират в Еврозоната.  Виктор Турмаков", "date": "2017.10.02", "title": "NewEurope: Безработицата в ЕС е спаднала до 9,1% - най-ниското равнище от 2009 г. насам"}
{"url": "http://www.focus-news.net/news/2017/10/02/2442122/prof-aleksandar-marinov-opredeleni-sredi-v-gerb-sledvat-svoya-politicheska-liniya-za-koeto-namekva-v-ostrite-si-dumi-kam-partiyata-prezidentat-rumen-radev.html", "text": "Определени среди в ГЕРБ следват своя политическа линия, за което намеква в острите си думи към партията днес президентът Румен Радев, коментира в интервю за Радио \"Фокус\" политологът проф. Александър Маринов. Според него ГЕРБ се намира в явен вътрешен конфликт, който поставя Бойко Борисов в трудна позиция. „Моята хипотеза е, че в ГЕРБ под повърхността тече една много остра борба. Между другото това личи и в развитието на скандала, така нареченият „кум-гейт“, около Делян Добрев. Тази масова, разбира се, не спонтанна подкрепа от местните структури на ГЕРБ, не е случайна и е очевидно, че е насочена към Бойко Борисов, тъй като трябва да сме много наивни, ако смятаме, че Делян Добрев сам си е подал оставката\", коментира проф. Маринов.", "date": "2017.10.02", "title": "Проф. Александър Маринов: Определени среди в ГЕРБ следват своя политическа линия, за което намеква в острите си думи към партията президентът Румен Радев"}
{"url": "http://www.focus-news.net/news/2017/10/02/2442123/narodniyat-predstavitel-anton-todorov-se-otkaza-ot-kandidaturata-si-za-predsedatel-na-komisiyata-po-dosietata-obzor.html", "text": "В споровете между БСП и ГЕРБ по темата да се закрие или да се запази Комисията по досиетата, и кой да я оглавява се включи и президентът Румен Радев. Той определи кандидатурата на депутата Антон Тодоров от ГЕРБ като подигравка с обществото и миналото. Държавният глава обясни, че въпросът да се закрие ли комисията или да се запази изисква сериозен дебат, а на дневен ред е кой ще бъде председателят ѝ. Според него назначаването на Антон Тодоров за председател ще бъде все едно бракониерът да се назначи за горски. \r\nКандидатурата на Антон Тодоров е единствената обявена до момента. На 28 септември от БСП се обявиха за закриване на Комисията по досиетата и за създаване на Институт за национална памет, в който да попаднат всички активни единици от дейността на Държавна сигурност. От ГЕРБ определиха предложението като несериозно и повече спекулативно, отколкото реално, и получиха подкрепата на Съюза на репресираните. Тогава те изразиха и подкрепата си за кандидатурата на Антон Тодоров за председател. Ден по-късно, Антон Тодоров обяви, че е приел да бъде номиниран за председател на Комисията по досиетата. Срещу кандидатурата му за поста обаче се обявиха журналисти, преподаватели, изследователи, творци, общественици и политически формации. \r\nСлед като стана ясна позицията на президента, от ПГ на ГЕРБ предложиха отмяна на процедурните правила за избор на нов състав на Комисия за досиетата. В декларацията си групата предлага темата да се дебатира с активното участие на парламентарно представените партии, неправителствени организации, граждани и обществени организации. От ГЕРБ коментират, че осветляването на цялата истина за комунистическия режим не трябва да бъде политизирано и манипулирано, а бъдещата законодателна дейност и състав на комисията трябва да бъдат внимателно обмислени и обсъдени. \r\nСлед декларацията на ГЕРБ във „Фейсбук“ депутатът Антон Тодоров написа: „Комисията по досиетата е вече в миналото ми. Продължавам напред!\". „Фокус“ припомня: Комисията по досиетата е създадена със закон в края на 2006 година. Тя осъществява държавната политика за разкриването, обявяването и съхраняването на документите на Държавна сигурност и разузнавателните служби на Българската народна армия. За председател на комисията е избран Евтим Костадинов, депутат от БСП, който изпълнява длъжността вече втори мандат. Комисията се състои от председател, зам.-председател, секретар и шестима членове. През втория си мандат членовете й са с двама по-малко. Комисията се отчита пред Народното събрание с доклад на всеки шест месеца. \r\nБиляна ИВАНОВА", "date": "2017.10.02", "title": "Народният представител Антон Тодоров се отказа от кандидатурата си за председател на Комисията по досиетата (ОБЗОР)"}
{"url": "http://www.focus-news.net/news/2017/10/02/2442124/afp-sadat-osadi-ruskiya-opozitsioner-aleksey-navalni-na-20-dni-zatvor.html", "text": "Съдът в Русия е осъдил водещия опозиционер Алексей Навални, който иска да замени Владимир Путин на президентския пост на изборите следващата година, на 20 години за нарушаване на закона за организиране на публични мероприятия, предаде  AFP.\r\n41-годишният Навални бе задържан в петък, докато планираше да пътува до митинг в полицията. Полицията съобщи, че го е задържала заради „множеството негови призиви за участие в несанкционирано публично мероприятие“.   Виктор Турмаков", "date": "2017.10.02", "title": "AFP: Съдът осъди руския опозиционер Алексей Навални на 20 дни затвор"}
{"url": "http://www.focus-news.net/news/2017/10/02/2442125/sergey-stanishev-pes-pravitelstvoto-na-ispaniya-tryabva-da-potarsi-politicheskiya-dialog-za-reshavane-na-katalonskata-kriza.html", "text": "Правителството на Испания трябва да потърси политическия диалог за решаване на каталонската криза, каза президентът на Партията на европейските социалисти Сергей Станишев в интервю за Радио \"Фокус\". „Трябва да сме наясно, че наистина инициираният от правителството на Каталония референдум е незаконен според испанската конституция, която е демократична и която е приета след много обсъждания и много дискусии, в това число с представителите на Каталония като един от регионите. Разбира се, това, което видяхме вчера, няма как да не стряска като размер на силата и насилието, упражнени от полицията - в голяма степен абсолютно ненужни, което естествено шокира, защото хора, които бяха дошли да изразят своята позиция и мнение, просто бяха ритани и блъскани. Всички видяхме тези шокиращи кадри в демократична Европа\", коментира Станишев. Той допълни, че трябва да се отчете демократичното право на излезлите да гласуват на вчерашния референдум каталунци. Според него обаче не бива да се загърбват правата и позицията и на тези, които са избрали да не гласуват.", "date": "2017.10.02", "title": "Сергей Станишев, ПЕС: Правителството на Испания трябва да потърси политическия диалог за решаване на каталонската криза"}
{"url": "http://www.focus-news.net/news/2017/10/02/2442126/kyustendil-zaradi-sanitarna-sech-na-darveta-shte-bade-ogranicheno-dvizhenieto-po-nyakoi-ot-ulitsite-v-dupnitsa.html", "text": "Заради санитарна сеч на дървета ще бъде ограничено движението по някои от улиците в Дупница. Това съобщи за Радио „Фокус” – Кюстендил Христо Апостолов, експерт към Община Дупница. Затварянето на улиците ще бъде на 3 октомври, от 09.30 ч. до 12.30 часа. Санитарната сеч и премахването на опасни дървета ще се извършва по улиците „Струга“, „Генерал Тодоров“ и „Криволак“, намиращи се в района на „Градската градина“ в Дупница. Водачите на моторни превозни средства трябва да използват да използват обходни маршрути.\r\nВенцеслав ИЛЧЕВ", "date": "2017.10.02", "title": "Кюстендил: Заради санитарна сеч на дървета ще бъде ограничено движението по някои от улиците в Дупница"}
{"url": "http://www.focus-news.net/news/2017/10/02/2442127/binali-yaldaram-turtsiya-prikriva-evropa-ot-terorizma.html", "text": "Турският министър-председател Бинали Йълдъръм заяви, че страната ме е платила най-висока цена за нестабилността в Близкия изток и че е направила всичко по силите си тя да не се разпространи към Европа, предаде Anadolu Agency.\r\n„Турция е положила големи усилия да предотврати разпространяването на тероризма, надигащ се от Сирия, Ирак и Близкия изток към Балканите и Европа“, заяви Йълдъръм. Той добави, че Турция плаща най-високата цена заради нестабилността в Ирак, Сирия, Йерусалим и Палестина. \r\n„Но ние правим страхотна саможертва, за да може нашите европейски приятели да не плащат цената“, добави той и посочи, че Турция е намалила бежанския приток към Европа през Егейско море и сухопътните маршрути. Виктор Турмаков", "date": "2017.10.02", "title": "Бинали Йълдъръм: Турция прикрива Европа от тероризма"}
{"url": "http://www.focus-news.net/news/2017/10/02/2442128/predstoyashti-mezhdunarodni-sabitiya-za-3-oktomvri-agentsiya-fokus.html", "text": "В Каталонската автономия ще се проведе обща стачка в отговор на полицейското насилие в деня на референдума за независимост на областта.\r\n*** Европейският парламент ще гласува резолюция относно Брекзит, в която ще посочи, че не е постигнат \"достатъчен прогрес\" в преговорите за излизането на Великобритания от ЕС.\r\n*** Ще бъде обявена Нобеловата награда по физика.\r\n*** Президентът на Зимбабве Роберт Мугабе ще се срещне със своя южноафрикански колега Джейкъб Зума. \r\n***", "date": "2017.10.02", "title": "Предстоящи международни събития за 3 октомври ( Агенция „Фокус“ )"}
{"url": "http://www.focus-news.net/news/2017/10/02/2442129/prezidentat-rumen-radev-shtom-gerb-tarsyat-bitka-s-men-shte-ya-poluchat-obzor.html", "text": "След като участва в откриването на учебната година в Софийския университет президентът Румен Радев заяви, че щом ГЕРБ търсят битка с него, ще я получат. Според него от действията им е видно, че или премиерът губи контрол върху партията си или я насърчава в битката срещу президента. На въпрос ще проведе ли дискусия с премиера Бойко Борисов за модернизация на армията президентът коментира: „Очаквах премиерът да озапти беквокалите си в парламента, но това не се случи. Те пеят все по-високо и все по-фалшиво“. Президентът коментира, че вече не вижда смисъл от такава среща между него и премиера. „Решението и за самолетите, и за цялостната модернизация на Въоръжените сили е в ръцете на премиера, негова е и отговорността“, заяви Румен Радев. \r\nВъв връзка с указа назначаване председател на ВАС президентът посочи: „Вече обявих, че очаквам новият състав на ВСС да потвърди кандидатурата. Мисля, че това е основателно и ще даде нова легитимност на кандидатурата в духа на реформите в съдебната система, които провеждаме“. На въпрос това означава ли, че няма да подпише указа той коментира: „Ще разберете на 4-ти октомври“.\r\nПо повод предстоящото Председателство Румен Радев обясни, че рискуваме то да се превърне във витрина на \"гейт\"-ове, които са започнали да гърмят навсякъде в страната. Той изрази притеснението си, че управляващите гледат на Председателството като на някаква омерта, която да гарантира спокойствие отвътре и легитимация отвън.\r\nДържавният глава посочи, че референдумът в Каталония е огромен проблем не само за Испания, но и за Европа. Според него кризата от 2008 година явно е изострил егоизма и центробежните течения в Европа. Румен Радев заяви, че полицейските палки няма да решат проблема, а само го задълбочават.\r\nПрезидентът беше официален гост на откриването на учебната година в Софийския университет. Той се обърна към студентите с думите: „Справедливо и морално общество е вашата мисия, това е и мечтата ми за България“. Той заяви, че \r\nконформизмът не е път към щастието и ги призова да бъдат критични и непримирими, когато става въпрос за ценности и отечество. Румен Радев посочи, че младите българи днес са малко, затова те са призваните да променят радикално моралния климат в родината и да извлекат невежеството от обществения живот.", "date": "2017.10.02", "title": "Президентът Румен Радев: Щом ГЕРБ търсят битка с мен, ще я получат (ОБЗОР)"}
{"url": "http://www.focus-news.net/news/2017/10/02/2442130/tass-protestirashtite-na-miting-v-barselona-zameryat-politsiyata-s-hartieni-samoleti.html", "text": "Студенти са излезли на улиците на Барселона в знак на протест срещу действията на полицията в деня на референдума за независимост на Каталония. Младежите са утроили митинг пред сградата на полицията в центъра на града, предаде кореспондент на ТАСС.\r\nПротестът е мирен. Част от студентите носят знамена на Каталония и скандират лозунги в полза на независимостта на Каталония. Най-оживените от тях пускат хартиени самолетчета към охраняващите ги полицаи. \r\n„Така ние искаме да изразим протеста си против жестокостта на полицаите. Ние сме мирни хора“, твърдят протестиращите.  Виктор Турмаков", "date": "2017.10.02", "title": "ТАСС: Протестиращите на митинг в Барселона замерят полицията с хартиени самолети"}
{"url": "http://www.focus-news.net/news/2017/10/02/2442131/chastichni-izbori-2017-kandidatat-na-gerb-za-kmet-na-tran-tsvetislava-tsvetkova-dobivat-i-prerabotkata-na-polezni-izkopaemi-ne-figurirat-v-nito-edin-ot-strategicheskite-dokumenti-za-razvitie-na-obshtinata.html", "text": "Добивът и преработката на полезни изкопаеми не фигурират в нито един от стратегическите документи за развитие на община Трън и по този начин тази дейност противоречи на хоризонтите за развитие на общината и е в противоречие както с целите за развитие на общината, така и с волята на мнозинството от нейните граждани. Тази дейност би била пречка за развитието на туризъм, здравословен живот, спорт и дейности на открито. Това се посочва в позиция на кандидата на ГЕРБ за кмет на Трън Цветислава Цветкова. \"Фокус\" публикува цялата позиция без редакторска намеса:", "date": "2017.10.02", "title": "Частични избори 2017: Кандидатът на ГЕРБ за кмет на Трън Цветислава Цветкова: Добивът и преработката на полезни изкопаеми не фигурират в нито един от стратегическите документи за развитие на общината"}
{"url": "http://www.focus-news.net/news/2017/10/02/2442132/voice-of-america-poveche-ot-10-dushi-sa-zaginali-pri-samoubiystveni-ataki-v-damask.html", "text": "Повече от 10 души са загинали при самоубийствени нападения срещу полицейско управление в Дамаск. Две камикадзета са се взривили в управлението в квартал „Ал Мидан“, довеждайки до гибелта на цивилни и на полицейски служители, предаде  Voice of America.\r\nСпоред базираната в Лондон Сирийска обсерватория за правата на човека са убити 11 души. На място са пристигнали линейки, а районът е отцепен. Все още никоя терористична организация не е поела отговорност за случилото се.  Виктор Турмаков", "date": "2017.10.02", "title": "Voice of America: Повече от 10 души са загинали при самоубийствени атаки в Дамаск"}
{"url": "http://www.focus-news.net/news/2017/10/02/2441780/predstoyashti-sabitiya-v-stranata-za-2-oktomvri-agentsiya-fokus.html", "text": "***\r\nВ Аулата на Софийския университет „Св. Климент Охридски“, държавният глава Румен Радев ще даде начало на академичната 2017/2018 учебна година във висшето училище.\r\n***\r\nНа работно посещение в България пристига генералният секретар на Европейската конфедерация на профсъюзите Лука Визентини. От 10.00 ч. Лука Визентини и президентите на двете национално представителни синдикални организации КТ „Подкрепа“ и КНСБ Димитър Манолов и Пламен Димитров ще бъдат приети от министър-председателя Бойко Борисов. От 11.30 ч. ще се проведе среща с министъра на труда и социалната политика Бисер Петков, а от 12.30 – с министъра на финансите Владислав Горанов.\r\n***\r\nОт 11.00 часа в Академията на МВР министърът на вътрешните работи Валентин Радев ще открие новата учебна година. \r\n***\r\nОт 14.00 часа пред Министерски съвет ще се проведе протест на оръжейниците от \"ЕМКО\".\r\n***\r\nОт 9.00 часа в залата на хотел  Downtown, бул. „Васил Левски“ 27А, ще се проведе пресконференция на Национално сдружение „Младежки Глас” относно проект за „Младежко предприемачество – първи стъпки към успеха”\r\n***\r\nОт 9.30 часа 2 състав на Софийски градски съд ще гледа делото срещу Мирослав Маринов, бивш началник от ДАНС, обвинен в изнасяне на информация (чл. 357-360 НК).\r\n***\r\nПисателят Марин Бодаков ще чете от свои любими детски книги пред първокласниците в 82-ро ОУ „Васил Априлов“.\r\n***\r\nОт 10.00 часа в аула „Максима” ще бъде открита новата учебна година в Университета за национално и световно стопанство. Гост ще бъде  Милена Дамянова, председател на Комисията по образованието и науката в 44-тото Народно събрание.\r\n***\r\nОт 10.00 часа в Интер Експо Център ще се проведе шестото издание на изложението за печатни и рекламни комуникации в България – COPI‘S.\r\n***\r\nОт 10.00 часа 2 състав на Специализирания наказателен съд ще гледа делото срещу Огнян М., Георги И., Томи Р., Еленко Ст. и др., обвинени в образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Ангел Д., Деян Сл., Динко Д., Георги А., Николай В. и др., обвинени в образуване и ръководене на организирана престъпна група. \r\n***\r\nОт 10.00 часа 14 състав на Специализирания наказателен съд ще гледа делото срещу Валентин К. и Красимир Й. ,обвинени в образуване и ръководене на организирана престъпна група. \r\n***\r\nОт 10.00 часа 4 състав на Специализирания наказателен съд ще гледа делото срещу Александър М., Костадин Д., Станимир М., Боян Б. и др.,обвинени в образуване и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Кольо К., Мариета В., Галина В. Маргарита КР, и Кирил К..,обвинени в образуване и ръководене на организирана престъпна група. \r\n***\r\nОт 11.00 часа 25 състав на Софийски градски съд ще гледа делото срещу Кирчо Киров (чл.357, ал.1).\r\n***\r\nВ 11.00 часа в зала 501 на Висшето училище по застраховане и финанси (ВУЗФ) ще открие с се състои тържествена церемония, с която ще бъде открита новата учебна година.\r\n***\r\nОт 11.00 часа пред Народния театър „Иван Вазов“ ще бъде открита изложба с авторски фотографии на Симон Варсано, проследяващи „зад кадър“ снимачния процес на филма „Възвишение“.\r\n***\r\nОт 12.00 часа в институцията на омбудсмана на ул. „Георг Вашингтон“ №22 ще бъде представена петицията на националния обществен защитник Мая Манолова до Европейския парламент срещу двойния стандарт на храните в ЕС.\r\n***\r\nОт 12.00 часа в Националния пресклуб на БТА Фондация „Асоциация Анимус“ ще дадат пресконференция на тема „Обединени усилия за намаляване на домашното насилие. 20 години Национална телефонна линия за пострадали от насилие“. \r\n***\r\nОт 12.30 часа в градинката „Кристал“ ще бъде открита изложба с историята на столичния парк „Княз-Борисова градина“.\r\n***\r\nОт 13.00 часа 5 състав на Специализирания наказателен съд ще гледа делото срещу Владимир В., Мярка по чл. 65 НПК.\r\n***\r\nОт 13.30 часа 15 състав на Специализирания наказателен съд ще гледа делото срещу Георги И., Мярка по чл. 65 НПК.\r\n***\r\nОт 19.00 часа в зала „България” ще се проведе концертът „Музика за Музея”, организиран от ИЕФЕМ – БАН и Национален институт „Софийска филхармония“ в рамките на кампанията „Опознай традициите, за да обикнеш народа си!“.\r\n***\r\nОт 18.00 часа в Градска библиотека „Паисий Хилендарски“ ще бъде представена детската православна книга на Ангел Бончев  „Свети Лука Доктора” за живота и чудесата на св. Лука Кримски.\r\n***\r\nОт 11.00 часа на ул. „Вардар“ № 20 кметът на община Благоевград д-р Атанас Камбитов ще направи първа копка по проект „Изграждане на социални жилища в IV микрорайон“.\r\n***\r\nОт 12.00 часа в офиса на ГЕРБ в Благоевград, пл. „Христо Ботев” №2 /при пощата/,  народният представител от ПП ГЕРБ Даниела Савеклиева ще даде пресконференция по актуални политически и обществени теми.\r\n***\r\nОт 9.00 часа в общинския офис на ПП ГЕРБ на пл. „Освобождение” № 14 народният представител Мартин Тинчев организира приемен ден за жителите на община Ботевград.\r\n***\r\nОт 18.00 часа в Дома на писателя ще бъде открито Юбилейното 20 издание на Бургаските есенни литературни празници.\r\n***\r\nОт 19.00 часа в Експоцентър „Флора“ руският цигулар Антон Мартинов ще представи проект в дуо с българката Кремена Николова.\r\n***\r\nОт 10.30 часа в Аула Максима ще се състои откриването на учебната 2017/2018 година на Варненския свободен университет „Черноризец Храбър”.\r\n***\r\nОт 14.30 часа в централата на БСП на ул. „Македония” 33, проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n***\r\nОт 15.00 часа в клуба на ГЕРБ на ул. „Г. Бенковски” №1 народният представител от ГЕРБ – Варна Таня Петрова ще има приемен ден за граждани.\r\n*** \r\nОт 11.00 часа пред Паметника на светите равноапостоли братята Кирил и Методий ще се състои  тържествената церемония по  откриването   на   новата академична 2017/2018 година във ВТУ.\r\n***\r\nОт 16.00 до 17.30 часа в заведението на ул. „Димитър Илиев” в с. Нивянин, народните представители от ГЕРБ-Враца инж. Петя Аврамова и Красен Кръстев ще проведат приемен ден.\r\n***\r\nОт 10.00 часа в клуба на ГЕРБ на ул. „Николай Чудотворец” № 1 народният представител от ГЕРБ - София област Васил Цветков ще има приемен ден за граждани.\r\n***\r\nВ 09.30 часа с празнично шествие до площад „20-ти юли“ в Карлово ще започнат честванията по случай 25 години от създаването на 61 Стрямска механизирана бригада. От 10.30 часа на площада Пловдивският митрополит Николай ще отслужи молебен за здраве на военнослужещите. От 11.30 часа ще има шоу-спектакъл „Искри” на Националната гвардейска част, а от 17.30 часа започва празничен концерт на Военен духов оркестър при бригадата.\r\n***\r\nОт 9.00 часа в зала 10 Окръжен съд-Пловдив ще гледа делото срещу Любен Ч., Иван Т. и Ерол Е.\r\n***\r\nОт 9.00 часа в зала 2 Окръжен съд-Пловдив ще гледа делото срещу Никола Д.\r\n***\r\nОт 9.30 часа в зала 1 Окръжен съд-Пловдив ще гледа делото срещу В. Печилкова.\r\n***\r\nОт 12.00 часа, в централата на ул. „Гладстон“ 13 пресконференция по актуална градска тема ще даде народният представител от „Обединени патриоти“ и председател на Комисията по въпросите на децата, младежта и спорта в Народно събрание на Република България Славчо Атанасов. \r\n***\r\nОт 13.30 часа в зала 1 на Пловдивския окръжен съд ще се гледа делото срещу  подсъдимия Иван Е. са повдигнати обвинения в това, че е избегнал установяването и плащането на данъчни задължения на фирмата си в особено големи размери.\r\n***\r\nОт 17.30 часа на пл. „Трети март” ще се състои откриването на въстановения паметник на Цар Борис III в град Попово.\r\n***\r\nОт 9.30 часа общинските съветници от ПП ГЕРБ Сливен Георги Стоянов и Здравко Костадинов ще проведат приемна за граждани. \r\n***\r\nОт 14.00 часа в Бар „Venus”, бул. „България“ 11, Групата съветници от Коалиция за развитие на Община Смолян /КРОС/ ще проведе пресконференция, на която ще бъде обявена позицията на КРОС във връзка с отложената сесия на Общинския съвет на 28.09.2017г.\r\n***\r\nОт 10.30 часа в сградата на Община Стара Загора ще се състои официалното закриване на заседанието на Съвета на децата.\r\n***\r\nОт 10.30 часа в Регионалния пресклуб на БТА пресконференция ще дадат представители на БСП – Стара Загора. \r\n***\r\nОт 11.30 часа в Регионалния пресклуб на БСП пресконференция ще дадат народните представители от ПГ на „БСП за България“  от 29 – МИР Хасково и областният председател на БСП Емилия Масларова. \r\n***\r\nОт 18.30 часа в сградата на НТС зам.-председателят на ПП ГЕРБ Цветан Цветанов ще проведе среща със структурите на партията от Хасковска област. На срещата ще присъства и областният координатор на ГЕРБ-Хасково Делян Добрев.", "date": "2017.10.02", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2017/10/02/2441781/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Премиерът на Израел Бенямин Нетаняху заяви, че страната няма нищо общо с организирания референдум за независимост в Иракски Кюрдистан, пише местното издание Haaretz. Съобщението е направено в неделя, не дълго след като турският държавен глава обвини МОСАД в участие в организацията на гласуването от 25 септември. \r\nСпоред Нетаняху, Израел няма нищо общо с референдума, като добави, че „тези, които подкрепят Хамас, виждат МОСАД където им е удобно“.  \r\n***  Командващият на Ислямския революционен гвардейски корпус Мохамад Али Джафари заяви, че „Ислямска държава“ ще бъде окончателно разбита след два месеца, предаде  Tehran Times.\r\nИслямският революционен гвардейски корпус подкрепя режима на сирийския президента Башар Асад със съветници. Али Джафари посочи, че корпусът е започнал да употребява безпилотни летателни апарати срещу позициите на терористите в Сирия.\r\n*** В автомобила на нападателя, врязал се в пешеходци в канадския град Едмънтън е открито знаме на „Ислямска държава“, предаде  The Hill.\r\nСпоред местната полиция инцидентът се разследва като „терористичен акт“. Шофьорът, който в момента е задържан, е пронизал полицейски служител пред градския стадион, преди да се качи на превозното си средство и след това да се вреже в пешеходците, ранявайки четирима.\r\n„Знаме на „Ислямска държава“ е открито на седалката и ще бъде част от разследването“, заяви местният полицейски началник Род Кнехт. „Смятаме, че нападателят е действал сам“, добави той. \r\nВсе още не се знае тежестта на нараняванията на пострадалите. \r\n*** Според южнокорейската правителствена „Корейска ресурсна корпорация“ Северна Корея притежава минерални ресурси на стойност от 3,2 квадрилиона южнокорейски вона (2,79 трилиона долара), чиято разработка е доминирана от китайски компании,  пише  Korea Herald.\r\n„Северна Корея е сключила общо 38 договора с чуждестранни компании за развитие на мините си, в които се добива всичко – от сребро и злато до въглища, като 33 от тях са с китайски компании“, смята корпорацията. Другите са разделени между две японски, две френски и една швейцарска компания. Всичките 10 дългосрочни договора, сключени за между 10 и 50 години са с китайски компании. \r\n*** Папа Франциск призова европейците да нес е страхуват от единството, и да загърбят национализма и личните си интереси, пише The Washington Post.\r\nРимският понтифик не спомена насилието по време на референдума в Каталония, но в речта си пред студенти в Болоня припомни, че Европейският съюз е създаден от руините на следвоенна Европа, за да гарантира мира.\r\nТой предупреди, че конфликтите и интересите заплашват идеалите, на които е основан съюзът.\r\n„Не се страхувайте от единството! Нека специалните интереси и национализма не помрачат смелите мечти на основателите на Европейския съюз“, заяви папата.", "date": "2017.10.02", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/02/2441782/afp-islyamska-darzhavapoe-otgovornost-za-napadenieto-v-marsiliya.html", "text": "„Ислямска държава“ пое отговорност за нападението с нож във Франция, при което загинаха две жени на жп гара в Марсилия, предава AFP.\r\n„Изпълнителят на операцията с ножа в Марсилия е от бойците на Ислямска държава“, се казва в пропаганден сайт на групировката. \r\nАгенция „Фокус“ припомня, че извършителят бе застрелян от френски войници.Симеон Миланов", "date": "2017.10.02", "title": "AFP: „Ислямска държава“пое отговорност за нападението в Марсилия"}
{"url": "http://www.focus-news.net/news/2017/10/02/2441783/minimalnata-pensiya-veche-e-200-lv-obzor.html", "text": "Минималната пенсия вече е 200 лв. Това бе заложено в промените в Закона за държавното обществено осигуряване, който бе приет на 28 юни тази година от Народното събрание. Законопроектът предвиждаше плавно увеличение на пенсиите на 180 лв. от 1 юли и на 200 лв. от 1 октомври. Промяната на пенсиите засяга над 800 000 пенсионери и костваше допълнителни средства в размер 8,8 млн. лв. В своя позиция по темата вицепремиерът  и лидер на ВМРО Красимир Каракачанов обърна внимание, че една от основните  битки на ръководената от него партия от години е повишаване доходите на българското население. Каракачанов заяви, че от „Обединени патриоти“ са пренесли дългогодишната  битка за правата на своите майки и бащи по време на преговорите за съставяне на коалиционен кабинет с ПП ГЕРБ. Според него обаче това е недостатъчно и затова няма да спрат да полагат усилия за ограничаване мащабното източване на пенсионната система посредством фалшиви инвалидни пенсии. Каракачанов заяви, че спестените пари от тези измами ще бъдат насочени към хората, които чрез труда си са допринасяли десетилетия за развитието на българското общество. Вицепремиерът обясни, че са се договорили за преизчисляване на старите пенсии, което е  въпрос на време и реални действия, за да стане факт. По повод Деня на възрастните хора лидерът на БСП Корнелия Нинова заяви пред пенсионери във Варна, че от БСП няма да спрат да се борят за тях. По думите й в такива дни политиците трябва са кажат дали на дела изпълняват уважението си към тях. Корнелия Нинова подчерта, че БСП няма да спре да се бори за преизчисляване на всички пенсии. Според Нинова това ще доведе до увеличаване на пенсиите с между 20 и 30 %.", "date": "2017.10.02", "title": "Минималната пенсия вече е 200 лв.  (ОБЗОР)"}
{"url": "http://www.focus-news.net/news/2017/10/02/2441784/reuters-poddrazhnitsi-na-katalonskata-nezavisimost-i-profsayuzi-prizovavat-za-generalna-stachka-v-kataloniya.html", "text": "Групи, които поддържат каталонската независимост и профсъюзи призовават за генерална стачка в Каталония, предава Reuters . Една от тези групи е „Omnium“.\r\nТова се случва, след като повече от 800 души бяха ранени при сблъсъци с испанската полиция, която се опита да предотврати гласуването на референдума за независимост. Симеон Миланов", "date": "2017.10.02", "title": "Reuters: Поддръжници на каталонската независимост и профсъюзи призовават за генерална стачка в Каталония"}
{"url": "http://www.focus-news.net/news/2017/10/02/2441785/katalonskiyat-lider-karles-puchdemon-evropeyskiyat-sayuz-ne-mozhe-poveche-da-si-obrashta-glavata-nastrani.html", "text": "Каталонският лидер Карлес Пучдемон призова Европейският съюз, да спре да гледа „на другата страна“, след като испанската полиция се сблъска с поддръжниците на каталонската независимост, което доведе до над 800 ранени, предава AFP.\r\n„Трябва да призова директно Европа. Европейският съюз не може повече да си обръща главата настрани“, каза каталонският лидер, който бе обвинен от испанските власти, че е основният виновник за случилото се днес.\r\nАгенция „Фокус“ припомня, че реакциите на европейските политици бяха внимателни. Повечето от тях осъдиха насилието, но подчертаха, че подкрепят конституционният ред в Испания. Симеон Миланов", "date": "2017.10.02", "title": "Каталонският лидер Карлес Пучдемон: Европейският съюз не може повече да си обръща главата настрани"}
{"url": "http://www.focus-news.net/news/2017/10/02/2441786/afp-katalonskiyat-lider-karles-puchdemon-zayavi-che-katalontsite-sa-si-izvoyuvali-pravoto-na-nezavisima-darzhava.html", "text": "Каталонският лидер Карлес Пучдемон заяви, че автономният каталонски регион, който той управлява, си е „извоювал правото на независима държава“, предава AFP. Това се случва, след като „милиони“ гласуваха на забранения от испанските власти референдум за независимост в Каталония.\r\n„На този ден на надежда и страдание, гражданите на Каталония си спечелиха правото на независима държава с републиканска форма на управление“, заяви Пучдемон по местната телевизия.\r\nАгенция „Фокус“ припомня, че по-рано испанският премиер Мариано Рахой заяви, че в Каталония е надделял конституционният ред, и не е имало референдум. Симеон Миланов", "date": "2017.10.02", "title": "AFP: Каталонският лидер Карлес Пучдемон заяви, че каталонците са си „извоювали правото на независима държава“"}
{"url": "http://www.focus-news.net/news/2017/10/02/2441787/the-spain-reportkarles-puchdemon-namekna-che-sled-referenduma-za-nezavisimost-katalonskiyat-parlament-tryabva-da-obyavi-nezavisimostta-na-stranata.html", "text": "В изявление към каталонците, първият им министър Карлес Пучдемон заяви, че Каталония е спечелила правото си да бъде независима република, пише The Spanish Report.\r\n„Каталонското правителство ще предаде на каталонския парламент израза на суверенитета на народа ни, а именно резултатите от референдума, за да може той (парламентът, бел.р.) , да действа според това, което е заложено в закона за референдума“, заяви Пучдемон.\r\nТой добави, че каталонският въпрос, вече не е „вътрешен испански“.\r\n„Каталония спечели суверенитет и уважение, а институциите й имат дълг да приложат резултата“, заяви Пучдемон след провелия се референдум.\r\nАгенция „Фокус“ припомня, че според законите за референдума и отцепването, които бяха приети от каталонският парламент, 48 часа след представянето на вота, законодателният орган на автономната област трябва да реши дали да обяви независимост от Испания. Симеон Миланов", "date": "2017.10.02", "title": "The Spain Report:Карлес Пучдемон намекна, че след референдума за независимост, каталонският парламент трябва да обяви независимостта на страната"}
{"url": "http://www.focus-news.net/news/2017/10/02/2441788/vzglyad-vlastite-na-irakski-kyurdistan-izraziha-gotovnost-za-dialog-s-federalnoto-pravitelstvo-v-bagdad.html", "text": "Властите на Иракски Кюрдистан, в който на 25 септември се проведе референдум за независимост, изразиха готовността си за диалог с правителството на Ирак, предава руското издание Взгляд. Това се случва по инициатива на главният шиитски духовник на Ирак аятолах Али ал-Систани.\r\n„Призивът на върховния духовен лидер, да се върнем към преговорите съответства на нашите стремежи, тъй като диалогът е единственият начин за решаване на проблемите между Ербил и Багдад“, заявиха от администрацията на кюрдския лидер Масуд Барзани.  Симеон Миланов", "date": "2017.10.02", "title": "Взгляд: Властите на Иракски Кюрдистан изразиха готовност за диалог с федералното правителство в Багдад"}
{"url": "http://www.focus-news.net/news/2017/10/02/2441789/rbk-mazh-vaorazhen-s-nozh-e-napadnal-horata-v-edna-ot-izbiratelnite-sektsii-v-kataloniya.html", "text": "Мъж въоръжен с нож е нападнал хората в една от избирателните секции в Каталония, ранявайки двама души, пише руското издание „РосБизнесКонсалтинг“, позовавайки се на испанско издание.\r\nПо данни на испанските медии, инцидентът се е случил около 17:00 в неделя, в община Санта Маргарита де Монбуй, която се намира в провинция Барселона.\r\n„Нападателят е нахлул с викове в училището, ранил е двама души, след което е бил арестуван“, се казва в съобщение от каталонските власти.\r\nПострадалите са получили леки рани. Симеон Миланов", "date": "2017.10.02", "title": "РБК: Мъж въоръжен с нож е нападнал хората в една от избирателните секции в Каталония"}
{"url": "http://www.focus-news.net/news/2017/10/02/2441790/izvestiya-flamandski-natsionalisti-provedoha-demonstratsiya-v-bryuksel-protiv-deystviyata-na-ispanskite-politsai-v-kataloniya.html", "text": "Около посолството на Испания в Брюксел се проведе протест против действията на испанската полиция в Каталония, предава „Известия“. Митингът бе организиран от фламандски националисти. \r\nВ акцията взеха участие 120 души, включително и студенти от Испания. Те развяваха флаговете на Каталония и Фламандския регион. \r\nПо-рано с критики срещу испанските власти излезе и партия „Нов фламандски алианс“. В своето изказване държавният секретар на Белгия по миграционната политика и предоставянето на убежище Тео Франкен заяви, че бездействието на Европейския съюз на фона на събитията в Каталония е недопустимо.\r\nАгенция „Фокус“ припомня, че в Белгия има поддръжници на независимостта на Фламандския регион, както и такива, които искат независимост за Валония или присъединяване към Франция. Симеон Миланов", "date": "2017.10.02", "title": "„Известия“: Фламандски националисти проведоха демонстрация в Брюксел против действията на испанските полицаи в Каталония"}
{"url": "http://www.focus-news.net/news/2017/10/02/2441791/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Властите на Иракски Кюрдистан, в който на 25 септември се проведе референдум за независимост, изразиха готовността си за диалог с правителството на Ирак, предава руското издание Взгляд. Това се случва по инициатива на главният шиитски духовник на Ирак аятолах Али ал-Систани.\r\n„Призивът на върховния духовен лидер, да се върнем към преговорите съответства на нашите стремежи, тъй като диалогът е единственият начин за решаване на проблемите между Ербил и Багдад“, заявиха от администрацията на кюрдския лидер Масуд Барзани.\r\n*** Мъж въоръжен с нож е нападнал хората в една от избирателните секции в Каталония, ранявайки двама души, пише руското издание „РосБизнесКонсалтинг“, позовавайки се на испанско издание.\r\nПо данни на испанските медии, инцидентът се е случил около 17:00 в неделя, в община Санта Маргарита де Монбуй, която се намира в провинция Барселона.\r\n„Нападателят е нахлул с викове в училището, ранил е двама души, след което е бил арестуван“, се казва в съобщение от каталонските власти.\r\nПострадалите са получили леки рани.\r\n*** Около посолството на Испания в Брюксел се проведе протест против действията на испанската полиция в Каталония, предава „Известия“. Митингът бе организиран от фламандски националисти. \r\nВ акцията взеха участие 120 души, включително и студенти от Испания. Те развяваха флаговете на Каталония и Фламандския регион. \r\nПо-рано с критики срещу испанските власти излезе и партия „Нов фламандски алианс“. В своето изказване държавният секретар на Белгия по миграционната политика и предоставянето на убежище Тео Франкен заяви, че бездействието на Европейския съюз на фона на събитията в Каталония е недопустимо.\r\nАгенция „Фокус“ припомня, че в Белгия има поддръжници на независимостта на Фламандския регион, както и такива, които искат независимост за Валония или присъединяване към Франция.", "date": "2017.10.02", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/02/2441792/middle-east-monitor-gartsiya-shte-provede-voennovazdushni-ucheniya-s-kipar-egipet-i-izrael.html", "text": "Гърция планира да участва във военновъздушни учения с Кипър, Египет и Израел, заяви гръцкият министър на отбраната Панос Каменос, цитиран от Middle East Monitor.\r\nТой добави, че и други европейски страни ще участват във военните учения, които са част от опитите за стабилизация на Близкия изток.\r\nИзказването му идва, след като в Никозия бе проведен военен парад по повод на 57-та годишнина от независимостта на Кипър.  В парада участваха и изтребители F-16 на гръцките ВВС. Симеон Миланов", "date": "2017.10.02", "title": "Middle East Monitor: Гърция ще проведе военновъздушни учения с Кипър, Египет и Израел"}
{"url": "http://www.focus-news.net/news/2017/10/02/2441793/ostavka-sled-skandala-v-haskovo-obzor.html", "text": "Депутатът от ГЕРБ Делян Добрев подаде оставка като народен представител и координатор на структурата на партията в Хасково. Той обоснова решението си да напусне политиката напълно с това, че се чувства „смъртоносно ранен политически” след станалия известен като „Кумгейт” скандал в Хасково. Добрев поясни, че вече е разговарял с лидера на ГЕРБ Бойко Борисов за това. По думите му и премиерът вижда, че единствената достойна постъпка е да се откаже и не му е противоречал. Като втора причина за оставката си, Добрев заяви, че кметът на Хасково Добри Беливанов преди три години е бил пенсионер Добрев обърна внимание, че Беливанов е станал областен управител по негово настояване. „Няма ненаказано добро“, каза той. Делян Добрев обяви също и, че ще съди Елена Йончева заради показаната от нея схема, според която на ключови позиции в местната власт са негови роднини и бивши бизнес партньори. Йончева от своя страна коментира, че с оставката си Добрев показва, че всичко казано за Хасково е истина. По думите й в момента, в който покажеш някаква тежка далавера, веднага те заплашват със съд. Попитана дали се чувства победител след оставката на депутата, Елена Йончева отговори, че не е била срещу личността на Делян Добрев, а срещу схемата „Добрев“ в Хасково. По думите й шуробаджанащина винаги в България е имало и леви, и десни са отговорни за това.\r\nВ отворено писмо до медиите в събота кметът на Хасково Добри Беливанов  заяви, че Делян Добрев е създал нелепо напрежение в Община Хасково. \"Начинът, по който реагира Добрев на конкурсите показа, че истинската му цел е била да кадрува и ръководи община Хасково, а аз само да бъда фигурант - фасадата, зад която друг реди събитията, без дори да мога да спра незаконните назначения. Това е обидно\", допълва Беливанов. \"Последните медийни изяви показват, че с опитите за омаскаряването ми се дискредитира управлението на ГЕРБ. Разбира се, че има наболели проблеми в града, решения се търсят, процесите са започнати, добри неща се случват. Разчитам на подкрепа от страна на централната власт и на мъдростта на министър-председателя Борисов. Имам силата и волята да довърша мандата си в името на доброто за Хасково и съгражданите ми\", заявява още той.\r\nОставката на Добрев предизвиква вълна от реакции сред членовете на ГЕРБ, които публикуваха позиции в него подкрепа в официалните си профили във „Фейсбук“. Председателят на Народното събрание Димитър Главчев заяви: . Депутатът от ГЕРБ  написа:   , написа и народният представител .  Председателят на правната комисия   също подкрепи Делян Добрев. , посочва Кирилов в своята позиция.  Председателят на МГЕРБ и зам.-министър в МВнР   написа в своята страница:  Министърът на правосъдието  заяви в интервю за БНР, че е останала изненадана от решението на Добрев.  , коментира тя.  От свое име и от името на ръководството на НФСБ вицепремиерът Валери Симеонов призова коалиционните партньори от ГЕРБ и Народното Събрание да отхвърлят оставката на Делян Добрев.  Според него оставката на Добрев е подадена под огромен медиен натиск и политически обвинения, които към момента лежат единствено върху клевети. , допълни Симеонов.\r\nДепутатите от Хасково, областното и общинските ръководства на ГЕРБ, кметовете на ГЕРБ и общинските съветници дадоха обща пресконференция, на която се обявиха катерогично против оставката на областния координатор на партията Делян Добрев. Хасковските структури на ГЕРБ заявиха, че искат оставката на Добри Беливанов. В подкрепа на Добрев се обявиха и другите структури на ГЕРБ в страната.", "date": "2017.10.02", "title": "Оставка след скандала в Хасково (ОБЗОР)"}
{"url": "http://www.focus-news.net/news/2017/10/02/2441794/afp-venetsuelskiyat-prezident-osadi-brutalnite-represiina-ispanskite-vlasti-v-kataloniya.html", "text": "Венецуелският президент Николас Мадуро осъди „бруталните репресии“, извършени от испанските власти срещу протестиращите в Каталония, предава AFP .\r\nОсвен това, Николас Мадуро нарече испанския премиер Мариано Рахой „диктатор“.\r\n„Не се намесвам във вътрешните дела на Каталония,  Испания или, която и да било страна, но тези международни събития са значими. Репресиите изглеждаха брутални, наистина брутални, защото хората бяха мирни и спокойни. Оставете ги намира“, заяви Мадуро.\r\n„Кой е диктатор? Николас Мадуро или Рахой, който избра кръвта, бухалката и удара срещу един благороден народ?“, попита Мадуро, преди да сравни премиерът на Испания с генерал Франциско Франко Бахамонде (управлявал Испания от 1939 до 1975, бел.ред).\r\nАгенция „Фокус“ припомня, че Испания бе една от страните, които призоваваха за налагането на санкции срещу режима на Николас Мадуро. Това се случи, след като венецуелските власти организираха референдум за създаването на Конституционно събрание, което иззе функциите на парламента. Референдумът във Венецуела и действията на правителството срещу опозицията бяха осъдени от международната общност.  Симеон Миланов", "date": "2017.10.02", "title": "AFP: Венецуелският президент осъди „бруталните репресии“на испанските власти в Каталония"}
{"url": "http://www.focus-news.net/news/2017/10/02/2441795/tass-pri-308-hilyadi-obraboteni-byuletini-poddrazhnitsite-na-katalonskata-nezavisimost-vodyat.html", "text": "Около 91 % от каталонците за гласували за отделяне на автономната област от състава на Испания, предава ТАСС. Испански и каталонски медии твърдят, че тази информация е на базата на 308 хиляди обработени изборни бюлетини. \r\nПо информация на местните медии, против независимостта са гласували 6,7 % от избирателите. Право на глас, както писа Агенция „Фокус“ имат 5,3 милиона души.\r\nВсе още не ясна точната бройка на хората, които са успели да гласуват. Симеон Миланов", "date": "2017.10.02", "title": "ТАСС: При 308 хиляди обработени бюлетини, поддръжниците на каталонската независимост водят"}
{"url": "http://www.focus-news.net/news/2017/10/02/2441796/afp-katalonskoto-pravitelstvo-zayavi-che-nad-90-ot-grazhdanite-sa-glasuvali-za-nezavisimost.html", "text": "Каталонското правителство заяви, че над 90 от участвалите на вота, са гласували за независимост от Испания, предава AFP.\r\nПо време на брифинг говорителят на регионалното правителство Хорди Турул заяви, че над два милиона каталонци са гласували с „да“ на референдума, чийто въпрос бе дали гражданите искат Каталония да стане независима република.\r\nТой добави, че общо 2,26 милиона души са взели участие във вота. Симеон Миланов", "date": "2017.10.02", "title": "AFP: Каталонското правителство заяви, че над 90 % от гражданите са гласували за независимост"}
{"url": "http://www.focus-news.net/news/2017/10/02/2441797/balgariya-v-svetovnite-medii-agentsiya-fokus.html", "text": "Гръцката полиция обяви, че е арестувала осем трафиканти, които са прехвърлили 38 мигранти през сухоземната граница на Гърция с Турция, предава Fox News .\r\nНай-голямата група от мигранти – 10 души от Виетнам, двама от Ирак и двама от Пакиста, са били прехвърлени от двама молдавци и един руснак. Мигрантите са били качени в един автомобил, докато другите двама трафиканти са карали друг, проверявайки за полицейски постове.\r\nДесет сирийци и сомалийци са били прекарани от български шофьор, на който са платили по 2,400 евро на човек, за да бъдат отведени в Централна Европа. \r\nОще седем иракчани, петима афганистанци и двама пакистанци са били прекарани от трафикантите\r\nПолицията заяви, че подобни инциденти се случват всеки ден.\r\n*** Гражданин на Сърбия е починал, а българин е в тежко състояние, след като група от четирима мъже ги е нападнала в нощта срещу неделя в австрийската столица Виена, съобщава националният ежедневник Die Kleine Zeitung. \r\nПо данни на полицията, инцидентът се е случил около два часа сутринта (местно време) в близост до метростанция. По неизвестни засега причини сърбин на 21 г. и гражданин на България са влезли в словесна конфронтация с четирима мъже - трима афганистанци и един чеченец. Спорът е прераснал във физическа саморазправа, при която сърбинът и българинът са били намушкани с хладно оръжие. \r\nПри пристигането на правоохранителните органи нападателите са направили опит да избягат, но са били заловени от полицейските служители. И четиримата са арестувани. Говорителят на полицията Харалд Зьорьос поясни, че 21-годишният гражданин на Сърбия е бил заварен \"окървавен\". Час и половина по-късно той е издъхнал в болницата, в която е бил приет. Към момента пострадалият българин също остава в болница с опасност за живота. \r\nСлучаят е поверен на Службата по криминални разследвания. Оръжието, с което е било извършено нападението, не е намерено. Неясно остава и какъв е броят на замесените в инцидента.\r\n*** Бившият председател на Европейския парламент и настоящ лидер на Германската социалдемократическа партия Мартин Шулц положението в Каталония е притеснително. Той призова властите в Мадрид и в Барселона да решат ситуацията чрез диалог, предаде  Euronews.\r\n„Ескалацията на събитията в Испания е притеснителна. Мадрид и Барселона незабавно трябва да деескалират положението и да започнат диалог“, написа Шулц на страницата си в социалната мрежа „Туитър“. \r\n***НЛО, кацнал на планински връх, комунистическа „Триумфална арка“ и войници, излезли сякаш от филма „Трансформърс“. Тези шантави образци на монументалното социалистическо изкуство привличат нов вид туристи в България, пише в коментар за австрийския вестник  Der Standard журналистката Карин Черни.  \r\nВ дългата си статия, допълнена с множество снимки, авторката разказва за впечатленията си от обиколката на забележителности, останали от комунистическата епоха в България. За разглеждането на общо седем архитектурни забележителности австрийската журналистка се включва към група туристи от САЩ, Великобритания и Германия, водени от английски екскурзовод, който два пъти годишно организира подобни турове в България, съобщава Радио „Фокус“ в рубриката „Балкански туристически часовник“. \r\nНачалната точка на пътуването е Паметникът на Съветската армия в София. За него австрийката пише, че не е особено поддържан, но все още привлича вниманието на обществеността, главно заради няколко среднощни акции по боядисването му. В столицата има още една спирка от тура - в Музея на социалистическото изкуство, който според авторката не е особено рекламиран. \r\nКарин Черни споделя истинското си изумление от Триумфалната арка в Балкана над Троян. \"Дори една римска триумфална арка е била възможна като съветски паметник, стига на нея да има сърп и чук\", коментира журналистката.  \r\nЗа паметника в Шумен, посветен на 1300-годишнината от основаването на българската държава, Карин Черни уверява, че е в безупречно състояние. Но веднага след това тя уточнява, че паметникът не е пряко свързан с комунизма и изказва предположение, че може би затова е така добре запазен. Австрийката споделя впечатленията си от мащабите на комплекса и описва бетонните войнишки фигури като сякаш излезли от филма \"Трансформърс\".  \r\nПаметникът на българо-съветската дружба във Варна авторката описва като място, което местните използват за фитнес на открито, а за Мемориалния комплекс „Бранителите на Стара Загора\" авторката споменава, че е поддържан от руската общност в града.\r\nПоследната спирка на групата по „тъмен туризъм\" е комплексът в Бузлуджа, на който Карин Черни обръща най-много внимание. Най-големият идеологически монумент на комунистическия режим в България австрийката описва като летяща чиния, кацнала навръх Балкана. Журналистката определя като авантюра посещението на паметника предвид състоянието му, като припомня, че влизането в него е не само опасно, но и строго забранено.  \r\n***България е известна преди всичко с ол инклузив почивките си на море. Но ако се отдалечат съвсем малко от крайбрежните райони, посетителите ще открият една страна, която във вътрешността до голяма степен остава непозната за туристите. С това заключение започва обширният и добронамерен пътепис за България, публикуван в германския национален ежедневник Die Welt.  \r\nЗащо не почивка в България? Плажовете на Испания, Италия и Гърция са претъпкани, а Турция продължава да бъде избягвана от туристите, опасяващи се от атентати. Ето защо черноморската страна попада все по-често във фокуса на летуващите. Страната, която е член на Европейския съюз от 2007 г., предлага много повече от евтин алкохол и гигантски бетонни хотели, които до този момент привличаха предимно организираните туристи.  \r\nВ непосредствена близост до плажовете има редица забележителности, които може да зарадват туристите.  \r\nAвторът Арнд Петри разказва за престоя си в Камен бряг, чието небе - съгласно думите му, е по-чисто и синьо откъдето и да било другаде. Той подсказва, че една разходка южно от Камен бряг отвежда туристите до разкопките край Яйлата. Районът там е интересен не само с византийската крепост от V век, но и с пещерите, които са повече от 100. Следва препоръка за посещение на нос Калиакра и природния резерват край него, обитаван от близо 150 вида птици, съобщава Радио „Фокус“ в рубриката „Балкански туристически часовник“.\r\nАвторът обръща внимание също на посещение в Аладжа манастир и селото музей Бръшлян. В края на пътеписа му става дума и за природния парк \"Сините камъни\" край Сливен, който авторът също препоръчва на всички бъдещи \"откриватели\" на България. \r\n***По-рано изданието The Mirror представи класация за дестинациите, които може да предложат най-изгодните и все още слънчеви почивки през септември за онези, които са пропуснали отпуската през август.  \r\nПопулярният курорт на Българското Черноморие Слънчев бряг бе поставен на пето място в класацията на вестника, веднага след водещи ваканционни дестинации като Коста Брава в Испания или Алгавре в Португалия.  \r\nПрез летния сезон Слънчев бряг е препълнен с туристи, които търсят забавление. След началото на септември обаче атмосферата в българския курорт се успокоява, което дава възможност на посетителите да се насладят на шопинга, древното културно наследство и плажовете в района, без да се налага да се блъскат в тълпи от хора, съобщава Радио „Фокус“ в рубриката „Балкански туристически часовник“.\r\nИзданието отбелязва като плюс за почиващите ниските цени в курорта, където след края на сезона цените падат чувствително. Непосредствената близост на Несебър и Стария град, който е включен в Списъка със световното културно наследство на ЮНЕСКО, допълнително накланя везните в полза на избора на Слънчев бряг за късна морска почивка.  \r\n***", "date": "2017.10.02", "title": "България в световните медии (Агенция \"Фокус\")"}
{"url": "http://www.focus-news.net/news/2017/10/02/2441798/kak-svetat-reagira-na-referenduma-v-kataloniya-i-sblasatsite-mezhdu-ispanskata-politsiya-i-poddrazhnitsite-na-nezavisimostta-obzor.html", "text": "Мадрид. В испанският автономен регион Каталония се проведе референдум за независимост, който бе многократно отхвърлен от испанските власти като нелегитимен и неконституционен. Испанското правителство изпрати допълнително полицейски части, за да попречат на провеждането на вота, но въпреки това над два милиона граждани успяха да гласуват. От тях над 90 % гласуваха „за“ независимост, според предварителните данни от преброяването. Според редица експерти това събитие може да хвърли не само Испания, но и Европейския съюз в хаос.\r\nМакар и референдумът да не получи голяма международна подкрепа, редица европейски и световни политици осъдиха насилието, на което светът стана свидетел по време на провелия се в Каталония вот. Според регионалното каталонско правителство поне 840 души са ранени при сблъсъците с испанската полиция. \r\nКаталонският лидер Карлес Пучдемон заяви, че резултатите от референдума показват, че каталонците са заслужили своя независима република. Той каза, че правителството му ще предостави резултатите от вота на каталонския парламент, който трябва да гласува за отделяне на Каталония от Кралство Испания. Още преди да станат известни предварителните резултати, Пучдемон подчерта, че ще спази обещанието си да обяви независимостта на Каталония, ако на референдума надделеят тези, които са гласували с „да“ (както и стана, ако се съди по предварителните данни).\r\nОсвен това той разкритикува Испания за опитите на испанската полиция да предотврати гласуването.\r\n„Днес Испанската държава записа още една срамна страница в историята си с Каталония“, каза Пучдемон, добавяйки, че ще се обърне към Европейския съюз заради нарушения на човешките права от страна на Мадрид.\r\nБританският външен министър Борис Джонсън каза следното:\r\n„Очевидно сме много притеснени заради насилието. Надяваме се, че нещата ще се оправят, въпреки че трябва да сме много чувствителни към конституционните реалности. Доколкото разбирам, референдумът е незаконен, което създава определени трудности“\r\nКонсервативният депутат от британската Камара на общините Андрю Росиндейл  също не пропусна да коментира референдума и насилието, казвайки, че Европейският съюз е показал двойни стандарти при отношението си.\r\n„В продължение на години испанците използваха правителствената си полиция, за да направят живота възможно най-труден за Гибралтар, а сега използват и полицейска сила срещу гражданите на Каталония“, каза той.\r\n„При други обстоятелства няма съмнение, че Европейският съюз ще се срине като купчина тухли. Те (ЕС, бел.ред.) демонстрират двойни стандарти. Ако това се бе случило в Унгария или друга страна, със сигурност щеше да има друга реакция“, добави Росиндейл\r\nНякои европейски депутати, включително и Ги Верхофстад  осъдиха полицейското насилие в Каталония като „непропорционално използване на сила“, но Европейската комисия заяви, че няма да разгледа въпроса до понеделник.\r\nПо-голямата част от европейските лидери запазиха мълчание. Един от малцината, които коментираха ситуацията в Каталония бе белгийският премиер Шарл Мишел. \r\n„Насилието никога не може да бъде отговор“, каза той.\r\nОт испанска страна премиерът Мариано Рахой  подчерта, че в Каталония не е имало референдум за независимост. Той благодари на полицията за „професионалните“ й действия и подчерта, че поема пълно отговорност за случилото се, добавяйки, че испанските власти са направили „каквото е трябвало“, за да попречат на провеждането на един неконституционен референдум.  Той каза, че испанските власти са отблъснали едно „нападение срещу законността“ и демокрацията. Испанският външен министър Алфонсо Дастис заяви, че насилието е „неприятно“, но „пропорционално“. Той обвини Карлес Пучдемон и регионалното му правителство за нещата, които се случиха. Испанският вицепремиер Сорая Саенц де Сантамария разкритикува каталонските власти за „безотговорното“ им действие, и настоя да прекратят това, което тя нарече „фарс“. \r\nРеакция имаше и от ФК Барселона , която се опита да отложи мача си срещу Лас Палмас, но накрая го игра при затворени врати.Европейската комисия  на няколко пъти подчерта, че подкрепя испанското правителство. От комисията казаха, че нямат какво да добавят към изявлението на Жан-Клод Юнкер, който каза, че подкрепя „върховенството на закона“ в Испания.\r\nОт „Хюмън Райтс Уоч“ заявиха, че въпреки решението на испанския съд, правителството е имало задължението да защитава правото на мирно събрание и свобода на словото на каталонците.\r\nЛидерът на Испанската социалистическа работническа партия Педро Санчес  призова правителството на Испания, да започне преговори с властите в Барселона за разрешаване на кризата. \r\nПредседателят на британските либералдемократи сър Винс Кейбъл подчерта, че насилието в Каталония е неприемливо, и каза, че външният министър Борис Джонсън следва да се свърже с посланика на Испания и да изрази тази позиция.Католическите епископи на Каталония от своя страна призоваха за „мирен и демократичен изход от цялата ситуация“.\r\nПредседателят на Групата на социалистите и демократите в Европейския парламент Джани Питела се солидаризира с мнението на ЕК, и заяви, че референдумът за независимост на Каталония не е легитимен.\r\nВ Баската автономия, където също има силни сепаратистични тенденции, редица граждани излязоха на демонстрации в подкрепа на каталонците и тяхната независимост. Подобни демонстрации имаше и в Брюксел, където група фламандски националисти, включително и високопоставен белгийски политик, осъдиха насилието в Каталония.\r\nОт крайнолявата испанска партия „Подемос“ казаха, че Мариано Рахой е виновен за събитията. Лидерът на „Подемос“ Пабло Иглесиас разкритикува Рахой за насилието на полицията срещу каталонците.\r\nЗагриженост за ситуацията изрази и словенският премиер Миро Церар  от страницата си в Twitter.\r\n„Призовавам към политически диалог, върховенство на закона и мирно решение“, написа словенският премиер.\r\nЗаместник-министърът на външните работи на Литва Линас Линявичус също отхвърли насилието и призова за диалог.\r\nПредседателят на британските лейбъристи Джереми Корбин  каза, че насилието срещу каталонските граждани е „шокиращо“, и призова правителството на Тереза Мей, „да се обърне пряко към Рахой да сложи край на полицейското насилие в Каталония“.\r\nМартин Шулц също не пропусна да се изкаже по темата. Бившият председател на ЕП и настоящ лидер на германските социалдемократи каза, че ескалацията в Испания е „притеснителна“. Той подчерта, че Мадрид и Барселона трябва да започнат „диалог“.\r\nВенецуелският президент Николас Мадуро също се изказа по темата, заявявайки, че в Каталония има „брутални репресии“ срещу „благородния народ“ от страна на „диктатора“ Мариано Рахой. Николас Мадуро не пропусна да сравни испанският премиер с генерал Франциско Франко Бахамонде, както и да изтъкне, че Рахой е „истинският диктатор“, за разлика от него.\r\nКметът на Барселона Ада Колау призова испанският премиер Мариано Рахой да подаде оставка заради полицейското насилие.\r\nПървият министър на Шотландия Никола Стърджън също призова Испания да остави каталонците да гласуват спокойно. Стърджън подчерта, че е „загрижена от снимките, идващи от Каталония“.  Симеон Миланов", "date": "2017.10.02", "title": "Как светът реагира на референдума в Каталония и сблъсъците между испанската полиция и поддръжниците на независимостта (ОБЗОР)"}
{"url": "http://www.focus-news.net/news/2017/10/02/2441799/nagradiha-pobeditelite-v-xxv-yubileen-konkurs-paten-politsay-na-godinata.html", "text": "В Стара Загора приключи XXV юбилеен конкурс „Пътен полицай на годината“. В отборното класиране първият приз бе за Васил Бакалски и Райчо Сивенов от ОДМВР- Смолян. Второто място бе за Момчил Григоров и Илиян Генков от ОДМВР-Габрово, а третото за Мартин Кондов и Тодор Грозев от ОДМВР-Добрич.  Това съобщиха от пресцентъра на МВР.\r\nВ генералното индивидуално класиране първо място извоюва Райчо Сивенов от ОДМВР-Смолян, зад него се нареди Лъчезар Близнаков от СДВР, а на трето – Васил Бакалски от ОДМВР-Смолян. \r\nВ теоретичния изпит по специализирана подготовка най-добре се представи Момчил Григоров от ОДМВР-Габрово, на второ място застана Здравко Христов от ОДМВР-Варна, на трето Лъчезар Близнаков от СДВР. \r\nНа стрелба с пистолет най-добри качества показа Мартин Стоянов от ОДМВР-Перник, зад него застана Мартин Кондов от ОДМВР-Добрич, а трети се класира Димитър Алексиев от ОДМВР-Плевен. \r\nДругата дисциплина, в която мериха сили участниците в състезанието бе оказване на долекарска помощ. Там призът бе за Момчил Григоров от ОДМВР-Габрово. Втори се класира Мартин Маринов от ОДМВР-Ямбол, а трети – Николай Стойчев от ОДМВР-Сливен. \r\nНай-добри качества в управлението на автомобил показа Тодор Грозев от ОДМВР-Добрич, зад него застана Райчо Сивенов от ОДМВР-Смолян, а трети – Александър Марков от ОДМВР-София. \r\nПо управление на мотоциклет най-добри умения демонстрира Лъчезар Близнаков от СДВР, Георги Соколов от ОДМВР-Кюстендил се класира втори, третото място бе за Райчо Сивенов от ОДМВР-Смолян. \r\nНа церемонията по награждаването в Стара Загора присъстваха областният управител Гергана Микова, зам.-генералният директор на БЧК д-р Надежда Тодоровска, генералният секретар на СБА Стоян Сентов и началникът на отдел „Пътна полиция“ при ГДНП комисар Бойко Рановски, директорът на ОДМВР-Стара Загора ст. комисар Георги Хаджиев, ген. Румен Миланов, бивш началник Пътна полиция, представители на румънската, гръцката и холандската пътни полиции.", "date": "2017.10.02", "title": "Наградиха победителите в XXV юбилеен конкурс „Пътен полицай на годината“"}
{"url": "http://www.focus-news.net/news/2017/10/02/2441800/morning-star-turtsiya-i-iran-dopusnaha-irakski-voynitsi-na-svoya-teritoriya-za-da-podsiguryat-granitsite-na-kyurdskiya-region.html", "text": "Иракски войници бяха допуснати в Турция и Иран, за да подсигурят международните граници на кюрдския регион в Северен Ирак, предава британското издание Morning Star.\r\nКюрдският представител Абдул Уахаб Барзани заяви, че иракските войници не са се свързали с кюрдската гранична охрана, преди да разположат митнически пунктове на около 40 метра навътре в турска територия.  Той добави, че на този етап все още не очаква намеса в трансграничния трафик от иракска страна.\r\nТози ход идва, след като над Иракски Кюрдистан бе наложена забрана за международни полети.  Симеон Миланов", "date": "2017.10.02", "title": "Morning Star: Турция и Иран допуснаха иракски войници на своя територия, за да подсигурят границите на кюрдския регион"}
{"url": "http://www.focus-news.net/news/2017/10/02/2441801/sport-vozhnyatski-e-shestata-uchastnichka-na-finalniya-turnir-v-singapur.html", "text": "Бившата водачка в женската тенис-ранглиста Каролине Вожняцки стана шестата състезателка, която си осигури участие във финалния турнир в края на годината в Сингапур. Датчанката, която защити титлата си от турнира Пан Пасифик в Токио миналата седмица, се присъединява към Гарбине Мугуруса, Симона Халеп, Каролина Плишкова, Елина Свитолина и Винъс Уилямс, като още две места чакат своите притежателки. За Вожняцки това ще бъде пето участие на финалния турнир на Асоциацията, който тази година ще се проведе от 22-и до 29-и октомври.", "date": "2017.10.02", "title": "Спорт: Вожняцки е шестата участничка на финалния турнир в Сингапур"}
{"url": "http://www.focus-news.net/news/2017/10/02/2441802/the-guardian-blizo-770-hilyadi-glasa-na-katalonskiya-referendum-sa-zagubeni-zaradi-ispanskata-politsiya.html", "text": "Близо 90 % от над двата милиона каталонци, които гласуваха на референдума за независимост, са подкрепили отделянето на Каталония от Испания, пише The Guardian . Тази информация стана известна от предварителните резултати. Това са по-малко от 50 % от над петте милиона гласоподаватели в региона. Представители на местната власт казаха, че 770 хиляди гласа са загубени заради действията на испанската полиция, която се опита да прекрати референдума.  Симеон Миланов", "date": "2017.10.02", "title": "The Guardian: Близо 770 хиляди гласа на каталонския референдум са загубени заради испанската полиция"}
{"url": "http://www.focus-news.net/news/2017/10/02/2441803/the-independent-katalonskiyat-vitseprezident-oriol-hunkeras-zayavi-che-pravitelstvoto-na-avtonomniya-region-shte-uvazhi-mandata-koyto-grazhdanite-sa-dali.html", "text": "Каталония гласува преимуществено за отделяне от Испания, пише The Independent. Според преброяването 2,020,144 граждани са гласували „за“ независимост, а 176,565 против.\r\nГоворителят на регионалното правителство Жорди Турул заяви, че 15 хиляди гласа все още не са преброени, както и че цялостният брой на гласовете е непълен, защото около 770 хиляди бюлетини са или недостъпни, или загубени заради испанската полиция.\r\n„Имаше невероятни трудности, но вотът се случи, и преминахме от „votarem’’ (ще гласуваме) на ‘’hem votat’’ (гласуването се случи)“, заяви Турул.\r\n„Ще уважим мандата, който гражданите ни дадоха“, заяви вицепрезидентът на Каталония Ориол Хункерас. Симеон Миланов", "date": "2017.10.02", "title": "The Independent: Каталонският вицепрезидент Ориол Хункерас заяви, че правителството на автономния регион ще уважи мандата, който „гражданите са дали“"}
{"url": "http://www.focus-news.net/news/2017/10/02/2441804/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британският депутат от Консервативната партия Андрю Росиндейл, който е член на Комисията за външна политика към Камарата на общините заяви, че Европейският съюз проявява двойни стандарти за ситуацията в Каталония, пише The Telegraph.\r\nКоментарът му дойде по повод на новината, че над 700 души са ранени при сблъсъци между испанската полиция и поддръжниците на референдума за независимост на Каталония.\r\nСпоред него, реакцията на Европейския съюз щеше да е много по-сериозна, ако не Испания, а някоя друга европейска страна бе използвала сила при сходна ситуация. \r\nТой заяви, че Европейският съюз „за пореден път показва, че е напълно лицемерен“.\r\nАндрю Росиндейл обвини испанското правителство в опит да „тормози народа“, заявявайки, че насилието „показва Испания и ЕС в много лоша светлина“.\r\n„В продължение на години испанците използваха правителствената си полиция, за да направят живота възможно най-труден за Гибралтар, а сега използват и полицейска сила срещу гражданите на Каталония“, каза той.\r\n„При други обстоятелства няма съмнение, че Европейският съюз ще се срине като купчина тухли. Те (ЕС, бел.ред.) демонстрират двойни стандарти. Ако това се бе случило в Унгария или друга страна, със сигурност щеше да има друга реакция“, добави той.\r\nПо-рано британският външен министър Борис Джонсън също реагира на ситуацията в Каталония.\r\n„Очевидно сме много притеснени заради насилието. Надяваме се, че нещата ще се оправят, въпреки че трябва да сме много чувствителни към конституционните реалности. Доколкото разбирам, референдумът е незаконен, което създава определени трудности“, заяви Джонсън.\r\n*** Иракски войници бяха допуснати в Турция и Иран, за да подсигурят международните граници на кюрдския регион в Северен Ирак, предава британското издание Morning Star.\r\nКюрдският представител Абдул Уахаб Барзани заяви, че иракските войници не са се свързали с кюрдската гранична охрана, преди да разположат митнически пунктове на около 40 метра навътре в турска територия.  Той добави, че на този етап все още не очаква намеса в трансграничния трафик от иракска страна.\r\nТози ход идва, след като над Иракски Кюрдистан бе наложена забрана за международни полети.\r\n***Близо 90 % от над двата милиона каталонци, които гласуваха на референдума за независимост, са подкрепили отделянето на Каталония от Испания, пише The Guardian . Тази информация стана известна от предварителните резултати. Това са по-малко от 50 % от над петте милиона гласоподаватели в региона. Представители на местната власт казаха, че 770 хиляди гласа са загубени заради действията на испанската полиция, която се опита да прекрати референдума. \r\n*** Каталония гласува преимуществено за отделяне от Испания, пише The Independent. Според преброяването 2,020,144 граждани са гласували „за“ независимост, а 176,565 против.\r\nГоворителят на регионалното правителство Жорди Турул заяви, че 15 хиляди гласа все още не са преброени, както и че цялостният брой на гласовете е непълен, защото около 770 хиляди бюлетини са или недостъпни, или загубени заради испанската полиция.\r\n„Имаше невероятни трудности, но вотът се случи, и преминахме от „votarem’’ (ще гласуваме) на ‘’hem votat’’ (гласуването се случи)“, заяви Турул.\r\n„Ще уважим мандата, който гражданите ни дадоха“, заяви вицепрезидентът на Каталония Ориол Хункерас.", "date": "2017.10.02", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/02/2441805/sport-sporting-lisabon-i-porto-zavarshiha-naravno-s-00.html", "text": "Футболистите на Спортинг Лисабон и Порто завършиха наравно с 0:0 в мач от 8-ия кръг на протугалската Примейра лига. След седем поредни победи, това е първият мач с равен резултат за Порто, които все пак остават първи в класацията с 22 точки. Съперниците им от Спортинг са на второ място с 20 точки, а трети са Бенфика със 17. При друг мач от осмия кръг на португалското първенство, Брага, който са противници на Лудогорец в Лига Европа, победиха Ещорил с 6:0, с което се наредиха на 5-то място в класирането.", "date": "2017.10.02", "title": "Спорт: Спортинг Лисабон и Порто завършиха наравно с 0:0"}
{"url": "http://www.focus-news.net/news/2017/10/02/2441806/sport-balgarskiyat-otbor-po-taekuondo-sas-13-zlatni-medala-na-otkritoto-svetovno-parvenstvo.html", "text": "Българският отбор по таекундо спечели 13 златни, 11 сребърни и 10 бронзови медала на Откритото Световно първенство и Световна купа по таекуон-до. Организираното от ITF HQ Korea състезание се проведе в холандския град Барневелд от 28 септември до 1 октомври. В него бяха представени всички дисциплини и всички възрастови групи.", "date": "2017.10.02", "title": "Спорт: Българският отбор по таекуондо със 13 златни медала на Откритото Световно първенство"}
{"url": "http://www.focus-news.net/news/2017/10/02/2441807/reuters-somaliyski-bezhanets-e-obvinen-za-teroristichnoto-napadenie-v-kanada.html", "text": "Канадската полиция обвини сомалийски бежанец в опит за убийството, предава Reuters. Това се случи, след като по-рано бежанецът блъсна с автомобил полицай и го намушка с нож.\r\nЗаподозреният, който е на 30-години, е бил разследван преди две години за разпространяването на екстремистка идеология, но не е бил намерен за обществено опасен, заявиха от Кралската канадска конна полиция.\r\nЗаместник-комисарят Марлин Дегрант каза, че по време на едно „изтощително разследване“ спрямо мъжа през 2015-та година, не са били намерени достатъчно доказателства за осъждането му.\r\nКанадските медии разкриха, че името на заподозрения е Абдулахи Хасан Шариф.\r\nНападението в канадския град Едмонтън започна, когато автомобил удари полицай пред футболен стадион, след което шофьорът намушка многократно с нож служителя на реда.\r\nВ колата бе намерен и флаг на „Ислямска държава“.  Симеон Миланов", "date": "2017.10.02", "title": "Reuters: Сомалийски бежанец е обвинен за терористичното нападение в Канада"}
{"url": "http://www.focus-news.net/news/2017/10/02/2441808/tass-ruskiyat-iztochen-voenen-okrag-shte-rekrutira-devet-hilyadi-dushi-naesen.html", "text": "Руският Източен военен окръг ще призове на военна служба девет хиляди от жителите на Далечния изток и Източен Сибир, предава ТАСС.\r\n„В Източния военен окръг започна призивна кампания Есен-2017 в хода, на която военните комисариати на окръга ще призоват и изпратят за военна служба над девет хиляди граждани, живеещи на територията на Далечния изток и Източен Сибир“, се казва в съобщение на властите.\r\nНай-много младежи ще бъдат привикани от Приморския край – около 1,9 хиляди. От Забайкалието ще бъдат взети още 1,7 хиляди, а от Якутия 1,5 хиляди. Освен това около хиляди новобранци ще бъдат записани и от Хабаровския край и Република Бурятия. \r\nРуските власти казаха, че 99 % от тези новобранци ще служат в съединения, които са дислоцирани в териториите, които Източния военен окръг обхваща.\r\nАгенция „Фокус“ припомня, че Владимир Путин подписа указ за призоваването на военна служба на 134 хиляди души. Симеон Миланов", "date": "2017.10.02", "title": "ТАСС: Руският Източен военен окръг ще рекрутира девет хиляди души наесен"}
{"url": "http://www.focus-news.net/news/2017/10/02/2441809/afp-dvete-zheni-koito-sa-na-sad-za-ubiystvoto-na-polubrata-na-kim-chen-un-zayaviha-che-ne-sa-vinovni.html", "text": "Двете жени, които бяха обвинени в убийството на полубрата на Ким Чен Ун, Кич Чен Нам заявиха, че нене са виновни, предава AFP.\r\nЕдната жена, която е индонезийка и другата, която е виетнамка пледираха, че са невинни по случая пред съда в Малайзия. \r\nОбвиняемите бяха арестувани само няколко дена, след като убиха Ким Чен Нам, докато той чакаше самолет от Макао за Куала Лумпур.\r\nПрокурорите заявиха, че двете са втрили токсично вещество в лицето на севернокорейския мъж. От своя страна те заявиха, че са смятали, че участват в телевизионно предаване от тип скрита камера. Симеон Миланов", "date": "2017.10.02", "title": "AFP: Двете жени, които са на съд за убийството на полубрата на Ким Чен Ун заявиха, че не са виновни"}
{"url": "http://www.focus-news.net/news/2017/10/02/2441810/dw-turskiyat-prezident-zayavi-che-stranata-mu-ne-se-nuzhdae-ot-chlenstvoto-v-es-no-nyama-da-izostavi-pregovorite.html", "text": "В първата си реч пред турския парламент след лятната почивка, турският президент Реджеп Тайип Ердоган разкритикува Европейския съюз, пише Deutsche Welle. Според него Европейският съюз не е успял да помогне на Турция в борбата срещу тероризма.\r\n„Ние няма да сме страната, която се отказва. Ако трябва да сме честни, не се нуждаем от членството в Европейския съюз вече“, заяви той пред турските депутати.\r\n„Европейският съюз ни провали в битката срещу тероризма. Днес Европа се е превърнала в място, в което терористите могат да се движат спокойно, както и да пренасят всякаква своя дейност срещу легитимното правителство на Турция“, добави турският президент. Симеон Миланов", "date": "2017.10.02", "title": "DW: Турският президент заяви, че страната му не се нуждае от членството в ЕС, но няма да изостави преговорите"}
{"url": "http://www.focus-news.net/news/2017/10/02/2441811/pregled-na-mezhdunarodnite-novini-do-6-chasa-agentsiya-fokus.html", "text": "Испанската социалистическа работническа партия призова централното правителство в Мадрид, да започне диалог с властите в Каталония.\r\n„Социалистите искат от премиера Рахой като глава на правителството, да намери политическо решение на тази ситуация. Нека той преговаря и постигне споразумение. Рахой и Пучдемон са главните отговорни за нещата, които видяхме днес“, заяви лидерът на социалистите Педро Санчес.\r\nАгенция „Фокус“ припомня, че по последни данни по време на референдума за независимост на Каталония, поне 761 души бяха ранени при сблъсъци между полицията и поддръжниците на вота.\r\n*** Повече от 800 души се нуждаят от медицинска помощ, след като испанската полиция се сблъсъците между испанската полиция, която се опитваше да прекрати провеждането на референдума за независимост, и неговите поддръжници.\r\nМестните власти съобщиха, че 844 души „се нуждаят от медицинска помощ“, въпреки че не е ясно колко от тях са изписани вече, и колко са пострадали сериозно.\r\nПо-рано говорител на каталонските власти каза, че поне 92 души са ранени.\r\n*** „Ислямска държава“ пое отговорност за нападението с нож във Франция, при което загинаха две жени на жп гара в Марсилия.\r\n„Изпълнителят на операцията с ножа в Марсилия е от бойците на Ислямска държава“, се казва в пропаганден сайт на групировката. \r\nАгенция „Фокус“ припомня, че извършителят бе застрелян от френски войници.\r\n*** Каталонският лидер Карлес Пучдемон призова Европейският съюз, да спре да гледа „на другата страна“, след като испанската полиция се сблъска с поддръжниците на каталонската независимост, което доведе до над 800 ранени.\r\n„Трябва да призова директно Европа. Европейският съюз не може повече да си обръща главата настрани“, каза каталонският лидер, който бе обвинен от испанските власти, че е основният виновник за случилото се днес.\r\nАгенция „Фокус“ припомня, че реакциите на европейските политици бяха внимателни. Повечето от тях осъдиха насилието, но подчертаха, че подкрепят конституционният ред в Испания.\r\n*** Групи, които поддържат каталонската независимост и профсъюзи призовават за генерална стачка в Каталония. Една от тези групи е „Omnium“.\r\nТова се случва, след като повече от 800 души бяха ранени при сблъсъци с испанската полиция, която се опита да предотврати гласуването на референдума за независимост.\r\n***Каталонският лидер Карлес Пучдемон заяви, че автономният каталонски регион, който той управлява, си е „извоювал правото на независима държава“. Това се случва, след като „милиони“ гласуваха на забранения от испанските власти референдум за независимост в Каталония.\r\n„На този ден на надежда и страдание, гражданите на Каталония си спечелиха правото на независима държава с републиканска форма на управление“, заяви Пучдемон по местната телевизия.\r\nАгенция „Фокус“ припомня, че по-рано испанският премиер Мариано Рахой заяви, че в Каталония е надделял конституционният ред, и не е имало референдум.\r\n***В изявление към каталонците, първият им министър Карлес Пучдемон заяви, че Каталония е спечелила правото си да бъде независима република.\r\n„Каталонското правителство ще предаде на каталонския парламент израза на суверенитета на народа ни, а именно резултатите от референдума, за да може той (парламентът, бел.р.) , да действа според това, което е заложено в закона за референдума“, заяви Пучдемон.\r\nТой добави, че каталонският въпрос, вече не е „вътрешен испански“.\r\n„Каталония спечели суверенитет и уважение, а институциите й имат дълг да приложат резултата“, заяви Пучдемон след провелия се референдум.\r\nАгенция „Фокус“ припомня, че според законите за референдума и отцепването, които бяха приети от каталонският парламент, 48 часа след представянето на вота, законодателният орган на автономната област трябва да реши дали да обяви независимост от Испания.\r\n*** Властите на Иракски Кюрдистан, в който на 25 септември се проведе референдум за независимост, изразиха готовността си за диалог с правителството на Ирак. Това се случва по инициатива на главният шиитски духовник на Ирак аятолах Али ал-Систани.\r\n„Призивът на върховния духовен лидер, да се върнем към преговорите съответства на нашите стремежи, тъй като диалогът е единственият начин за решаване на проблемите между Ербил и Багдад“, заявиха от администрацията на кюрдския лидер Масуд Барзани.\r\n*** Канадската полиция обвини сомалийски бежанец в опит за убийството. Това се случи, след като по-рано бежанецът блъсна с автомобил полицай и го намушка с нож.\r\nЗаподозреният, който е на 30-години, е бил разследван преди две години за разпространяването на екстремистка идеология, но не е бил намерен за обществено опасен, заявиха от Кралската канадска конна полиция.\r\nЗаместник-комисарят Марлин Дегрант каза, че по време на едно „изтощително разследване“ спрямо мъжа през 2015-та година, не са били намерени достатъчно доказателства за осъждането му.\r\nКанадските медии разкриха, че името на заподозрения е Абдулахи Хасан Шариф.\r\nНападението в канадския град Едмонтън започна, когато автомобил удари полицай пред футболен стадион, след което шофьорът намушка многократно с нож служителя на реда.\r\nВ колата бе намерен и флаг на „Ислямска държава“.\r\n*** Двете жени, които бяха обвинени в убийството на полубрата на Ким Чен Ун, Кич Чен Нам заявиха, че нене са виновни.\r\nЕдната жена, която е индонезийка и другата, която е виетнамка пледираха, че са невинни по случая пред съда в Малайзия. \r\nОбвиняемите бяха арестувани само няколко дена, след като убиха Ким Чен Нам, докато той чакаше самолет от Макао за Куала Лумпур.\r\nПрокурорите заявиха, че двете са втрили токсично вещество в лицето на севернокорейския мъж. От своя страна те заявиха, че са смятали, че участват в телевизионно предаване от тип скрита камера.", "date": "2017.10.02", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/02/2441812/middle-east-monitor-irakskite-sili-za-sigurnost-osvobodiha-25-sela-ot-islyamska-darzhava.html", "text": "Иракските сили за сигурност освободиха военно летище и 25 селища северно от Киркук, предава Middle East Monitor/b> .\r\nСилите за сигурност на страната и Хашд ал Шааби (отряд от иракската армия) освободиха летище Ал-Фатех и 25 селища, заяви генерал-лейтенант Абдул Амир Ярулах.\r\nВ петък иракският премиер Хайдар ал-Абади обяви началото на втората фаза от операциите за освобождаването на Хавия от „Ислямска държава“.\r\nВ телевизионно изявление той обеща да „освободи всеки сантиметър иракска земя и да смаже терористичните бандити от Даеш веднъж завинаги“.\r\nВ момента присъствието на „Ислямска държава“ в Ирак е ограничено до градовете Рава и Ал Кайм в провинция Анбар, близо до сирийската граница. Симеон Миланов", "date": "2017.10.02", "title": "Middle East Monitor: Иракските сили за сигурност освободиха 25 села от „Ислямска държава“"}
{"url": "http://www.focus-news.net/news/2017/10/02/2441813/afp-pone-sedem-kameruntsi-zaginaha-pri-sblasatsi-sas-silite-za-sigurnost-sled-kato-separatisti-se-opitaha-da-sazdadat-nova-darzhava.html", "text": "Поне седем души загинаха в размирния англофонски регион на Камерун, след като сепаратистка група обяви независимост, предава AFP.\r\nСепаратистите избраха 1 октомври като датата, на която да обявят независимостта на новата държава „Амбазония“.\r\nОт ноември месец анлоезичното малцинство на страната протестира срещу предполагаемата дискриминация.\r\nПравителството изпрати военни части в англоезичните региони като Буеа и Баменда.\r\nНяколко души бяха приети в болни след сблъсъци между демонстранти и полицията.\r\n„Поне един е ранен от стрелба“ в Баменда, където ситуацията е „много напрегната“, заяви източник от местната власт.\r\nЕдин от лидерите на опозиционния „Социалдемократичен фронт“ Джошуа Осих заяви, че силите за сигурност са стреляли с истински куршуми по демонстрантите.\r\nВ градчето Ндоп двама души са убити, а още един е загинал в Кумбо по време на протестите, заяви кметът Донатус Ньонг.\r\nВ Кумбо са застреляни и трима затворници, които са се опитали да избягат.\r\nПревод и редакция: Симеон Миланов", "date": "2017.10.02", "title": "AFP: Поне седем камерунци загинаха при сблъсъци със силите за сигурност, след като сепаратисти се опитаха да създадат нова държава"}
{"url": "http://www.focus-news.net/news/2017/10/02/2441814/reuters-grupirovkata-hasmpoe-otgovornost-za-eksploziyata-pri-posolstvoto-na-mianmar-v-kayro.html", "text": "Египетската въоръжена групировка „Хасм“ пое отговорност за експлозията при посолството на Мианмар в Кайро, предава Reuters . От групировката заявиха, че това е отмъщение за мианмарското мюсюлманско малцинство рохингия, от което близо половин милион бяха принудени да се изселят в Бангладеш.\r\nВътрешният министър на Египет не коментира взривът, за който медиите смятаха, че е причинен от газопровод. \r\n„Този взрив служи като предупреждение за посолството на убийците на жени и деца в мюсюлманския щат Рахине, както и в солидарност със синовете на това отслабено мюсюлманско население“, се казва в изявлението на „Хасм“. Симеон Миланов", "date": "2017.10.02", "title": "Reuters: Групировката „Хасм“пое отговорност за експлозията при посолството на Мианмар в Кайро"}
{"url": "http://www.focus-news.net/news/2017/10/02/2441815/aktualna-patna-obstanovka.html", "text": "Въведени са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Пазарджик: Движение в една лента от км 89+400 до км 89+000 в посока София при с. Гелеменово, поради асфалтиране в направения прозорец в разделителната ивица.  Движението се извършва в активната лента. Срок до 17.00 часа на 2 октомври 2017 г.\r\nАМ „Хемус“: област София:\r\nОграничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; \r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 10.10.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; ограничено движение по път І-1 Монтана-Враца, поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 10 тона. Срок до 30.11.2017 г.\r\nОбходен маршрут: от Видин е проход Петрохан-София.\r\nЗа пътуващите от Лом-Вирове-Монтана-Берковица-Проход Петрохан-София. област София: \r\nВременно се ограничава движението от км 277+070 до км 279+127 в платното посока София, поради ремонтни дейности в участъка от км 277+610 до км 278+567. Движението се осъществява двупосочно в платното посока Перник. \r\nАлтернативни маршрути:\r\n- АМ „Люлин“-път II-18 /СОП/ и обратно;\r\n- път III-1801 /Перник-Големо Бучино-Мало Бучино/-път II-18 /СОП/ и обратно.\r\nСрок до 03.10.2017 г.;\r\nЗабранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; Момин проход-Костенец - движение в една лента от км 141+000 до км 142+000, поради ремонтни дейности в дясното платно /посока Костенец/. Движението се осъществява двупосочно в платното посока София. Срок 02.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. /ВОД/: ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.; \r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nпът III-514 Горна Оряховица-с. Арбанаси-Велико Търново от км 43+865 до км 48 +830 – ограничено движение, поради ремонт. Срок до 30.11.2017 г. \r\nОбходен маршрут: с. Арбанаси-с. Шереметя-Велико Търново.\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-Велико Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца-Криводол от км 1+000 до км 3+000 – профилиране на банкети. Движение с повишено внимание. Срок до 05.10.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок до 02.10.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента  в работните участъци поради ремонтни дейности по пътното платно. Срок до 25.11.2017г. ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 02.10.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-Стезимировци от км 53+000 до км 65+000 –  ремонт на повредени площи в асфалтова настилката и  изсичане на храсти и млада гора. Срок до 06.10.2017 г.;ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nОграничено движение по път II-86 Пловдив-Асеновград, поради преместване на електрически далекопровод по следния график:\r\n- на 2 октомври от 11:00 до 11:30 часа и от 13:30 до 14:00 часа;\r\n- на 5 октомври от 11:00 до 11:30 часа и от 13:30 до 14:00 часа.\r\nАвтомобилите ще изчакват на място.\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; път ІІІ-2001 Писанец-Ветово-Глоджево от км 15+600 до км 25+000 – движение с повишено внимание, поради ремонтни дейности на асфалтовата настилка. Движението се регулира от сигналисти. Срок до 06.10.2017 г.; път ІІІ-2003 Сеново-Глоджево от км 13+060 до км 16+300 – движение с повишено внимание, поради ремонтни дейности на асфалтовата настилка. Движението се регулира от сигналисти. Срок до 06.10.2017 г.; път ІІІ-2102 Борисово-Черешово от км 10+500 до км 11+000 – движение с повишено внимание, поради ремонтни дейности на асфалтовата настилка. Движението се регулира от сигналисти. Срок до 02.10.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-21 граница ОПУ Русе-Силистра 34+740 до км 114+620 – движение с повишено внимание, поради подмяна на еластична ограда /мантинела/. Срок до 03.10.2017 г.; път II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nОбходен маршрут:\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 05.10.2017 г.; \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Проглед-Пампорово при км 3+900 – движение в една лента съобразно създадената организация, поради ремонтни дейности на подпорна стена. Срок до 03.10.2017 г.; път ІІІ-866 Смолян-Стойките на територията на гр. Смолян от км 0+000 до км 9+000 – движение с повишено внимание в свободната лента съобразно създадената организация, поради почистване на отводнителни шахти. Срок до 03.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Рудозем-Смилян от км 0+000 до км 5+590 – движение с повишено внимание, поради оформяне на земни окопи и почистване на свлачища и срутища. Срок до 03.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n•\tПърви етап -  от км 27+210 до км 29+920 - пълно затваряне за ремонт на дясно платно от км  27+810 до км 29+400. Превозните средства ще се движат двупосочно в ляво платно. Скоростта на движение се ограничава на  50 км/час.;\r\n•\tВтори етап - от км 26+100 до км 30+000 - пълно затваряне за ремонт на ляво платно от км  26+610 до км 29+400. Превозните средства ще се движат двупосочно в дясно платно. Скоростта на движение се ограничава на  50 км/час.;\r\n•\tТрети етап - от км 28+820 до км 31+490 - пълно затваряне за ремонт на дясно платно от км  29+400 до км 31+058. Превозните средства ще се движат двупосочно в ляво платно. Скоростта на движение се ограничава на  50 км/час.;\r\n•\tЧетвърти етап - от км 26+100 до км 31+540 - пълно затваряне за ремонт на ляво платно от км  29+400 до км 31+058. Превозните средства ще се движат двупосочно в дясно платно. Скоростта на движение се ограничава на  50 км/час.;\r\n•\tПети етап - връзка с АМ „Хемус”  - затваря се ляво платно от км  0+000 до км 0+489.  Скоростта на движение се ограничава на  30 км/час.;            \r\n•\tШести етап -  връзка с АМ „Хемус” -  затваря се дясно платно от км  0+000 до км 0+489.  Скоростта на движение се ограничава на  30 км/час.;                     \r\nКраен срок до 15.11.2017 г.;ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.02", "title": "Актуална пътна обстановка"}
{"url": "http://www.focus-news.net/news/2017/10/02/2441817/predstoyashti-sabitiya-v-stranata-za-2-oktomvri-agentsiya-fokus.html", "text": "***\r\nВ Аулата на Софийския университет „Св. Климент Охридски“, държавният глава Румен Радев ще даде начало на академичната 2017/2018 учебна година във висшето училище.\r\n***\r\nНа работно посещение в България пристига генералният секретар на Европейската конфедерация на профсъюзите Лука Визентини. От 10.00 ч. Лука Визентини и президентите на двете национално представителни синдикални организации КТ „Подкрепа“ и КНСБ Димитър Манолов и Пламен Димитров ще бъдат приети от министър-председателя Бойко Борисов. От 11.30 ч. ще се проведе среща с министъра на труда и социалната политика Бисер Петков, а от 12.30 – с министъра на финансите Владислав Горанов.\r\n***\r\nОт 11.00 часа в Академията на МВР министърът на вътрешните работи Валентин Радев ще открие новата учебна година. \r\n***\r\nОт 14.00 часа пред Министерски съвет ще се проведе протест на оръжейниците от \"ЕМКО\".\r\n***\r\nОт 9.00 часа в залата на хотел  Downtown, бул. „Васил Левски“ 27А, ще се проведе пресконференция на Национално сдружение „Младежки Глас” относно проект за „Младежко предприемачество – първи стъпки към успеха”\r\n***\r\nОт 9.30 часа 2 състав на Софийски градски съд ще гледа делото срещу Мирослав Маринов, бивш началник от ДАНС, обвинен в изнасяне на информация (чл. 357-360 НК).\r\n***\r\nПисателят Марин Бодаков ще чете от свои любими детски книги пред първокласниците в 82-ро ОУ „Васил Априлов“.\r\n***\r\nОт 10.00 часа в аула „Максима” ще бъде открита новата учебна година в Университета за национално и световно стопанство. Гост ще бъде  Милена Дамянова, председател на Комисията по образованието и науката в 44-тото Народно събрание.\r\n***\r\nОт 10.00 часа в Интер Експо Център ще се проведе шестото издание на изложението за печатни и рекламни комуникации в България – COPI‘S.\r\n***\r\nОт 10.00 часа 2 състав на Специализирания наказателен съд ще гледа делото срещу Огнян М., Георги И., Томи Р., Еленко Ст. и др., обвинени в образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Ангел Д., Деян Сл., Динко Д., Георги А., Николай В. и др., обвинени в образуване и ръководене на организирана престъпна група. \r\n***\r\nОт 10.00 часа 14 състав на Специализирания наказателен съд ще гледа делото срещу Валентин К. и Красимир Й. ,обвинени в образуване и ръководене на организирана престъпна група. \r\n***\r\nОт 10.00 часа 4 състав на Специализирания наказателен съд ще гледа делото срещу Александър М., Костадин Д., Станимир М., Боян Б. и др.,обвинени в образуване и ръководене на организирана престъпна група. \r\n***\r\nОт 10.00 часа 10 състав на Специализирания наказателен съд ще гледа делото срещу Кольо К., Мариета В., Галина В. Маргарита КР, и Кирил К..,обвинени в образуване и ръководене на организирана престъпна група. \r\n***\r\nОт 11.00 часа 25 състав на Софийски градски съд ще гледа делото срещу Кирчо Киров (чл.357, ал.1).\r\n***\r\nВ 11.00 часа в зала 501 на Висшето училище по застраховане и финанси (ВУЗФ) ще открие с се състои тържествена церемония, с която ще бъде открита новата учебна година.\r\n***\r\nОт 11.00 часа пред Народния театър „Иван Вазов“ ще бъде открита изложба с авторски фотографии на Симон Варсано, проследяващи „зад кадър“ снимачния процес на филма „Възвишение“.\r\n***\r\nОт 12.00 часа в институцията на омбудсмана на ул. „Георг Вашингтон“ №22 ще бъде представена петицията на националния обществен защитник Мая Манолова до Европейския парламент срещу двойния стандарт на храните в ЕС.\r\n***\r\nОт 12.00 часа в Националния пресклуб на БТА Фондация „Асоциация Анимус“ ще дадат пресконференция на тема „Обединени усилия за намаляване на домашното насилие. 20 години Национална телефонна линия за пострадали от насилие“. \r\n***\r\nОт 12.30 часа в градинката „Кристал“ ще бъде открита изложба с историята на столичния парк „Княз-Борисова градина“.\r\n***\r\nОт 13.00 часа 5 състав на Специализирания наказателен съд ще гледа делото срещу Владимир В., Мярка по чл. 65 НПК.\r\n***\r\nОт 13.30 часа 15 състав на Специализирания наказателен съд ще гледа делото срещу Георги И., Мярка по чл. 65 НПК.\r\n***\r\nОт 19.00 часа в зала „България” ще се проведе концертът „Музика за Музея”, организиран от ИЕФЕМ – БАН и Национален институт „Софийска филхармония“ в рамките на кампанията „Опознай традициите, за да обикнеш народа си!“.\r\n***\r\nОт 18.00 часа в Градска библиотека „Паисий Хилендарски“ ще бъде представена детската православна книга на Ангел Бончев  „Свети Лука Доктора” за живота и чудесата на св. Лука Кримски.\r\n***\r\nОт 11.00 часа на ул. „Вардар“ № 20 кметът на община Благоевград д-р Атанас Камбитов ще направи първа копка по проект „Изграждане на социални жилища в IV микрорайон“.\r\n***\r\nОт 12.00 часа в офиса на ГЕРБ в Благоевград, пл. „Христо Ботев” №2 /при пощата/,  народният представител от ПП ГЕРБ Даниела Савеклиева ще даде пресконференция по актуални политически и обществени теми.\r\n***\r\nОт 9.00 часа в общинския офис на ПП ГЕРБ на пл. „Освобождение” № 14 народният представител Мартин Тинчев организира приемен ден за жителите на община Ботевград.\r\n***\r\nОт 18.00 часа в Дома на писателя ще бъде открито Юбилейното 20 издание на Бургаските есенни литературни празници.\r\n***\r\nОт 19.00 часа в Експоцентър „Флора“ руският цигулар Антон Мартинов ще представи проект в дуо с българката Кремена Николова.\r\n***\r\nОт 10.30 часа в Аула Максима ще се състои откриването на учебната 2017/2018 година на Варненския свободен университет „Черноризец Храбър”.\r\n***\r\nОт 14.30 часа в централата на БСП на ул. „Македония” 33, проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n***\r\nОт 15.00 часа в клуба на ГЕРБ на ул. „Г. Бенковски” №1 народният представител от ГЕРБ – Варна Таня Петрова ще има приемен ден за граждани.\r\n*** \r\nОт 11.00 часа пред Паметника на светите равноапостоли братята Кирил и Методий ще се състои  тържествената церемония по  откриването   на   новата академична 2017/2018 година във ВТУ.\r\n***\r\nОт 16.00 до 17.30 часа в заведението на ул. „Димитър Илиев” в с. Нивянин, народните представители от ГЕРБ-Враца инж. Петя Аврамова и Красен Кръстев ще проведат приемен ден.\r\n***\r\nОт 10.00 часа в клуба на ГЕРБ на ул. „Николай Чудотворец” № 1 народният представител от ГЕРБ - София област Васил Цветков ще има приемен ден за граждани.\r\n***\r\nВ 09.30 часа с празнично шествие до площад „20-ти юли“ в Карлово ще започнат честванията по случай 25 години от създаването на 61 Стрямска механизирана бригада. От 10.30 часа на площада Пловдивският митрополит Николай ще отслужи молебен за здраве на военнослужещите. От 11.30 часа ще има шоу-спектакъл „Искри” на Националната гвардейска част, а от 17.30 часа започва празничен концерт на Военен духов оркестър при бригадата.\r\n***\r\nОт 9.00 часа в зала 10 Окръжен съд-Пловдив ще гледа делото срещу Любен Ч., Иван Т. и Ерол Е.\r\n***\r\nОт 9.00 часа в зала 2 Окръжен съд-Пловдив ще гледа делото срещу Никола Д.\r\n***\r\nОт 9.30 часа в зала 1 Окръжен съд-Пловдив ще гледа делото срещу В. Печилкова.\r\n***\r\nОт 12.00 часа, в централата на ул. „Гладстон“ 13 пресконференция по актуална градска тема ще даде народният представител от „Обединени патриоти“ и председател на Комисията по въпросите на децата, младежта и спорта в Народно събрание на Република България Славчо Атанасов. \r\n***\r\nОт 13.30 часа в зала 1 на Пловдивския окръжен съд ще се гледа делото срещу  подсъдимия Иван Е. са повдигнати обвинения в това, че е избегнал установяването и плащането на данъчни задължения на фирмата си в особено големи размери.\r\n***\r\nОт 17.30 часа на пл. „Трети март” ще се състои откриването на въстановения паметник на Цар Борис III в град Попово.\r\n***\r\nОт 9.30 часа общинските съветници от ПП ГЕРБ Сливен Георги Стоянов и Здравко Костадинов ще проведат приемна за граждани. \r\n***\r\nОт 14.00 часа в Бар „Venus”, бул. „България“ 11, Групата съветници от Коалиция за развитие на Община Смолян /КРОС/ ще проведе пресконференция, на която ще бъде обявена позицията на КРОС във връзка с отложената сесия на Общинския съвет на 28.09.2017г.\r\n***\r\nОт 10.30 часа в сградата на Община Стара Загора ще се състои официалното закриване на заседанието на Съвета на децата.\r\n***\r\nОт 10.30 часа в Регионалния пресклуб на БТА пресконференция ще дадат представители на БСП – Стара Загора. \r\n***\r\nОт 11.30 часа в Регионалния пресклуб на БСП пресконференция ще дадат народните представители от ПГ на „БСП за България“  от 29 – МИР Хасково и областният председател на БСП Емилия Масларова. \r\n***\r\nОт 18.30 часа в сградата на НТС зам.-председателят на ПП ГЕРБ Цветан Цветанов ще проведе среща със структурите на партията от Хасковска област. На срещата ще присъства и областният координатор на ГЕРБ-Хасково Делян Добрев.", "date": "2017.10.02", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2017/10/02/2441818/reuters-novozelandskite-natsionalisti-shte-pregovaryat-kakto-s-leybaristite-taka-i-s-natsionalnata-partiyaza-formiraneto-na-pravitelstvo.html", "text": "Партия „Нова Зеландия на първо място“, от която зависи сформирането на ново правителство, ще започне преговори, както с управляващата „Национална партия“, така и с лейбъристите, предава Reuters .\r\nИзявлението идва, след като премиерът на Нова Зеландия Бил Инглиш каза, че лидерът на „Нова Зеландия на първо място“ Уинстън Питърс е провел разговор с него.\r\n„Националната партия“ получи с 10 % повече от основните си конкуренти от Лейбъристката партия, но нито една от двете не може да управлява самостоятелно.\r\n„Националната партия“ има 58 депутатски места, а нужните за парламентарно мнозинство са 61. Лейбъристите имат 45, „Нова Зеландия на първо място“ девет, а „Зелените“ седем. Симеон Миланов", "date": "2017.10.02", "title": "Reuters: Новозеландските националисти ще преговарят, както с лейбъристите, така и с „Националната партия“за формирането на правителство"}
{"url": "http://www.focus-news.net/news/2017/10/02/2441819/predstoyashti-mezhdunarodni-sabitiya-za-2-oktomvri-agentsiya-fokus.html", "text": "Ще бъде обявена Нобеловата награда за Медицина.\r\n*** Президентът на Русия Владимир Путин е на официално посещение в Туркменистан.\r\n*** Грузинският президент Георгий Маргвелашвили е на официално посещение в Португалия.\r\n*** Министър-председателят на Палестинската автономия Рами Хамдала ще посети Ивицата газа за преговори, целящи сближаването на позициите между групировките \"Фатах\" и \"Хамас\".\r\n***", "date": "2017.10.02", "title": "Предстоящи международни събития за 2 октомври (Агенция \"Фокус\")"}
{"url": "http://www.focus-news.net/news/2017/10/02/2441820/nimh-v-sutreshnite-chasove-v-otdelni-rayoni-vidimostta-shte-bade-namalena-s-maksimalni-temperaturi-mezhdu-16-i-21.html", "text": "Над страната ще има разкъсана облачност, по-значителна над източните и югозападните райони, където на изолирани места ще превали слаб дъжд. Над останалата част от страната ще преобладава слънчево време. В сутрешните часове в отделни райони видимостта ще бъде намалена. Ще духа слаб, по морския бряг умерен вятър от изток-североизток. Максималните температури ще са между 16° и 21°. Това съобщи за Агенция „Фокус“ дежурният синоптик  Евгения Егова в Националния институт по метеорология и хидрология (НИМХ) към Българската академия на науките (БАН) . Над Черноморието ще има значителна облачност и на отдели места ще превали слаб дъжд. Ще духа до умерен североизточен вятър. Максимални температури на въздуха: 17-18°. Температурата на морската вода е 18-19°. Вълнението на морето ще бъде 2-3 бала. Над планините ще има предимно значителна облачност. Ще духа слаб североизточен вятър. Максималната температура на височина 1200 метра ще е около 10°, на 2000 метра - около 5°.", "date": "2017.10.02", "title": "НИМХ: В сутрешните часове в отделни райони видимостта ще бъде намалена, с максимални температури между 16° и 21°"}
{"url": "http://www.focus-news.net/news/2017/10/02/2441821/prezidentat-rumen-radev-shte-dade-nachalo-na-akademichnata-20172018-uchebna-godina-v-su-sv-kliment-ohridski.html", "text": "Президентът Румен Радев ще даде начало на академичната 2017/2018 учебна година в Софийския университет „Св. Климент Охридски”. Това съобщиха от прессекретариата на държавния глава. Събитието ще се проведе в Аулата на висшето училище.", "date": "2017.10.02", "title": "Президентът Румен Радев ще даде начало на академичната 2017/2018 учебна година в СУ „Св. Климент Охридски“"}
{"url": "http://www.focus-news.net/news/2017/10/02/2441822/ministar-valentin-radev-shte-otkrie-novata-uchebna-godina-v-akademiyata-na-mvr.html", "text": "Академията на МВР отваря врати за новата учебна година 2017/2018, съобщиха от пресцентъра на МВР. На тържествената церемония ще присъстват министърът на вътрешните работи Валентин Радев, представители на политическото и професионално ръководство, директори на главни дирекции, както и преподаватели и курсанти в Академията на МВР.", "date": "2017.10.02", "title": "Министър Валентин Радев ще открие новата учебна година в Академията на МВР"}
{"url": "http://www.focus-news.net/news/2017/10/02/2441823/tass-severna-koreya-prizova-yuga-da-anulira-dogovora-si-za-voenna-vzaimopomosht-sas-sasht.html", "text": "Северна Корея призова Република Корея да излезе от отбранителния си съюз със САЩ, и да прекрати „провокационните“ действия по отношение на Пхенян, предава ТАСС. \r\n„Всички корейци са длъжни да се борят за незабавното отменяване на договора за взаимна отбрана между Сеул и Вашингтон, както и да принудят окупационната войска на САЩ, да се оттегли от Южна Корея“, заявиха от Пхенян.\r\nСпоред режима в Пхенян американско-корейския договор е предпоставка за провеждането на съвместни военни учения и разполагането на американско стратегическо въоръжение на Корейския полуостров.\r\n„Това представлява сериозна опасност за сигурността в региона, където всеки момент може да избухне война“, заявиха от Северна Корея.Симеон Миланов", "date": "2017.10.02", "title": "ТАСС: Северна Корея призова Юга да анулира договора си за военна взаимопомощ със САЩ"}
{"url": "http://www.focus-news.net/news/2017/10/02/2441824/ombudsmanat-maya-manolova-kamen-donev-i-reditsa-organizatsii-izprashtat-petitsiya-v-ep-sreshtu-dvoyniya-standart-pri-hranite-v-es.html", "text": "Големият актьор и режисьор Камен Донев, председателят на Българския лекарски съюз д-р Венцислав Грозев, председателят на Националния браншови съюз на хлебарите и сладкарите Мариана Кукушева, изпълнителният директор на Националната мрежа за децата Георги Богданов, председателят на Националното представителство на студентските съвети Яна Вангелова и заместник-омбудсманът Диана Ковачева са сред първите, които подкрепят петицията на националния обществен защитник Мая Манолова до Европейския парламент срещу двойния стандарт на храните в ЕС. Това съобщиха от пресофиса на омбудсмана.\r\nОфициалното представяне на инициативата на омбудсмана ще бъде от 12.00 часа в институцията (гр. София, ул. „Георг Вашингтон“ №22). Идеята на Мая Манолова е да се възползва от правото си като гражданин на Европейския съюз, който индивидуално или чрез сдружаване с други лица и организации, може да отправи петиция до Европейския парламент по въпрос, който го засяга пряко и попада в сферата на дейност на Евросъюза. Предмет на петицията на омбудсмана са нарушените права на българските граждани в резултат на производство и разпространение на храни и напитки от едни и същи марки с по-ниско качество в България и държавите от Източна Европа и предложение за създаване на законодателство, което да забрани производството и разпространяването на продукти от една и съща марка с различно съдържание на съставките в рамките на общия европейски пазар.", "date": "2017.10.02", "title": "Омбудсманът Мая Манолова, Камен Донев и редица организации изпращат петиция в ЕП срещу двойния стандарт при храните в ЕС"}
{"url": "http://www.focus-news.net/news/2017/10/02/2441825/haskovo-9-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница трафикът е интензивен на изход от страната за товарни автомобили. На ГКПП „Капитан Андреево” има 9 км колона от товарни автомобили, а на ГКПП „Лесово” – 1 км колона от товарни автомобили. Това съобщиха от пресцентъра на ГД „Гранична полиция”. \r\nНа българо-румънската граница на ГКПП „Дунав мост” – Видин на изход от страната има образувана 1 км колона от товарни автомобили.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово – Бекет работи само през деня поради ниското ниво на река Дунав.", "date": "2017.10.02", "title": "Хасково: 9 км колона от товарни автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/10/02/2441826/zam-predsedatelyat-na-gerb-tsvetan-tsvetanov-shte-provede-sreshta-sas-strukturite-na-partiyata-v-haskovo.html", "text": "Зам.-председателят на ГЕРБ Цветан Цветанов ще проведе работна среща със структурите на партията от Хасковска област. Това съобщиха от пресцентъра на ПП ГЕРБ. Срещата ще се проведе от 18.30 часа в сградата на НТС в Хасково. Ще участват общинските ръководства на ГЕРБ от Хасковска област, общинските съветници, общинските кметове и кметовете на кметства от ГЕРБ. На срещата ще присъства и областният координатор на ГЕРБ-Хасково Делян Добрев. Целта на срещата е на място Цветанов да чуе мнението и позициите на структурите на ГЕРБ от цялата област.", "date": "2017.10.02", "title": "Зам.-председателят на ГЕРБ Цветан Цветанов ще проведе среща със структурите на партията в Хасково"}
{"url": "http://www.focus-news.net/news/2017/10/02/2441827/denyat-2-oktomvri-v-balgarskata-istoriya.html", "text": "През 1915 г. - по време на Първата световна война Англия и Франция обявяват война на България. 1982 г. - във Варна започва XXVII фестивал на българския игрален филм. 1996 г. - пред дома си в София е убит Андрей Луканов - български политик и държавник, 40-ят министър-председател на България (8 февруари – 22 септември 1990 г., 22 септември – 20 декември 1990 г.), министър на външнотърговските връзки (1987-89 г.). Член на Политбюро и секретар на ЦК на БКП (1989 г.). На тази дата е роден Иван Лазаров – български скулптор, академик, професор. На 2 октомври умират: Васил Априлов – български възрожденски и книжовен деец; Димчо Дебелянов – български поет. \r\n2014 г.\r\nВзрив в завод за взривни вещества в Горни Лом отнема 15 човешки живота.\r\n2010 г.\r\nМинистър-председателят Бойко Борисов и министърът на регионалното развитие и благоустройството Росен Плевнелиев откриват завършен участък от АМ „Марица” с дължина 30,28 км.Стойността на извършените строителни и ремонтни дейности е 36 милиона лева. Изграждат се и мост над река Марица с дължина 392 м, четири малки моста, 17 селскостопански подлеза и пет пътни надлеза.\r\n2002 г.\r\nНародното събрание утвърждава с консенсус 3-ти и 4-ти реактор на АЕЦ \"Козлодуй\" да бъдат затворени след приемането на България в Европейския съюз. Решението е предизвикано от позицията на правителството от 26 септември, реакторите да бъдат спрени до края на 2006 г.\r\n1996 г.\r\nОбщият съвет на Световната търговска организация (СТО) взема решение за одобряване на Протокола за присъединяване на Република България към Маракешкото споразумение за създаване на СТО.\r\nСветовната търговска организация е приемник на ГАТТ (Общо споразумение за митата и търговията – учредена през 1947 г.).\r\n1982 г.\r\nВъв Варна стартира XXVII фестивал на българския игрален филм.\r\n1958 г.\r\nЗапочва пленум на ЦК на БКП, на който се разглежда международното и вътрешното положение на страната и съкращаването на сроковете за изпълнение на петилетката. Утвърдени са \"Тезиси за работата на партията сред турското население\".\r\n1930 г.\r\nВ София стартира учредителното събрание на партията Национална задруга за политическо възраждане с председател Александър Сталийски и с печатен орган в. \"Възраждане\".\r\n1921 г.\r\nВъв Варна започва първата учебна година във Висшето търговско училище.\r\n1919 г.\r\nОткрива се XXVIII ОНС. За председател е предложен Найчо Цанов (радикалдемократ), който не приема поста и парламентът се ръководи от подпредседателя Недялко Атанасов (БЗНС).\r\n1915 г.\r\nПо време на Първата световна война Англия и Франция обявяват война на България.На тази дата са родени:\r\n1890 г.\r\nРоден е Иван Лазаров – български скулптор, академик, професор. Автор е предимно на фигурални композиции и портрети, издялани от камък, с ясна конструктивна форма и експресивно виждане - \"Три селянки\", \"На нож\", \"Почивка”; декоративно-монументална пластика - надгробие на П. К. Яворов, \"Майка\" - паметник на гроба на Димчо Дебелянов в КопривщицаНа тази дата умират:\r\n1996 г.\r\nПред дома си в София е убит Андрей Луканов - български политик и държавник, 40-ят министър-председател на България (8 февруари – 22 септември 1990 г., 22 септември – 20 декември 1990 г.), министър на външнотърговските връзки (1987-89 г.). Член на Политбюро и секретар на ЦК на БКП (1989 г.).\r\n1916 г.\r\nУмира Димчо Дебелянов – български поет. Участва в Балканската война и Първата световна война. Автор е на стихосбирките “Копнежи”, “През април”, “Спомени”, “Под тъмни небеса”, както и на произведенията “Легенда за разблудната царкиня”, “Хумор и сатира”, “Проза”.\r\n1847 г.\r\nВ Галац умира Васил Априлов – български възрожденски и книжовен деец. През 1835 г. Васил Априлов основава първото новобългарско светско училище - Габровското училище. Предлага за основа на литературния български език източнобългарското наречие.Настоява за въвеждането на българския език в църковното богослужение и за замяната на гръцките свещеници с български. Автор е на редица трудове и статии, по-важни от които са: \"Българските книжици, или на кое словенско племе собствено принадлежи кириловската азбука?\" (1841 г.), \"Денница на новобългарското образование\" (1841 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.10.02", "title": "Денят 2 октомври в българската история"}
{"url": "http://www.focus-news.net/news/2017/10/02/2441828/blagoevgrad-kmetat-d-r-atanas-kambitov-shte-napravi-parva-kopka-na-sotsialnite-zhilishta-v-grada.html", "text": "Кметът на община Благоевград д-р Атанас Камбитов ще направи първа копка по проект „Изграждане на социални жилища в IV микрорайон“. Събитието ще се състои от 11.00 часа в района на ул. „Вардар“ № 20. Това съобщиха от пресцентъра на Община Благоевград. Началото на проекта бе поставено през ноември 2016г., когато Министерството на регионалното развитие и благоустройството одобри проектното предложение за „Изграждане на социални жилища в IV микрорайон” и на 21 ноември 2016 г. бе сключен Договор № BG16RFOP001-1.008-0002-C01 между Община Благоевград и МРРБ. Проектът се финансира по Оперативна програма „Региони в растеж“ 2014-2020 г., Инвестиционен приоритет „Социална инфраструктура“. Общата стойност на проекта е в размер на 9 506 000.00лв.,  които се предоставят,  като безвъзмездна финансова помощ от ЕС и националния бюджет на Република България. Срокът за изпълнение а е 24 месеца.", "date": "2017.10.02", "title": "Благоевград: Кметът д-р Атанас Камбитов ще направи първа копка на социалните жилища в града"}
{"url": "http://www.focus-news.net/news/2017/10/02/2441829/aleksandar-simov-nareche-georgi-gergov-gerbadzhiya-a-gergov-mu-otgovori-che-e-klakyor.html", "text": "Александър Симов нарече Георги Гергов „гербаджия”, а Гергов му отговори, че е „клакьор”. Това каза Александър Симов, народен представител от ПГ на „БСП за България” в разговор с Илиана Беновска в предаването „Беновска пита” по Радио К2 и Канал 3, съобщиха от екипа на предаването. На въпрос, има ли противоречия в БСП на междуличностна основа, Симов каза: „Противоречията в БСП са на междуличностна основа. Георги Гергов днес е в тотално противоречие с Георги Гергов от преди една година. Не знам на кой Георги Гергов да вярвам – на този, които възхваляваше Корнелия Нинова като единствен възможен вариант за лидер или на онзи, който казва, че Нинова не води партията добре“. Георги Гергов няма алтернативна визия за развитие на БСП, той е проводник на коалиция с ГЕРБ. Корнелия Нинова е носител на промяната в България. Нинова има проблематично минало, но въпреки това е позитивна сила, продължи депутатът от БСП. Корнелия Нинова е проблем за тези, които искат Бойко Борисов да изкара пет мандата като премиер. \r\nГеорги Гергов се обади по телефона и поиска право на отговор. „Когато се коментира моето име, нека се казва ясно. Аз съм казал, че може да има евентуална коалиция, но ако БСП спечели изборите, и не само с ГЕРБ, а и с патриотите. Да не ми се пришиват неща, които не съм ги казал”, каза Гергов.\r\nИлиана Беновска каза: „Така е. Прав сте. Много се извинявам, че и аз не го казах, но мисля, че г-н Симов го знае и можеше да го каже”. \r\n„Няколко пъти го уточнявам по няколко телевизии. Аз не съм казал, че съм за коалиция с ГЕРБ. Аз съм казал евентуално, ако спечелим изборите, тогава да предложим обща коалиция за национално спасение на България”, обясни Георги Гергов.\r\nИлиана Беновска предложи: „Добре. Може да направим една обща среща в ефир между Вас и Александър Симов. Искате ли? Той е съгласен”, на което Гергов отговори: „С клакьори не се занимавам”.\r\n„Той не се занимава с клакьори и аз не се занимавам, с хора, които са тайни фенове на Бойко Борисов. Всякаква форма на коалиция с ГЕРБ щеше да бъде смъртносна за левицата”, каза Александър Симов. \r\nВодещата Беновска попита Александър Симов за подадената оставка на Делян Добрев от ГЕРБ. „Когато в края на холивудски филм лошият злодей е застрелян, трябва ли това да предизвика трагедия в киносалона“, попита Александър Симов. Според него Делян Добрев е лошият злодей в ГЕРБ. В момента той получава вълна от подкрепа от трудови и творчески колективи в ГЕРБ в негова защита. ГЕРБ ще се опитат да запазят Делян Добрев, но заразата бе показана на едно от високите нива. „Раковият тумор е стигнал високи нива и след Делян Добрев ще започнем да се занимаваме с хората, без които ГЕРБ не може да съществува“, продължи критиката си народният представител от БСП. ГЕРБ е БКП днес, но с пазарна украса и шуробаджанащина. Симов каза още, че Делян Добрев е излъгал 4-5 пъти, описвайки ситуацията в Хасково, което доказва, че той иска да си намери алиби. БСП с двама общински съветници в Хасково няма как да превземе града и кмета Добри Беливанов.\r\nСимов отказа да коментира защо е поискана оставка на Корнелия Нинова като зам.-министър през 2007 г. от Сергей Станишев. Каза още, че не интересува от „Техноимпекс“ и срещите й с генерал Решетников. А като журналист във вестник „Дума“ не е отразявал тези събития. „Внушението, че генерал Решетников е предложил Румен Радев за президент на Корнелия Нинова граничи с безумието. Ако Решетников може да посочи кандидат, който ще победи ГЕРБ, трябва да го викнем да си оправим държавата“, завърши Александър Симов разговора си с Илиана Беновска в предаването „Беновска пита\" по „Канал 3” и „Радио К2 на 1 октомври.", "date": "2017.10.02", "title": "Александър Симов нарече Георги Гергов „гербаджия”, а Гергов му отговори, че е „клакьор”"}
{"url": "http://www.focus-news.net/news/2017/10/02/2441830/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с подмяна на спирателен кран на ул. „Житница“, жк. „Славия“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Житница“, ул. „Хайдушка поляна“, ул. 691, ул. „Хайдушко изворче“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка поляна“ до бл. 32.\r\nВъв връзка с подмяна на спирателни кранове на ул. „Смърч“ и ул. „Битоля“, жк. „Белите брези“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Ворино“, от ул. „Проф. Д-р Димитър Атанасов“ до ул. „Битоля“;\r\nпо ул. „Битоля“, от ул. „Хайдушка гора“ до бул. „Гоце Делчев“;\r\nпо ул. „Смърч“, от ул. „Дойран“ до ул. „Битоля“.   \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Битоля“ ъгъла с ул. „Смърч“; ул. „Битоля“ ъгъла с ул. „Хайдушка гора“.\r\nВъв връзка с подмяна на сградно водопроводно отклонение на ул. „Шейново“, Център, се налага спиране на водоподаването от 9:00 до 16:00 часа на клиентите на „Софийска вода”, живеещи в района на:\r\nул. „Мургаш“, ул. „Шейново“, ул. „Васил Априлов“, бул. „Евлоги и Христо Георгиеви“.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шейново“ №19.\r\nВъв връзка с изпълнение на инвестиционен проект за реконструкция на уличен водопровод на ул. „Охрид“ кв. „Банишора“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по ул. „Охрид“ от ул. „Свищов“ до ул. „Опълченска“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Охрид“ ъгъла с ул. „Подполковник Калитин“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Илия Джагаров“, с. Локорско, се налага спиране на водоподаването от 10:00 до 14:00 часа на клиентите на „Софийска вода”, живеещи в района на:\r\nул. „Илия Джагаров“, по ул. „Цветан Пешев“ от ул. „Илия Джагаров“ до ул. „Поп Стоил Петков“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Джагаров“ ъгъла с ул. „Цветан Пешев“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/02/2441831/blagoevgrad-narodniyat-predstavitel-ot-gerb-daniela-saveklieva-shte-dade-preskonferentsiya-po-aktualni-politicheski-i-obshtestveni-temi.html", "text": "Народният представител от ПП ГЕРБ Даниела Савеклиева ще даде пресконференция по актуални политически и обществени теми. Това съобщиха от пресцентъра на ПП ГЕРБ – Благоевград. Срещата с журналисти ще проведе от 12.00 часа в офиса на ГЕРБ в Благоевград, пл. „Христо Ботев” №2 (при пощата).", "date": "2017.10.02", "title": "Благоевград: Народният представител от ГЕРБ Даниела Савеклиева ще даде пресконференция по актуални политически и обществени теми"}
{"url": "http://www.focus-news.net/news/2017/10/02/2441832/denyat-2-oktomvri-v-svetovnata-istoriya.html", "text": "През 1187 г. - султанът на Фатимидите, Халиф Салах ед-Дин (Саладин) превзема Ерусалим. Загубата на свещения град предизвиква Третия кръстоносен поход (1189-1192г.), ръководен от Фридрих I Барбароса, Ричард I Лъвското сърце и Филип II Август, който се оказва неуспешен. През 1535 г. френският мореплавател Жак Картие, плавайки срещу течението на р. Сейнт Лорънс достига до селището Ошлага - на мястото, където се сливат реките Отауа и Сейнт Лорънс. През 1836 Чарлс Дарвин се завръща във Фолмаут, Англия, след 5-годишно изследователско пътешествие в южните океани на борда на кораба \"Бигъл\". През 1870 г. Рим е обявен за столица на обединена Италия. През 1895 г. - за първи път е отпечатан комикс във вестник. През 1909 г. е изигран първият ръгби мач - между отборите на “Harlequins” и “Richmond” През 1910 г. два самолета се сблъскват във въздушното пространство над Милано. Това е първата самолетна катастрофа. 1931 г. - американците Клайд Пенкбърн и Хю Хърндън обявяват намерението си да прелетят за първи път над Тихия океан. 1936 г. - след отменянето на сухия режим в САЩ е открито първото предприятие за производство на алкохолни напитки, след отменянето на сухия режим. 1942 г. - английският лайнер “Куин Мери” прерязва на две палубата на крайцера “Курасао”, в резултат на което загиват 338 човека. 1944 г. - нацистите потушават Варшавското въстание, избухнало на 1 август 1944 г. в окупираната от германските войски полска столица. 1946 г. - на екран се появява първият “сапунен” сериал ­ американският “Далечен хълм”. 1991 г. - компютърните гиганти Apple и IBM се обединяват. \r\nНа 2 октомври са родени: Греъм Грийн - английски писател и драматург. Автор е на множество творби, между които - \"Същността на нещата\", \"Властта и славата\", \"Тихият американец\", \"Комедиантите\". 1951 г. - роден е Стинг - английски рок музикант. На 2 октомври умира американският актьор Рок Хъдсън (с истинско име Рой Харолд). Известност получава с ролите си във филмите \"Гигантът\" и \"Династия\".\r\n2014 г.\r\nВодачът на Шведската социалдемократическа работническа партия Стефан Льовен е новият министър-председател на страната.\r\n2013 г.\r\nСлед съвместна операция на американските власти онлайн платформата за анонимна търговия с наркотици и други забранени дейности Silk Road е свалена от Интернет. Над 100 000 души са пазарували от сайта посредством електронната валута Bitcoin. Сайтът е разположен в т.нар. „дълбока мрежа“, като се разчита на Tor, без да се индексира от търсачките. През сайта са извършени сделки за 9.5 млн. биткойна, които се равняват на около 1.2 млрд. долара, като около 80 млн. са натрупани като комисионна за сайта. Собственикът на Silk Road Уилям Улбрихт е задържан с обвинения за наркотрафик, хакерство и пране на пари.\r\n2012 г.\r\nМихаил Саакашвили признава своята загуба на изборите за президент в Грузия.\r\n2011 г.\r\nРуският премиер Владимир Путин изявява намерение да създаде \"Евразийски съюз\", в който да влизат бивши съветски републики, ще се изгради на базата на митническия съюз с Беларус и Казахстан, който следващата година премахва всички бариери пред търговията и движението на капитали и работна сила между трите страни.\r\n2007 г.\r\nС резолюция на ООН 2 октомври е обявен за Международен ден без насилие.\r\n1991 г.\r\nКомпютърните гиганти Apple и IBM се обединяват.\r\n1972 г.\r\nДания гласува с мнозинство от 63.4% срещу 36.6% в подкрепа на присъединяването си към Европейския съюз.\r\n1956 г.\r\nВ Ню Йорк е представен първият в света атомен часовник. Грешката този вид часовници се свежда в границите на приблизително 1 секунда изоставане на всеки 3 000 000 години.\r\n1946 г.\r\nНа екран се появява първият “сапунен” сериал ­ американският “Далечен хълм”.\r\n1944 г.\r\nНацистите потушават Варшавското въстание, избухнало на 1 август 1944 г. в окупираната от германските войски полска столица. Въстанието е вдъхновено от полското емигрантско правителство в Лондон и се ръководи от Армия Крайова. В него загиват около 200 000 души.\r\n1942 г.\r\nАнглийският лайнер “Куин Мери” прерязва на две палубата на крайцера “Курасао”, в резултат на което загиват 338 човека.\r\n1936 г.\r\nСлед отменянето на сухия режим в САЩ е открито първото предприятие за производство на алкохолни напитки, след отменянето на сухия режим.\r\n1931 г.\r\nАмериканците Клайд Пенкбърн и Хю Хърндън обявяват намерението си да прелетят за първи път над Тихия океан. Три дни по-късно те извършват първия успешен полет над Тихия океан, изминавайки разстоянието от Япония до Америка за 41 часа и 31 минути, прелитайки над 8000 км.\r\n1910 г.\r\nДва самолета се сблъскват във въздушното пространство над Милано. Това е първата самолетна катастрофа.\r\n1909 г.\r\nИзигран е първият ръгби мач - между отборите на “Harlequins” и “Richmond”\r\n1895 г.\r\nЗа първи път е отпечатан комикс във вестник.\r\n1870 г.\r\nРим е обявен за столица на обединена Италия.\r\n1836 г.\r\nЧарлс Дарвин се завръща във Фолмаут, Англия, след 5-годишно изследователско пътешествие в южните океани на борда на кораба \"Бигъл\".\r\n1608 г.\r\nХанс Липершай от Миделбург монтира първият телескоп.\r\n1535 г.\r\nФренският мореплавател Жак Картие, плавайки срещу течението на р. Сейнт Лорънс достига до селището Ошлага - на мястото, където се сливат реките Отауа и Сейнт Лорънс. Впечaтлен от причудливия вид на намиращата се в непосредствена близост планина, Картие решава да я нарече “Мон Роаял” (Кралска планина). До нея по-късно е основан гр. Монреал намиращ се на територията на днешна Канада.\r\n1187 г.\r\nСултанът на Фатимидите, Халиф Салах ед-Дин (Саладин) превзема Ерусалим. Загубата на свещения град предизвиква Третия кръстоносен поход (1189-1192г.), ръководен от Фридрих I Барбароса, Ричард I Лъвското сърце и Филип II Август, който се оказва неуспешен.На тази дата са родени:\r\n1951 г.\r\nРоден е Стинг - английски рок музикант. Член е на групата “The Police”. Сред по-известните му албуми са: “The Dream of the Blue Turtles” (1985), “The Soul Cages” (1991), “Ten Summoner's Tales” (1993), “Brand New Day” (1999). Участва във филмите “Куадрофения”, “Артемис 81”, “Очистително”.\r\n1904 г.\r\nРоден е Греъм Грийн - английски писател и драматург. Автор е на множество творби, между които - \"Същността на нещата\", \"Властта и славата\", \"Тихият американец\", \"Комедиантите\".\r\n1869 г.\r\nРоден е Мохандас Карамчанд Ганди, наречен Махатма (Велика душа) - идеолог и водач на индийското национално-освободително движение срещу английското управление, юрист, защитник на ненасилственото гражданско неподчинение като средство за постигане на политически цели.\r\n1452 г.\r\nРоден е Ричард III - крал на Англия, дук на Глоучестър от 1461 г., от династията Йорки. Брат е на Едуард IV. Той узурпира властта през юни 1483 г. след смъртта на Едуард IV.На тази дата умират:\r\n2007 г.\r\nУмира Екатерини Гръцка\r\nЕкатерини Гръцка и Датска—лейди Брандрам е родена на 4 май 1913 г. в Атина, Гърция. Дъщеря е на гръцкия крал Константинос I и на немската принцеса София. Родена е като Екатерини цу Щлезвиг-Холщайн-Зонденбург-Глюксбург, принцеса на Гърция и Дания. Сестра е на трима гръцки крале–Георгиос II, Александрос и Павлос I, както и на румънската кралица Елена. На 21 април 1947 г. се омъжва за офицер от британската армия–майор Ричард Брандрам. Умира в Лондон, Великобритания.\r\n1985 г.\r\nУмира американския актьор Рок Хъдсън (с истинско име Рой Харолд). Известност получава с ролите си във филмите \"Гигантът\" и \"Династия\".\r\n1927 г.\r\nУмира Сванте Арениус - физикохимик, професор. Автор е на теорията за електролитната дисоциация, на трудове по химична кинетика, астрономия, астрофизика, биология. Носител на Нобелова награда за химия през 1903 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.10.02", "title": "Денят 2 октомври в световната история"}
{"url": "http://www.focus-news.net/news/2017/10/02/2441833/sofiya-v-unss-shte-bade-otkrita-novata-uchebna-godina.html", "text": "От 10.00 часа в аула „Максима” ще бъде открита новата учебна година в Университета за национално и световно стопанство, съобщиха от пресцентъра на УНСС. Гост ще бъде  Милена Дамянова, председател на Комисията по образованието и науката в 44-тото Народно събрание.", "date": "2017.10.02", "title": "София: В УНСС ще бъде открита новата учебна година"}
{"url": "http://www.focus-news.net/news/2017/10/02/2441834/burgas-yubileynoto-20-to-izdanie-na-esennite-literaturni-praznitsi-shte-bade-otkrito-v-dom-na-pisatelya.html", "text": "Юбилейното 20-то издание на Бургаските есенни литературни празници ще бъде открито от 18.00 часа в Дома на писателя. Това съобщиха от пресцентъра на Община Бургас. Специално участие ще вземат поетите Диана Саватева – дългогодишен журналист, народен представител и зам.-председател на комисията на комисията по култура и медии в НС, Боян Ангелов – председател на Съюза на българските писатели, поетът Димитър Христов, маестро Стефан Диомов и сопраното Шмилена Султанова. Домакин на всички събития от афиша ще бъде Дом на писателя на ул.“Вола“. Единственото изключение е големият юбилеен спектакъл – 80 години Ваньо Вълчев, чийто режисьор е Симеон Димитров. Той ще се проведе на 27 октомври от 18.30 часа в Дома на нефтохимика. Двама бургаски журналисти ще представят своите нови творби в тазгодишното издание на празниците. Слави Томов ще презентира новия си проект „Амур. Истории в синьо“, а Наталия Недялкова новата си поетична книга „Перила към небето“. Бургазлии и гостите на града ще имат възможност на се насладят тази година на интригуваща селекция от премиерните заглавия в различни жанрове. В афиша на празниците за включени  “Три класически случая“ на проф. Светлозар Игов, „Оценяване на видовете“ на Живка Иванова, „Изгубеният ключ“ на Боян Чимов, „Дом за нечия надежда“ на Нели Вангелова, „АДDICTED“ на Петър Чухов, „Пътят на делфините“ на Добрина Топалова, „Балетрист v\\s критик“ на  проф. Симеон Янев, „Лирика“ на Кольо Колев, „Фрегата съшива хоризонта“ на Константин Корадов, „Ще чакам дъгата“ на Владимир Шумелов. Първото събитие след официалното откриване на 2 октомври е среща на български писатели с литературното общество на Търговска гимназия и Английска гимназия. И в тазгодишното издания на Есенните литературни празници са предвидени тематични вечери – „Посоките на хумора“ с  писателя Николай Фенерски и актьора Стоян Памуков на 1- октомври, празник на прозата, озаглавен „Романът в Бургас“ с участието на Георги Минков и Диян Русев на 12 октомври. Очакваната втора част на книгата „Забравените поети на Бургас“ на Георги Райков ще бъде представена на 17 октомври. В афиша на  празниците е включена премиера на антологията „Поети, влюбени в морето“ с участието на ВИГ „Луминус“ Несебър. Тя ще се състои на 5 октомври. Специални гости на Есенните литературни празници ще бъде ВГ „Фортисимо“ с художествен ръководител Милена Добрева. На Димитровден в Дома на писателя ще гостуват Младен Влашки от сп. „Страница“, Сашо Серафимов от сп. „Антимовския хан“ и Мартен Калеев от алманах „Огоста“. По традиция Есенните литературни празници ще бъдат закрити с представянето на новия брой на Списание „Море“ от Росен Друмев и Иван Сухиванов.", "date": "2017.10.02", "title": "Бургас: Юбилейното 20-то издание на Есенните литературни празници ще бъде открито в Дом на писателя"}
{"url": "http://www.focus-news.net/news/2017/10/02/2441835/toma-bikov-borisov-e-v-pryak-kontakt-s-putin-i-erdogan-i-ne-mu-e-nuzhna-ninova-kato-posrednik.html", "text": "Борисов е в пряк контакт с Путин и Ердоган и не му е нужна Нинова като посредник. Това каза Тома Биков, народен представител в 44 НС от ГЕРБ в разговор с Илиана Беновска по темата „Парите, Правата, Политиката, Законността, глупако! в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването. Тома Биков заяви позиции по следните теми: „Родствените скандали с Делян Добрев”; „Кметът Беливанов – има ли вина?”; „Какво се случва в БСП?”\r\nБеновска посрещна своя гост с въпроса „Какво се случва?”, имайки предвид ситуацията с Делян Добрев, който каза, че е „смъртоносно ранен” и си подаде оставката в политиката, защото „това не се търпи повече”. Тома Биков отговори, че като базисно почтен човек Добрев не е издържал на „помията”, която се е изливала по него – с лъжи, полуистини или фалшиви диаграми за братовчеди и роднини. Биков каза, че съжалява за случващото се, но вижда, че Добрев има подкрепа от ГЕРБ, както и от хора, които не са симпатизанти на партията. Той изрази надеждата си Добрев да преосмисли решението си, защото това, което прави си струва. Беновска обясни, че има декларации в подкрепа на Добрев от Добрич, Разград, ГЕРБ-жени, Русе, Младежкото ГЕРБ, Ловеч, Кърджали, Велико Търново, София; с официални позиции са излезли председателят на НС Димитър Главчев, министърът на правосъдието Цецка Цачева, председателят на правната комисия Данаил Кирилов, Десислава Атанасова и т.н. Водещата попита Биков дали ГЕРБ са убедени в правотата на Добрев. Гостът бе категоричен, че лично за него Добрев е невинен и свързва случая със скандала около НДК и уволнението на Боршош при изнасянето данни от министър Лиляна Павлова за случващото се в НДК, която въпреки всичко е запазила поста си и „Суджук”-гейт в Добрич, когато Борисов е сезирал прокуратурата и Мартинов лично е подал оставката си. Биков каза, че Добрев и структурата в Хасково са свалили доверието си към кмета Беливанов заради подозрения за нерегламентирани контакти с определени бизнесмени от града, и защото няма как те да носят политическа отговорност за неговите действия, но в случая този, който е посочил нередностите – подава оставка, а Беливанов пуска отворено писмо от Монако без да споменава възможна оставка. Биков каза, че се хвърля кал срещу Добрев, но не и срещу Беливанов, който също е избран от ГЕРБ и хората, които нарича „анонимници” – членове и симпатизанти на ГЕРБ. Гостът каза, че това е много по-сериозен проблем и не е просто скандал в определена община. Той припомни, че след президентските избори 2016 ГЕРБ е обявил нов курс на партията и в месеците между президентските и парламентарните избори са се случили промени в публичното поведение, в новото НС половината от ПГ на ГЕРБ са първомандатни депутати, преструктурират се местните структури, защото отговорността на партията при над 20 кмета на областни градове, над 100 кмета в общините е огромна. Биков не смята, че случаят в Хасково е „разпад”, както го определя Корнелия Нинова. Тя заяви още, че БСП също изпитва вътрешни противоречия, но не по такива причини, а заради междуличностни конфликти. Биков каза, че според него конфликтите в БСП са заради духовни причини – „половината партия обича Бах, а другите – Моцарт”, каза иронично гостът и припомни, че Нинова е говорела същото и преди да загуби изборите през март, когато уж БСП щеше да управлява. Биков отбеляза, че самокритичността в ГЕРБ е на високо ниво и има желание за вдигането на критериите за влизане в политиката и упражняване на власт – „така процедират сериозните партии, а несериозните коментират другите и пускат пощенски кутии да разпространяват фалшива информация по медиите и да си мислят, че по този начин ще спечелят доверието на хората” каза още той.\r\nВ предаването бе дискутирана темата „Елена Йончева – „острието” на БСП; БСП провериха ли информация на Йончева срещу Добрев?; Какви ще са мерките срещу Беливанов”. Беновска попита Биков какъв е коментарът му за Елена Йончева и казаното от нея за Добрев. Гостът каза, че е учуден от нейното поведение и от стратегията на БСП да пуснат точно нея за „острие”, защото самата тя е живяла с министър-председателя по това време – Сергей Станишев и е правила документални филми за БНТ, но е твърдяла, че нейната работа няма никаква връзка с работата на човека, с когото съжителства. Биков каза, че е бил склонен да разбере доводите ѝ, тъй като не е бил наясно с личните им отношения и не е имал основание да се интересува. Беновска попита БСП не са ли прекалено наивни, че не са проверили информацията на Йончева за роднини на Добрев, работещи в Хасково. Гостът иронично попита защо да проверяват и отбеляза, че въпросната братовчедка на Добрев е назначена от кмета Беливанов и Йончева после е допълнила, че и кметът, може би, има вина, но ако беше толкова скандализирана от ситуацията е трябвало да поиска оставката и на кмета. Беновска попита Биков какви мерки ГЕРБ ще предприеме към Беливанов. Гостът отговори, че свалянето на политическото доверие е най-тежкият акт за една организация и той трябва да реши дали е способен да управлява, въпреки че е загубил обществената подкрепа, защото ГЕРБ са 1 милион и 100 хиляди български граждани, а в Хасково 20 хиляди души. Според Биков много трудно се работи ефективно, когато нямаш подкрепа. Той каза, че обществената подкрепа към БСП в Хасково е равна на двама или трима общински съветници. Беновска каза, че според социолози ГЕРБ поддържа рейтинга си и го повишава. Биков потвърди и каза, че случващото се не е просто скандал, а е промяна, която се разбира от голяма част от хората.\r\nВодещата попита как ще се спре непрекъснатото вмъкване на ГЕРБ в скандали и няма ли да се прекратят  участията в „цирковете” в сутрешните блокове и вечерните предавания. Беновска се извини от професионална гледна точка за въпроса и съвета. Биков отговори, че ГЕРБ избягват персоналните обиди и посочи, че в участието си днес по медиите Добрев не е „лепил етикети”. На въпроса на водещата защо Йончева не е искала да седне лице в лице с Добрев, Биков каза, че най-вероятно няма да издържи, пък и за нея по-важното е да бъде чута, въпреки че Добрев не е от шумните хора и щеше да я изслуша, но не е сигурно, че тя щеше да чуе него. Гостът каза, че личното атакуване сваля нивото в политиката, но е нормално всяко управление да прави политически грешки, но не е хубаво диалогът да се сваля на такова нищо. Беновска затвори темата, тъй като развитието ще се види още тази седмица и дали ГЕРБ ще гласуват неговата оставка. Биков каза, че това е въпрос, който ГЕРБ и Добрев ще осмислят.\r\nВ предаването бяха засегнати темите като „политиката на ГЕРБ за защита на националните интереси”; „Борисов и България – мост или врата между Европа и Турция”. Беновска попита дали натрупаната критична маса срещу партията няма да доведе до поведенчески катарзис в ГЕРБ и не трябва ли ГЕРБ да затвърдят един модел на поведение, който  да показва, че партията мисли за националните интереси, ценности и идеали, а не за кухненските скандали, в които ГЕРБ е въвлечена. Биков отговори, че ГЕРБ се занимава с много по-сериозни проблеми за страната, а БСП нямат потенциал да осъзнаят важността на ситуацията. Гостът бе категоричен, че ГЕРБ следва програмата си и е поела ангажимента към обществото. Водещата припомни, че вторник и сряда предстои среща на върха на премиера Борисов с Ципрас, Вучич и Тудосе в Евксиноград и съвместно заседание на министерските съвети на България и Румъния. „Подхваща ли нова линия ГЕРБ, очевидно министър-председателят Борисов я подхваща и затвърждава, на обединител на Балканите и стабилен мост между Европа и Турция?” попита Беновска. Биков отговори, че това е естествен процес за политическата стабилност, в която се намира страната ни за разлика от други държави, но сама по себе си България не би могла да удържа на предизвикателствата на целия регион. Гостът сподели, че според него страната ни не трябва да бъде мост към Турция или някоя друга държава, а трябва да е врата, която понякога се отваря, понякога се затваря, а за да бъде така – България трябва да бъде в много тесни връзки със съседите си и това, че те готови за подобни разговори, които в миналото не са били възможни, показва възможност за дефиниране на общи интереси. Той даде за пример Вишеградската четворка, която има тежест в Европа и по отношение на Русия и САЩ, защото са определили общите си интереси, но България е в друг регион и следователно приоритетите и интересите са по-различни. Биков заключи, че ако се достигне до общи интереси в нашия регион всички ще спечелят от това.\r\nБеновска засегна темите „Русия – заплаха или не за България?”; „БСП вече не е посредник между страната ни и Русия – Нинова или БСП е причината?”; „Редно ли е посланик да дава акъл на управляващите?”. Водещата попита Русия заплаха ли е за България, а въпросът ѝ бе провокиран от твърдението на Биков, че всички сме православни народи и имаме много общо помежду си. Биков каза, че в доклада на Министерския съвет е записано, че Русия се явява предизвикателство за стабилността на региона, имайки предвид обтегнатите отношения с НАТО, но никъде не е споменато, че Русия е враг. Той отбеляза, че отношенията между двете страни са прагматични и е настъпила промяна в последните години – БСП е била демонтирана като посредник между България и Русия, което „изключително много вбесява” БСП, но нямаме и посредник с Турция. Беновска припомни, че Русия има скрита политика – стратегът на тяхната политика ген. Решетников е дошъл в България да съветва Корнелия Нинова за избора на президент. Биков отбеляза, че тя, обаче, го е нарекла „корумпиран”, но Решетников преди няколко месеца е казал, че ГЕРБ е по-предвидим политически субект, за разлика от БСП, които говорят едно, а след изборите правят друго. Според Биков генералът е визирал спирането на „Южен поток” по времето на мандата на БСП и Пламен Орешарски. Гостът смята, че БСП са наранени от това, че вече не са мост между България и Русия и в продължение на много години са паразитирали в политиката по този въпрос. Беновска попита дали Нинова е причината за „демонтажа” или БСП като цяло е неподходяща за общуване с Русия. Биков каза, че БСП винаги е подходяща, а причината е Борисов, който предпочита да има пряк контакт с Путин и Ердоган и го има. Според госта отношенията с Русия са добри – има приток на руски туристи, водят се разговори за газовия хъб, има общи проекти, в които двете страни защитават националните си интереси, но се достига до консенсус. „Няма нужда от хора, които да стоят като посредници, хора, които обичат или мразят Русия – не може да има чувства. Нека изпитваме чувства само към собствената си родина” каза още Биков и изрази уважението си към Русия и нейната култура, но това не означава, че при разговорите за газовия хъб трябва да подарим всичко на нея. Беновска попита защо се създава впечатление, че сме в раболепни отношения – американският посланник бива уведомяван за случващото се от разни партии, а той ще ни разкаже по телевизията какви самолети да се купуват, и не трябва ли ако Тръмп има да казва нещо на Борисов и Радев да го направи по утвърден дипломатически начин. Биков каза, че заради това са посланиците, а и страната ни е съюзник със САЩ, пък и един от кандидатстващите самолети е американският Ф-16, но е очевидно,че ще има среща между Борисов и Тръмп. Беновска отново попита дали е редно един посланик да дава акъл и припомни на госта си защо раздава ябълки – защото предишният френски посланик Кабан каза, че политиката и съдебната система на България са пълни с гнили ябълки. Водещата подари на Тома Биков здрава, червена българска ябълка за промени в ГЕРБ с надеждата да има нов стил на работа.\r\nВ предаването бе коментира темата „Антон Тодоров – за председател на комисията по досиетата”. Относно изказването на Корнелия Нинова по повод възможното избиране на Антон Тодоров за председател на комисията по досиетата и определението, че той ще бъде „бухалка на ГЕРБ” Биков каза, че комисията през последните 10 години е изкарвала на бял свят хората с агентурна принадлежност, а сега този разговор трябва да се пренесе на историческо ниво и комисията да започне да анализира процесите и конкретния период, защото повечето досиета са извадени. Биков каза, че БСП очевидно няма да издигат кандидат за председател, но след като не им харесва Тодоров, както и на либералната общност – нека да предложат алтернатива. Беновска попита коя е либералната общност. Гостът обясни, че това са „ умните красивите, протестърите, либерални интелектуалци”. Беновска призова да не се занимаваме с тях и когато се върнат в политиката, тогава да предлагат. Биков каза, че БСП предлагат статутът на комисията да бъде свит и да бъде вкарана в държавния архив под формата на отдел, въпреки че са инвестирани много пари в нея. Гостът подчерта, че няма да оттеглят предложението си.\r\nКсенофоб ли е Красимир Велчев?; Политиците да се работят срещу политическото насилие.\r\n„Защо ДПС Ви обвиниха в ксенофобия и поискаха оставката на председателя на комисията по вероизповедания Красимир Велчев?” попита Беновска. Биков смята, че това обвинение е несправедливо. Според него предложеният от ДПС закон е направен така, че да не бъде приет, защото се иска финансова компенсация за хората пострадали по времето на социализма, както и за техните наследници, без да се уточни кои са те, колко поколения и т.н. Според него този разговор е много труден за водене през 2017 година, защото е в миналото и раните не са пресни. Биков категорично оспорва твърдението за ксенофобия, защото и в ГЕРБ има депутати мюсюлмани, турци, католици и т.н. Беновска посочи книгата си с интервюто на Ахмед Доган и попита госта си няма ли начин да се намери пътят към разбирателството с ДПС, които са ранени. Биков отговори, че ДПС също има своите проблеми, но ГЕРБ са в управлението по волята на народа. Гостът каза, че раната от възродителния процес не е само на ДПС, а на цялото общество - тя трябва да се лекува и от ДПС и да не се отваря от тях, а най-важното е да се постигне съгласие по базовите въпроси. Биков призова всички партии да се обединят около каузата за елиминиране на политическото насилие и противодействие срещу неговото възпроизвеждане, защото обществото има рани от 23-та, 44-та, 85-та година, когато гражданите са били жертва на такова насилие и е редно политиците да ги лекуват.\r\n„Тениската и въпросът „Защо?”; БСП и вот на недоверие” са другите теми, засегнати в предаването. Беновска подари клубната тениска на Тома Биков и го попита „Защо Вие политиците не се обедините около националните ценности, идеали и интереси на България, а се занимавате с разправии и докога?” Биков каза, че точно защото се занимават с разправии не могат да се обединят, но се надява час по-скоро да се съсредоточат върху големите проблеми и тяхното решаване. На въпроса дали ГЕРБ ще имат силите, волята и такта да потушат излишните разправии Биков отговори, че има надеждата това да се случи – хубаво е да има различни мнения, но трябва да се намират полета на консенсус, защото такива е имало и в парламента са приемани предложения на БСП – за Македония, за Европредседателството и т.н. По повод заканите на БСП да гласуват вот на недоверие по време на председателството Биков каза, че е грозно, но ако искат - да го правят, въпреки че няма да е от полза за никого, включително и за тях.\r\nТака завърши разговорът на Илиана Беновска с Тома Биков в седмичното обзорно политическо предаване „Беновска пита” по „Канал 3” и „Радио К2” на 1 октомври.", "date": "2017.10.02", "title": "Тома Биков: Борисов е в пряк контакт с Путин и Ердоган и не му е нужна Нинова като посредник"}
{"url": "http://www.focus-news.net/news/2017/10/02/2441836/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция „Фокус“. Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2017.10.02", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/10/02/2441837/vratsa-narodnite-predstaviteli-ot-gerb-inzh-petya-avramova-i-krasen-krastev-shte-provedat-priemen-den-v-selo-nivyanin.html", "text": "Народните представители от ГЕРБ-Враца инж. Петя Аврамова и Красен Кръстев ще проведат приемен ден в село Нивянин, община Борован. Това съобщиха от пресцентъра на ПП ГЕРБ. Жителите на населеното място ще имат възможност да поставят своите проблеми и да зададат въпроси на депутатите от ГЕРБ. Приемният ден ще се проведе от 16.00 до 17.30 часа в заведението на ул. „Димитър Илиев” в с. Нивянин.", "date": "2017.10.02", "title": "Враца: Народните представители от ГЕРБ инж. Петя Аврамова и Красен Кръстев ще проведат приемен ден в село Нивянин"}
{"url": "http://www.focus-news.net/news/2017/10/02/2441838/targovishte-shte-bade-otkrit-vazstanoveniyat-pametnik-na-tsar-boris-iii-v-popovo.html", "text": "Паметникът на Цар Борис III в град Попово ще бъде възстановен, откриването му е от 17.30 ч. на пл. „Трети март”. Това съобщиха от пресофиса на Н. В. Цар Симеон II. Идеята е да се „върне“ на мястото си в градския парк по случай 80-тата годишнина от Царските маневри край Попово. Създаден е Инициативен комитет, който работи  за възстановяването на историческата справедливост. Има и решение на Общинския съвет в град Попово. Монументът ще припомня и важни събития за региона и за българската история - т.нар. Големи царските маневри от септември 1937 г. край Попово. През 1937 г. българското правителство и Цар Борис III пренебрегват разпоредбите на Ньойския договор, който забранява страната ни да поддържа редовна армия и започва превъоръжаване. Взема се решение за осъществяване на първите оперативни учения на българската войска след края на Първата световна война, които се провеждат край Попово и остават в историята като Големите царски маневри. Маневрите са проведени в землищата на селата Ковачевец и Паламарца. Държавата влага много средства в различни обекти в Поповска околия. По това време е изградена сградата на ЖП-гарата и Поповската гимназия, павира се центърът и се електрифицира градът, строят се пътища в посока Ковачевец, изграден е масивен мост край село Иванча, по който да премине тежката военна техника. Всичко това е свързано с личното благоволение на Цар Борис III и затова поповската общественост не крие любовта и благодарността си към него. След смъртта на Цар Борис III Общинският съвет в Попово решава в знак на признателност да бъде издигнат негов бюст-паметник в центъра на града. Той е монтиран през 1943 г., но е съществувал твърде кратко време - до февруари 1945 г.После бюстът е демонтиран, изчезва и до днес не се знае къде е, а на негово място, върху същия постамент, е поставен бюст на родената в Попово Мара Тасева. Идеята за възстановяването на паметника не е от днес. През 1992 г. темата е повдигната, но тогава не намира реализация. Кметът на Попово Людмил Веселинов и секретарят на общината Владимир Иванов, заедно с представители на Инициативния комитет на среща с Цар Симеон II го помолиха да им предостави копие на бюста на първия паметник на баща му в град Попово, който е бил  изработен от скулптора Кирил Тодоров. Възстановеният бюст-паметник е дело на реставратора на Двореца „Врана” Николай Чергаров и екип. Адвокат Маргарит Мицев, член на Инициативния комитет, поема разходите по изработката на паметника, а общинското ръководство се ангажира с градоустройствения план и монтажа. Това е единственият паметник на Цар Борис III в България.", "date": "2017.10.02", "title": "Търговище: Ще бъде открит възстановеният паметник на Цар Борис III в Попово"}
{"url": "http://www.focus-news.net/news/2017/10/02/2441839/pregled-na-osnovnite-temi-v-dobrudzhanskiya-pechat.html", "text": "„Започна подписка срещу добива на газ в Добруджа“ съобщава на първа страница вестник „Нова добруджанска трибуна“. Подписката е инициирана от младежи от град Генерал Тошево. С нея се цели спасяване на почвата и водата на най-плодородния район на страната. Инициативата е във връзка с инвестиционно предложение. До 28 октомври ще продължи подписката, когато ще бъде внесена в Общинския съвет на Тошево, а след това при одобрение ще бъде адресирана и до ресорните министерства. Подписката вече обхваща и селата около Тошево. С нов подход НАП е повишила събираемостта на просрочени дългове до 95%, съобщава всекидневникът. През тази година в хазната са влезли 864 млн. лв. повече задължения от предходната година. Информацията е представена по време на международен конгрес на Федерацията на националните колекторски асоциации. Изпълнителният директор на приходната агенция е бил поканен да участва във форума заради постигнатите значими резултати. Община град Добрич е внесла за одобрение проектно предложение за изграждане на канализация в квартал „Рилци“. На първия етап ще бъдат изградени 2,73 км, тласкател 1,77 км и 1 КПС. Общата стойност е 2 984 612 лв. без ДДС. \r\n„Уникален амулет от нефрит откриха на нос Калиакра“, съобщава на първа страница другият регионален вестник „Добруджанска трибуна“. Ръководителят на екипа археолози, работили това лято на крепостта на нос Калиакра, е представил резултатите от дейността. Това лято е направено най-уникалното не само за сезона, но и за всички години на работа по обекта откритие – амулет, изработен от бял нефрит. Символ е на властта по думите на доц. Бони Петрунова, предполага се, че е пристигнал на нос Калиакра от Китай. Датира се от 14 век. Запознават студентите с културното наследство от Първата световна война, съобщава изданието. Утре Добрич ще бъде домакин на семинар в рамките на дейностите по проект „Изграждане на мрежа за презентиране на културното наследство от Първата световна война в Дунавския район“. Лектори ще бъдат утвърдени специалисти в областта на този исторически период. Програмата на форума ще завърши с театрален спектакъл по Йовкови текстове, свързани с темата на събитието. Писателят прави своя литературен дебют именно с два сборника с разкази на военна тема. В рубриката „Общество“ вестникът отделя цяла страница на личността и делото на краеведа Пирин Бояджиев. Автор на материала е изтъкнатият добруджански краевед Атанас Пеев. Пирин Бояджиев е силистренец, за него Любен Бешков разказва, че неговата дейност е била разнообразна – съставител на учебник за изучаване на български език в Румъния, автор на повече от 20 рецензии, написани на френски език и отпечатани в списание „Балкания“ и др.", "date": "2017.10.02", "title": "Преглед на основните теми в добруджанския печат"}
{"url": "http://www.focus-news.net/news/2017/10/02/2441841/dobrich-zapochva-priemat-na-zayavleniya-ot-kandidat-potrebitelite-za-izpolzvane-na-sotsialnata-usluga-topal-obyad-v-obshtina-kavarna.html", "text": "Започва приемът на заявленията от кандидат-потребителите за ползване на социалната услуга в изпълнение на проект „Осигуряване на топъл обяд” в Община Каварна. Това съобщиха от пресцентъра на общината. Заявления – декларации за кандидатстване, следва да се подават в Деловодството на Община Каварна, ет.1 до 20.10.2017 година. След  извършване на подбор, списък с одобрените кандидат – потребители на услугата ще бъде качен на сайта на общината и изнесен на информационното табло в деловодството на Община Каварна и в кметството на населеното място. Реализацията на проекта има за цел намаляване на бедността чрез осигуряване на обяд на лица, живеещи във висока степен на бедност и социална изолация. В продължение на шест месеца, всеки работен ден, след извършване на подбор на 200 представители на целевите групи от Община Каварна, ще бъде предоставен топъл обяд, състоящ се от супа, основно ястие и хляб, а при реализирани икономии и десерт. Предвиденият срок за изпълнението на проекта е от 01.11.2017г. до 30.04.2018г. Основна целева група: лица и семейства на месечно подпомагане по реда и условията на чл.9 от Правилника за прилагане на Закона за социално подпомагане: лица с доказана липса на доходи и близки, които да се грижат за тях, установено от Дирекция „Социално подпомагане”-Каварна; самотно живеещи лица и семейства, които не могат да се издържат чрез имуществото или труда си и получават пенсии в минимални размери- за осигурителен стаж и възраст; за инвалидност; наследствени пенсии, несвързани с трудова дейност; скитащи и бездомни деца и лица; лица от уязвими групи-граждани на трети страни, по смисъла на §1, т.17 от Допълнителни разпоредби от Закона за убежището и бежанците.", "date": "2017.10.02", "title": "Добрич: Започва приемът на заявления от кандидат-потребителите за използване на социалната услуга „Топъл обяд” в Община Каварна"}
{"url": "http://www.focus-news.net/news/2017/10/02/2441842/sofiya-narodniyat-predstavitel-ot-gerb-martin-tinchev-organizira-priemen-den-za-zhitelite-na-obshtina-botevgrad.html", "text": "Народният представител от ГЕРБ Мартин Тинчев организира приемен ден за жителите на община Ботевград, съобщиха от пресцентъра на партията. Приемния ден за жителите на общината ще се проведе от 09.00 до 11:00 часа в общинския офис на ПП ГЕРБ на пл. „Освобождение” № 14.", "date": "2017.10.02", "title": "София: Народният представител от ГЕРБ Мартин Тинчев организира приемен ден за жителите на община Ботевград"}
{"url": "http://www.focus-news.net/news/2017/10/02/2441843/veliko-tarnovo-magla-zatrudnyava-dvizhenieto-v-grada.html", "text": "Мъгла затруднява движението във Велико Търново, предаде репортер на Радио „Фокус” – Велико Търново. Пътните настилки са мокри. Времето е облачно. Трафикът в центъра на града е натоварен. Светофарни уредби в града работят нормално. Интензивно е движението на кръстовището пред Съдебната палата и пред сградата на Пощата в града. Натоварен е трафикът в районите на учебните заведения. Осигурено в полицейско присъствие пред всяко училище, както и на по-оживените кръстовища в града. Интензивно е движението и по бул. „България“ и ул. „Никола Габровски“, както и на пътен възел „Качица“ и ул. „Магистрална“ – част от главен път София – Варна.\r\nНадежда КРЪСТЕВА", "date": "2017.10.02", "title": "Велико Търново: Мъгла затруднява движението в града"}
{"url": "http://www.focus-news.net/news/2017/10/02/2441844/turskiyat-prezident-turtsiya-shte-podkrepi-irakski-kyurdistan-ako-erbil-popravi-greshkata-si.html", "text": "Турският президент Реджеп Тайип Ердоган заяви в неделя, че Анкара ще подкрепи региона на Иракски Кюрдистан, ако Ербил се откаже от своите цели за независимост, пише Daily Sabah. \r\nСпоред него, Турция „предприе някои стъпки заедно с Иракското централно правителство и Иран. Наше желание е проблемът да се разреши по пътя на здравия разум и мира, колкото е възможно по-скоро. Когато Кюрдското регионално правителство покаже мъдростта да се откаже от своята грешка, тогава Турция, държавата и хората, ще продължи да стои редом до Ербил“. Държавният глава нарече кюрдите „наши братя“. Речта му е част от продължителната критика на Анкара срещу кюрдите, след проведения техен референдум за независимост.  Цанко Цолов", "date": "2017.10.02", "title": "Турският президент: Турция ще подкрепи Иракски Кюрдистан, ако Ербил поправи грешката си"}
{"url": "http://www.focus-news.net/news/2017/10/02/2441845/pregled-na-osnovnite-temi-v-s.html", "text": "\"За пръв път от 19 години български патриарх посети Стара Загора\", е акцент от страниците на  вестник Старозагорски новини. Българският патриарх Неофит в края на седмицата беше на тридневно посещение в Стара Загора във връзка с честването на 50-годишнината от интронизацията на Старозагорския митрополит Панкратий. Кулминацията от тридневните чествания бе в събота, когато в общинска зала \"П. Р. Славейков\" се проведе научната конференция \"Старозагорският митрополит Панкратий като образец на всеотдаен архиерей, духовен наставник и общественик\". Тя бе открита от патриарх Неофит и кмета на Стара Загора Живко Тодоров. \"Нe e имало хранително натравяне в Детска градина \"Звездица\" , е друга тема в броя. В материала се уточнява, че не е установено хранително натравяне в Детска градина No 58 \"Звездица\" в Стара Загора във връзка с подаден сигнал на тел. 112 от 26 септември, че в рамките на два часа 5 деца от една група са повърнали приета храна. Възникналата ситуация за съмнение за хранителна интоксикация провокира проверки на РЗИ и ОБДХ, и последвали лабораторни изследвания. След настояване на медията от РЗИ уточниха, че изследваните деца и персонал от засегнатата група са отрицателни за чревно носителство. От РЗИ-Стара Загора смятат, че случаят касае виросологично заболяване, но не и хигиенни пропуски в детското заведение. \"В УМБАЛ \"Киркович\" се въвежда специален режим за допуск\", е друго заглавие във вестника. В статията се чете, че от понеделник, 2 октомври, в УМБАЛ \"Проф. д-р Стоян Киркович\" в Стара Загора се въвежда специален режим за допуск. Това решиха на среща в петък ректорът на Тракийския университет проф. Иван Въшин, деканът на Медицинския факултет проф. Мая Гълъбова и директорът на Университетската болница проф. Йовчо Йовчев. Решението е взето по повод зачестили кражби на чанти и портмонета на медици и пациенти в клиниките на болницата, разбити лекарски кабинети в две последователни вечери, както и строшени кафе-автомати в болничното заведение. Студентите по медицина ще бъдат допускани за упражнения в клиниките само срещу студентска карта. До Нова година университетът ще изработи 1 000 броя баджове за бъдещите медици. Освен за студенти, пропуски ще бъдат изготвени и за всички служители на УМБАЛ \"Киркович\". Гражданите, чиито близки са хоспитализирани в най-голямата в Старозагорска област болница, ще бъдат допускани само в указаните часове за свиждане.", "date": "2017.10.02", "title": "Преглед на основните теми в старозагорския печат"}
{"url": "http://www.focus-news.net/news/2017/10/02/2441846/sofiya-vavezhda-se-vremenna-organizatsiya-na-dvizhenieto-za-remont-na-ul-montevideo-v-uchastaka-ot-ul-boryana-do-ul-maestro-kanev.html", "text": "От 00.00 часа на 03.10.2017 г. до 24.00 часа на 15.10.2017 г. се забранява влизането на пътни превозни средства в двете посоки по ул. „Монтевидео” между ул. „Боряна” и ул. „Акад. Константин Пашев”, като се пропуска движението на превозни средства по ул. „Маестро Кънев” и се осигури транспортния достъп до ул. „671”. Това съобщиха от пресцентъра на Столична община. За същия период от време се променят маршрутите на автобусни линии №№ 45 и 73, както следва: \r\n- автобусна линия № 45– в посока кв. „Овча купел” – по маршрута до кръстовище ул. „Монтевидео” и ул. „Боряна”, наляво по ул. „Монтевидео”, наляво по бул. „Никола Петков”, наляво по ул. „Любляна” и по маршрута си до метростанция Вардар. \r\nАвтобусите ще спират на всички съществуващи автобусни спирки в променения участък от маршрута. Разкрива се начална спирка с код 6442 „кв. Овча купел“ на ул. „Монтевидео”, след кръстовището с ул. „Боряна”. Разкрива се крайна спирка с код 6441“кв. Овча купел“ на ул. „Боряна”, преди кръстовището с ул. „Монтевидео”. Автобусна линия № 73: ще се движи съответно - в посока ж.к. „Овча купел” – по маршрута си до кръстовище бул. „Никола Петков” и ул. „Монтевидео”, направо по бул. „Никола Петков”, по ул. „Бойчо Бойчев”, по пътната връзка към ж.к. „Овча купел”, по бул. „Президент Линкълн”, по ул. „Монтевидео” до обръщателното ухо за № 45 в кв. „Овча купел”. В посока ж.к. „Гоце Делчев” – от обръщателното ухо за № 45 по ул. „Монтевидео”, по бул. „Президент Линкълн”, по пътната връзка към бул. „Никола Петков”, по бул. „Никола Петков”, по ул. „Любляна”, по бул. „Овча Купел“ и по маршрута си до ж.к. Гоце Делчев. Автобусите ще спират на всички съществуващи автобусни спирки в променения участък от маршрута. \r\nЗакриват се спирки : \r\n- с код 1566 и 1567 „ПГСС“ на ул. „Монтевидео“ между обръщателното колело (А45) в кв. „Овча Купел“ и ул. „Маестро Кънев“; \r\n- с код 0067 и 0069 „НБУ“ на ул. „Монтевидео“ при кръстовището с ул. „Народно хоро“; \r\n- с код 1844 и 1845 „ул. Боряна“ – спирките в района на кръстовище ул. „Боряна“ и ул. „Монтевидео“; \r\n- с код 2053 „Ул. Народен герой“ на ул. „Боряна“ след  кръстовището с ул. „Народен герой“ в посока ул. „Любляна“. \r\n- с код 2037 „ул. Любляна“ на ул. „Боряна“ преди кръстовището с ул. „Любляна“ в посоката.", "date": "2017.10.02", "title": "София: Въвежда се временна организация на движението за ремонт на ул. „Монтевидео” в участъка от ул. „Боряна” до ул. „Маестро Кънев”"}
{"url": "http://www.focus-news.net/news/2017/10/02/2441847/sport-zavarshiha-machovete-ot-sedmiya-krag-na-angliyskata-vissha-liga.html", "text": "Завършиха мачовете от седмия кръг на английската висша лига. Резултати:\r\nНюкасъл – Ливърпул -  1:1\r\nЕвертън – Бърнли – 0:1\r\nАрсенал – Брайтън – 2:0", "date": "2017.10.02", "title": "Спорт: Завършиха мачовете от седмия кръг на английската висша лига"}
{"url": "http://www.focus-news.net/news/2017/10/02/2441848/evrodeputatat-momchil-nekov-tryabvat-sotsialna-nasochenost-i-tsyalosten-podhod-v-obrazovanieto-a-ne-merki-na-parche-sas-sporen-efekt.html", "text": "Качественото образование и грижите в ранна детска възраст са важна основа за по-нататъшното развитие и трупане на знания, умения и компетентности. Неравенствата са ясно видими още от първите години. Това заяви Момчил Неков, член на Комисията по образование и култура към Европейския парламент, на кръгла маса на тема „Новата европейска програма за умения –  възможности и предизвикателства на национално и регионално ниво“, която се проведе на 30 септември в Бургас, съобщиха от пресофиса на евродепутата. Това е вторият форум на образователна тематика, в който Момчил Неков участва през последните две седмици. Припомняме, че на 18 септември се проведе дискусия на тема „Европейски образователни политики“, като част от официална делегация на Комисията по култура и образование в България, на която Неков бе домакин. „Борбата с ранното отпадане от училище нашумя през последните няколко месеца, но усещането, с което оставам аз, е, че тази болезнена за обществото ни тема, беше превърната в повод за евтин ПР на правителството. В медиите се тиражира, че 3 000 деца са върнати в образователната ни система от липсващи около 200 000. Излишно е да сравняваме цифрите. За всеки е видно, че разликата е огромна. Разбира се, управляващите отново ще намерят „разумно“ обяснение и ще отчетат акцията си като успешна. Проблемите обаче са прекалено дълбоки и оправданията не помагат на никого“ допълни Момчил Неков, който е докладчик на Европейския парламент по темата за „Новата програма за умения за Европа“. В своето изказване Неков подчерта, че ако не се засили социалното измерение на Европейската програма за умения, тя няма да има очаквания ефект, защото тя третира само част от проблемите и има риск това да се превърне в поредната инициатива спусната от Брюксел, която няма да има реална добавена стойност на национално ниво. „Трябват социална насоченост и цялостен подход в образованието, а не мерки на парче със спорен ефект. 70 милиона европейци нямат базисни умения по четене, писане и математика. В тази статистика попада и България. Не можем да си позволим повече да възпроизвеждаме един грешен модел, който да ни изпраща в „черните“ статистики“, категоричен беше Неков. Един от акцентите на кръглата маса беше темата за професионалното образование. Неколкократно в свои изказвания по въпроса, Момчил Неков застава зад тезата, че връщането на престижа на професионалното образоване е един от основните начини за борба с младежката безработица и „изтичането на мозъци“ от страната ни. „Държавата отново бездейства и така поставя в риск работата на една пълноценна система за обучение, каквато е дуалната. Няколко пъти съм обръщал внимание, че вече трета година в България се работи по различни проекти по дуално обучение, но от Министерство на образованието и науката все още не са излезли с унифицирани критерии за това кой работодател може да се включва в такова обучение. Липсват и единни стандарти за обучение и подготовка на менторите, които работят с учениците. Какво правим, ако утре в дадена фирма се случи трудов инцидент с дете? \r\nКой ще носи отговорност? Фирмата, че не е предоставила нужните условия или държавата – че няма ясни правила за работодателите?“ – зададе въпросите си Неков. Според евродепутата стъпките към успешното въвеждане на обучение чрез работа са четири. Първо – качественото ранно кариерно консултиране; второ – подсигуряване на подкрепа от страна на бизнеса, който да заеме активна роля в подпомагането на образованието; трето – съвместното изготвяне на учебни програми и помагала с училището и работодателите и не на последно място – изграждане на система за валидиране на знанията и уменията, придобити чрез професионално образование. В заключение, Неков спомена, че ролята на образователните институции има нужда да бъде фундаментално изменена, защото образованието трябва да спомага за социалното сближаване, борбата с неравенствата и бедността. Учителите имат нужда от подкрепата на държавата, не само на ниво повишаване на заплащането, но и в аспекта на осигуряване на повече възможности за квалификация в иновативни методи на работа. „Трябва ни единна и цялостна политика, която решава проблеми, а не замаскира причините за тях“, допълни евродепутатът.", "date": "2017.10.02", "title": "Евродепутатът Момчил Неков: Трябват социална насоченост и цялостен подход в образованието, а не мерки на парче със спорен ефект"}
{"url": "http://www.focus-news.net/news/2017/10/02/2441849/sofiya-v-zala-balgariya-shte-se-provede-blagotvoritelen-kontsert-muzika-za-muzeya.html", "text": "В зала „България” ще се проведе концертът „Музика за Музея”, организиран от ИЕФЕМ – БАН и Национален институт „Софийска филхармония“ в рамките на кампанията „Опознай традициите, за да обикнеш народа си!“ от 19.00 часа,. Това съобщиха от пресцентъра на Столична община. Каузата е създаването на Образователен център на Националния етнографски музей. Софийската филхармония предоставя Зала „България” напълно безвъзмездно за каузата. Без хонорари ще участват и едни от най-добрите изпълнители на български народни песни, танци и съвременни групи с етно звучене –  Бистришките баби, Ансамбъл „Чинари”, Нина Николина, Илия Луков, хор „Космическите гласове” с диригент Ваня Монева, „Булгара”, „Етнотикс”, „Оратница”, Магдалена Петрович (виолончело), „Гром Падина”, Ива и Ева Валентинови, Диджей Дхарба (DJ Dharba) и приятели. В рамките на кампанията „Опознай традициите, за да обикнеш народа си!“ за десет месеца са събрани средствата, необходими за ремонт на трите помещения за Образователен център на Националния етнографски музей. Готов е архитектурният проект благодарение на младите архитекти от Сдружение „Мещра“. Необходими са още 33 000 лева за обзавеждане и оборудване на трите помещения в сградата на Княжеския дворец. В центъра ще се провеждат част от часовете в училищните програми. Деца и възрастни ще могат да се научат на някои традиционни български занаяти и практики – грънчарство, тъкачество, везба, приготвяне на обредни хлябове и ястия, и други. Учениците ще се запознават със занаятите, обредите, музиката и символите на различните националности и етнически общности. В програмата на концерта ще бъде отделено специално внимание на организациите, помогнали да бъдат събрани средствата за ремонта - Синдикат на българските учители, Булстрад живот иншурънс груп, Магазини „Балканско“, Сдружение „Мещра“, служителите на „Уорли Парсънс”.Билети за концерта „Музика за Музея” се продават на касата на Зала „България” и в мрежата на EVENTIM, на цени от 10, 12, 15 и 20 лв.", "date": "2017.10.02", "title": "София: В зала „България” ще се проведе благотворителен концерт „Музика за Музея“"}
{"url": "http://www.focus-news.net/news/2017/10/02/2441850/dobrich-patyat-za-varna-shte-bade-zatvoren-vremenno-ot-3-do-5-oktomvri-zaradi-izgrazhdane-na-dazhdoven-vodostok.html", "text": "Пътят за Варна ще бъде затворен временно от 06.00 часа на 3 октомври до 06.00 часа на 5 октомври заради изграждане на дъждовен водосток, предаде кореспондентът на Радио „Фокус” – Варна. Транзитното движение ще бъде отклонявано от Аксаковска панорама и отбивката за Албена в посока селата Кичево и Оброчище. Ще бъдат пропускани леки коли, пътуващи за селата Новаково, Изворско и Любен Каравелово. \r\nДвижението по Околовръстния път на Добрич се извършва в една лента поради частични ремонти на асфалтова настилка, по информация на Агенция „Пътна инфраструктура“. Преминаването се регулира от сигналисти. Срокът за приключване на дейностите е до 31 октомври тази година.\r\n Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. \r\nУдължен е срокът на въведеното ограничение за движение на МПС над 10 тона по пътя Кранево-Варна до 1 декември тази година. Обходният маршрут е Кичево-Оброчище. \r\nЖулиета НИКОЛОВА", "date": "2017.10.02", "title": "Добрич: Пътят за Варна ще бъде затворен временно от 3 до 5 октомври заради изграждане на дъждовен водосток"}
{"url": "http://www.focus-news.net/news/2017/10/02/2441851/mvr-dvama-sa-zaginali-a-13-sa-raneni-pri-katastrofi-v-stranata-prez-izminaloto-denonoshtie.html", "text": "Двама са загинали, а 13 са ранени при 14 катастрофи в страната през изминалото денонощие. Това съобщиха от пресцентъра на МВР. В София са станали 2 тежки и 79 леки пътни произшествия, ранени са двама души. От началото на годината в страната са възникнали 5062 катастрофи. Загинали са 471 души, ранени са 6423.", "date": "2017.10.02", "title": "МВР: Двама са загинали, а 13 са ранени при катастрофи в страната през изминалото денонощие"}
{"url": "http://www.focus-news.net/news/2017/10/02/2441852/ibna-nasrochena-e-vtora-sreshta-na-ministri-ot-gartsiya-albaniya-balgariya-i-makedoniya.html", "text": "На четвърти и пети октомври ще се проведе втората среща на министри от Гърция, Албания, България и Македония, предава Independent Balkan News Agency. Целта на срещата, инициирана от гръцкият външен министър Никос Кодзиас, е установяване на институционално сътрудничество по въпросите за общите интереси и съдействие по някои стратегически теми като тероризма, радикализацията и сигурността, предава още агенцията.\r\nНа срещата, която ще се проведе в Солун, са поканени вътрешния и външния министър на всяка от страните.   Цанко Цолов", "date": "2017.10.02", "title": "IBNA: Насрочена е втора среща на министри от Гърция, Албания, България и Македония"}
{"url": "http://www.focus-news.net/news/2017/10/02/2441853/blagoevgrad-dve-eksperimentalni-kragovi-krastovishta-shte-badat-vavedeni-v-petrich.html", "text": "Две експериментални кръгови кръстовища ще бъдат въведени на мястото на урегулираните сега със сфетофарни уредби кръстовища между улиците „Рокфелер” и „Полк. Дрангов” (при Дипа) и „Рокфелер” и „Цар Борис III” (при м-н „Лидъл”) в град Петрич. Това съобщиха от пресцентъра на Община Петрич. Налице са всички предварителни съгласувателни становища с Агенция „Пътна инфраструктура” и КАТ – Пътна полиция. Преди въвеждането на новата организация за движение на двете кръстовища ще се освежи хоризонталната маркировка и подмени вертикалната (пътните знаци). Посредством подвижни елементи първоначално ще бъде направена новата организация на движение, а целта е да бъде установена ефективността й и отчетени неудобствата. Едва тогава ще бъде изготвен анализ, който ще включи и данни от заснемане на потока превозни средства и пресичащи пешеходци, ще се преценява отделно за всяко едно кръстовище дали да бъде преобразувано трайно в кръгово. По предварителни данни на служители на Община Петрич в час пик – от 7.30 - 8.30 часа всеки работен ден през тези кръстовища минават 1 640 пътни превозни средства. На по-късен етап се обмисля експериментално да се въведе кръгово движение и на кръстовището при бившето помощно училище в град Петрич. В случай, че целесъобразността на кръговите кръстовище бъде потвърдена средствата за изграждането им ще бъдат предвидени в бюджета на община Петрич за 2018 година.", "date": "2017.10.02", "title": "Благоевград: Две експериментални кръгови кръстовища ще бъдат въведени в Петрич"}
{"url": "http://www.focus-news.net/news/2017/10/02/2441854/plamen-dimitrov-hubava-e-programata-na-borisov-no-nyama-finansovi-razcheti-i-shte-ima-protesti-ako-iskanite-ot-knsb-14-mlrd-ne-sa-v-byudzhet-2018.html", "text": "Хубава е програмата на Борисов, но няма финансови разчети и ще има протести, ако исканите от КНСБ 1,4 млрд. не са в Бюджет 2018. Това каза Пламен Димитров, президент на КНСБ, в разговор с Илиана Беновска в предаването „Беновска пита” по Радио К2 и Канал 3, съобщиха от екипа на предаването. По темата за оставката на Делян Добрев и в тази връзка разпада ли се ГЕРБ Пламен Димитров заяви, че синдикатите не се занимават директно с партийната политика в този смисъл кой какъв пост трябва да заема. Тях ги интересува по-скоро какво се прави в законодателната и изпълнителната власт и то най-вече в сферата на икономиката. Президентът на КНСБ обясни, че познава добре Делян Добрев – били са партньори в различните му функции. „Не съм аз този, който ще дава оценка в смисъл – видите ли, той е виновен, грешен, да хвърлим камък и ние! Или пък обратното – видите ли, той е безгрешен, да го спасим! Защото очевидно има проблеми и в Хасково и те трябва да бъдат решени и по начина, по който ПГ ГЕРБ реши, защото според мен тук има вътрешнопартийни въпроси, които трябва да намерят решение. Как и по какъв ред всъщност кадровата политика в ГЕРБ се развива, но не е моя работа да се меся там!“, подчерта Пламен Димитров. \r\n„Но разпада ли се ГЕРБ, както твърди председателят на БСП Корнелия Нинова?“, попита водещата Илиана Беновска. Пламен Димитров отговори, че това твърдение му се струва силно преувеличено и не може да се твърди от един такъв случай, че се разпада ГЕРБ. По-скоро коалицията е стабилна и излъчва сигнали на стабилност и във външнополитически план и с някои действия във вътрешнополитически план. Като цяло икономиката в момента върви нагоре. „Всеки разпад би трябвало да бъде обусловен от някакви процеси, а аз не виждам нито икономическа, нито конкретно политическа причина това да се случва!“, категоричен бе президентът на КНСБ.\r\nВ предаването бе засегната темата за искането на КНСБ за провеждане на заседание на НСТС с участието на премиера Бойко Борисов. „Защо се налага вие, КНСБ, да искате НСТС в присъствието на премиера Бойко Борисов? Какво има нерешено, кое е болезненото, което ви кара да правите такава рязка крачка?“, попита водещата Илиана Беновска. Пламен Димитров отговори, че от КНСБ се опитват да наложат тон на консенсус и национална отговорност от всички политици, общественици, работодатели и синдикалисти, за да се намери път най-накрая към изграждането на националната доктрина. „Тя не е доктрина за сигурност, за някаква област на доминиране над този или онзи, не е непременно да кажем кой ни е враг или приятел, а по-скоро какви са ни ценностите“, заяви президентът на КНСБ. \r\n   „Но няма ли борба в НСТС между синдикати и работодатели и тя е безспирна?“, продължи водещата Илиана Беновска. Събеседникът й отговори, че тази борба е обусловена от обективни реалности. Той продължи, че повече от 100 години работодатели и синдикати представляват двете страни на производствения процес и по тази причина имат противоречиви интереси, които не са непременно противоположни. Когато има диалог те могат да бъдат примирявани. Понякога обаче има периоди на себични изяви и в момента явно се намираме в такъв период. „Затова час по-скоро е нужно в началото на новия управленски мандат, когато имаме вече управленска програма, за пръв път имаме такава всъщност в подобен синтезиран вид разписана. Но тя не е обвързана с финансиране, тоест има много хубави неща, но не е ясно как ще се финансират и дали ще стане! И оттам нататък има една крачка към това някой да каже – добре, но това са само хубави пожелания!“, обясни Пламен Димитров. \r\n   „Разбрахте ли се с министър-председателя Борисов дали той ще вземе участие в един НСТС?“, продължи с въпросите си водещата Илиана Беновска. Събеседникът й отговори, че премиерът все още не е дал нито позитивен отговор, нито негативен. Той продължи, че от това биха спечелили всички. Пламен Димитров обясни, че КНСБ иска премиерът да чуе няколко неща. На първо място как точно ще се финансират добрите намерения. Дали данъчната политика и преразпределителните процеси ще останат такива за следващите 4 години и могат ли да останат. „В навечерието на 10 годишнината от приемането на плоския данък от Сергей Станишев може би е редно това управление да помисли дали необлагаемият минимум не е поне първата стъпка, която може да направи! Дясна мярка е необлагаемият минимум, не е лява!“, категоричен бе президентът на КНСБ. Той добави, че по изчисления на финансовия министър фискът би изгубил от една такава мярка между 700 и 800 милиона. Това обаче не би трябвало да бъде проблем при положение, че има над 1,5 милиарда повече приходи.\r\n    Пламен Димитров продължи, че другото нещо, което от КНСБ искат да изтъкнат на това заседание, е критиката им по отношение на борбата със сивата икономика. Тук водещата цитира думите на Валентин Златев, който е заявил, че държавата губи 1 милиард лева от контрабандата на горивата. Президентът на КНСБ пък цитира изчисления на синдиката, според които между 1 и 2 милиарда годишно се губят от осигурителни вноски. Тоест те са дължими, но не се събират. В много сектори на икономиката делът на сивата икономика е твърде голям. Например Асоциацията на хлебарите твърди, че половината от работещите в този сектор са в сивата икономика. При ремонта на автомобили този процент е 80%. Изваждането на светло на тези сектори може да донесе на държавата допълнителен финансов ресурс. \r\n   „Няма да ми се сърдите, обаче като критикувате имате ли конкретни предложения кое как да стане?“, попита водещата Илиана Беновска. Пламен Димитров отговори, че от КНСБ са подготвили предложения по управленската програма в размер на 32 страници. Идеята на това заседание на КСНС е именно спокойно да се разгледат тези предложения, както и идеите на бизнеса. \r\n   Пламен Димитров каза в заключение, че голямата цел, която не вижда в управленската програма, е как да запазим българите в България и да върнем онези, които са в чужбина. \r\n По темата за изработването на национална доктрина водещата Илиана Беновска попита: „Защо политиците вече 27-28 години бягат системно от създаването на национална доктрина? Какво ги въздържа, някакви користни интереси ли“. Пламен Димитров отговори, че по-скоро причината е, че е прекалено дълъг хоризонтът на това да направиш национална доктрина и да я следваш. В повечето случаи хоризонтът на политиците е от избори до избори.\r\n     „Но ние сме държава с вековна история и не живеем от избори до избори! Тя е много близка тази цел, все повече циганчета се раждат и все по-малко българчета! Докога ще чакаме? Виждате, че деца не ходят на училище, но ходят да крадат, да убиват и да се самоубиват! Колко трябва да ни е дълъг хоризонтът, за да се разрасне това като епидемиологично явление, а не като спорадично?“, продължи водещата Илиана Беновска. Събеседникът й отговори, че вече има няколко политици в България, които започват да разбират това, например Бойко Борисов и президента Румен Радев. „Опитаха да дадат този тон, но не им се получи много, защото от много страни ги дръпнаха обратно от двете страни или от няколко други страни да речем, партийно-политически имам предвид!”, категоричен бе Пламен Димитров. Според него тук се се намесили тяснопартийни интереси, които не позволяват да се стигне до националното. Президентът на КНСБ добави: „В Европа в момента националното е на мода и ако ние не се върнем към нашето национално и не го дефинираме по един модерен начин с фокус за следващите 20 или повече години, аз смятам, че нацията ни и държавата ни ще пропуснат много и ние длъжни да дадем колкото се може повече това да се случи”.\r\nПламен Димитров бе помолен за оценката по отношение на балканската политика на Бойко Борисов. „Може би не е много синдикален въпрос, но тъй като вие не можете да правите вашата политика и да защитавате интересите на хората без да се интересувате от цялостната политика, какво е мнението Ви за това, което Борисов сега се опитва да прави, той се опитва да обедини балканската политика под общи цели? Сега във вторник предстои да се срещне с гръцкия и румънския министър-председатели и с президента на Сърбия?”, попита водещата Илиана Беновска. Пламен Димитров отговори, че това е похвално, защото стабилността и сигурността на региона влияят пряко върху икономическото ни развитие. „Да не говорим за отношенията с Македония, които повече от 20 години бяха брадясали в една тъма, сега сякаш просветна, ще видим”, добави президентът на КНСБ.\r\n„Какво е КПД-то на сегашната коалиция”, попита водещата Илиана Беновска. Пламен Димитров отговори, че вероятно би могъл да даде различни примери за това как може да бъде подобрено тяхното КПД. Той продължи, че основните критики на КНСБ са свързани с политиката по доходите. „За мен на този етап не виждам някаква причина да не се изкара 4 годишния мандат, прекалено ясни са интересите и са дефинирани от двете страни!”, категоричен бе президентът на КНСБ. Той добави, че не знае доколко са верни твърденията на лидера на БСП Корнелия Нинова, че самата коалиция е символ на паралелната държава. Според него по-важно е какво прави всеки един министър в собствения си ресор, какви мерки предприема и по това трябва да бъдат оценявани.\r\n   „Как оценявате вашия ресорен вицепремиер и председателстващ НСТС Валери Симеонов? И как оценявате новия социален министър Бисер Петков?”, попита водещата Илиана Беновска. Пламен Димитров отговори, че Бисер Петков е изграден професионалист, но все още действа малко плахо. Той продължи, че има нужда от регулация в Кодекса на труда на цената на труда, за да има справедливост. „С Валери Симеонов има доста неща, които трябва първо да научим заедно за партньорството и диалога, може би той повече. Кой каква функция има в отношенията между нас, кой каква роля има и най-накрая кой каква позиция трябва да заема. Този гаф, който беше направен за класа, мисля, че му е добър урок и се надявам за в бъдеще да покаже по-балансирано и подплатено с идеи и действия управление на НСТС, така че да не заема страна!”, категоричен бе Пламен Димитров. \r\nВ предаването бе обсъдена позицията на КНСБ за предизвикателствата в образованието, здравеопазването и енергетиката. „Как виждате синдикатите своята роля в новия курс, който ГЕРБ се опитва да създаде на преодоляване на системните проблеми и на поставяне на по-големи национални задачи? Вие освен критики към програмата имате ли конкретни свои изисквания, които трябва да бъдат заложни, защото те трябва да са прагматични?”, попита водещата Илиана Беновска. Пламен Димитров отговори, че има 3 въпроса, които са ключови – енергетика, образование и здравеопазване. Има доста неща, които са разписани, особено в раздела за образованието, но има и много неизвестни как ще станат на практика. В здравеопазването също има много предизвикателства, това е може би най-тежката сфера в управлението в момента. Президентът на КНСБ обясни, че познава министъра на здравеопазването и смята, че той е един честен човек, който наистина има желание да сложи ред в тази система. Здравната карта е много важно да се въведе като задължителна. \r\n   Изключително важен сектор е енергетиката, защото тук се преплитат икономически, политически, социални и дори геополитически фактори. Според президента на КНСБ правителството трябва да балансира умело между интересите на САЩ и Русия, като цената на тока трябва да бъде поносима, а в същото време производството на електрическа енергия да гарантира използването на местни ресурси. Става въпрос за местните въглища, които дават около 40% от тока. Пламен Димитров изтъкна, че е похвално, че има съгласие между големите политически партии у нас, че този въпрос трябва да бъде защитен на европейско ниво. Добри думи могат да бъдат казани и за ангажираността на Сергей Станишев по темата. \r\nПо отношение на изискванията на КНСБ към Бюджет 2018, водещата Илиана Беновска попита: „А как ще изненадате тази коалиция ГЕРБ – „Обединени патриоти”, защото знаете, че предстои приемането на Бюджет 2018? БСП обявиха, че ще внесат свой алтернативен бюджет, да не би и вие да имате такъв”. Пламен Димитров отговори, че КНСБ още през юли са дали своите разчети и са обявили как могат да се финансират. 1,4 милиарда са допълнителните средства, които трябват допълнително за заплати и за някои капиталови разходи в някои сфери. Част от тях вече са осигурени. Президентът на КНСБ съобщи, че през тази седмица предстои среща с министъра на финансите Владислав Горанов и ще бъдат представени всички тези неща. \r\nВ предаването бе коментира и визитата у нас на генералния секретар на Европейската конфедерация на профсъюзите Лука Визентини. „По покана на двете национално представени синдикални организации на работно посещение на 2 октомври у нас пристига генералният секретар на Европейската конфедерация на профсъюзите Лука Визентини. Какво значи това”, попита водещата Илиана Беновска. Пламен Димитров отговори, че тази визита е по негово желание. Поводите са два. Единият е свързан с европейския стълб на социалните права и нашето поведение като държава преди неговото прокламиране и приемане през тази есен. Втората тема засяга командированите работници. От наша страна пък ще бъде поставен въпроса за Шенген и ИЕРЕМ 2. „Независимо, че той е синдикалист, знаете, че всички имат възможности, особено това, че той участва на най-високо ниво с Юнкер и Доналд Туск във всички формати, когато се коментират ключови въпроси на европейско ниво!”, обясни Пламен Димитров. \r\n   „В ръката си държа прессъобщение от КТ „Подкрепа” за посещението на Лука Визентини, в което се казва, че заедно с вас той ще бъде приет от Борисов и после ще има среща с министъра на социалната политика Бисер Петков и финансовия Владислав Горанов. Но тук има един абзац, който искам буквално да прочета – „Повод за посещението на високия гост е влошеният климат на индустриалните отношения в България, агресивното поведение на работодателите през последните месеци и опитите им за промени в Кодекса на труда и функциониращите процедури в ущърб на работниците”, добави водещата Илиана Беновска. Пламен Димитров отговори, че всеки може да добавя каквото иска в своята интерпретация. Той продължи, че след влошаването на диалога с работодателските организации през последната година двете синдикални организации са изпратили писмо до Лука Визентини. Получена е ясна подкрепа, особено по отношение на квалификациите, че „синдикатите нямали място”.\r\nПо отношение на възможните протести на синдикатите през есента Пламен Димитров заяви, че в някои сектори хората са наистина разтревожени и ако в следващите седмици не се намери решение за увеличение на заплатите, то може през есента да се очакват сътресения и протестни действия на синдикатите. „Протести ли обещавате”, попита водещата Илиана Беновска. Събеседникът й отговори, че не обещава, но смята, че това е възможно. „Но ето, сега се увеличават пенсиите, министрите на отбраната и вътрешните работи също казаха, че ще се увеличат заплатите. Вие къде искате още?”, попита водещата. Президентът на КНСБ отговори, че има още много области, например домовете за социални грижи, в културата също има много институти, където се иска увеличение на заплатите. Пламен Димитров още веднъж подчерта, че допълнителният ресурс за това възлиза на 1,4 милиарда. „Като го искате за 2018 г. защо заплашвате, че ще има есенни протести?”, продължи с въпросите си водещата Илиана Беновска. Събеседникът й отговори, че в момента се правят сметките за бюджета. На 31 октомври финансовият министър ще внесе проектобюджета в парламента. Така че сега е моментът. „Заплашвате с ноемврийски протести?”, попита още веднъж водещата. Пламен Димитров отговори: „Нищо не заплашвам, сега се коват нещата, сега искаме да ги видим как стават наистина и то в тяхната възможност”.\r\n    Водещата подари на своя събеседник клубната тениска на предаването „Беновска пита” и го попита защо политиците не се обединяват около националните интереси на България? Събеседникът й отговори, че някои партийни ядра ги дърпат назад от националния консенсус. „Това важи за всички партии, и за двете основни партии. Аз мисля, че и в ГЕРБ има ядро, което не непременно е толкова силно, колкото в другата партия, но също дава сигнали, че всъщност трябва да се пази идентичността на партията, трябва да се създават допълнителни случаи и поводи да се атакува опозицията. Аз не мисля, че това е печелившо, както и от другата страна непримиримата опозиция нищо не печели за държавата и за хората, които представлява!”, заяви президентът на КНСБ. „Да си пожелаем тогава ние да успеем да направим този борд за национални ценности, той да заработи и да ги подтикнем наистина”, завърши Илиана Беновска разговора си с Пламен Димитров в предаването „Беновска пита” по „Канал 3“ и „Радио К2 на 1 октомври.", "date": "2017.10.02", "title": "Пламен Димитров: Хубава е програмата на Борисов, но няма финансови разчети и ще има протести, ако исканите от КНСБ 1,4 млрд. не са в Бюджет 2018"}
{"url": "http://www.focus-news.net/news/2017/10/02/2441855/gabrovo-do-300-metra-e-namalena-vidimostta-na-teritoriyata-na-oblastta.html", "text": "До 300 метра е намалена видимостта на територията на област Габрово заради мъгла. Това съобщиха за Радио „Фокус“ – Велико Търново от Областно пътно управление – Габрово. Пътните настилки са мокри. Времето е облачно. \r\nНадежда КРЪСТЕВА", "date": "2017.10.02", "title": "Габрово: До 300 метра е намалена видимостта на територията на областта"}
{"url": "http://www.focus-news.net/news/2017/10/02/2441856/sofiya-na-preskonferentsiya-shte-bade-predstavena-initsiativa-za-partnyorstvo-mezhdu-stolichnata-obshtina-i-platforma-grazhdanite-za-podavane-i-otrabotvane-na-signali.html", "text": "Инициативата за партньорство между  Столичната община и платформа Гражданите за подаване и отработване на сигнали ще бъде представена в Първа зала на Столичната община от 11.00 часа. Това съобщиха от пресцентъра на Столична община. В пресконференцията ще участва кметът на София Йорданка Фандъкова.", "date": "2017.10.02", "title": "София: На пресконференция ще бъде представена инициатива за партньорство между  Столичната община и платформа Гражданите за подаване и отработване на сигнали"}
{"url": "http://www.focus-news.net/news/2017/10/02/2441857/varna-narodniyat-predstavitel-ot-gerb-tanya-petrova-organizira-priemen-den-za-grazhdani.html", "text": "Народният представител от ГЕРБ – Варна Таня Петрова организира приемен ден за граждани, съобщиха от пресцентъра на партията. Петрова ще отговаря на въпроси на варненци от 15.00 до 17.00 часа в клуба на ГЕРБ на ул. „Г. Бенковски” №1 в областния град. Записвания могат да се правят на тел: 052 / 600 015.", "date": "2017.10.02", "title": "Варна: Народният представител от ГЕРБ Таня Петрова организира приемен ден за граждани"}
{"url": "http://www.focus-news.net/news/2017/10/02/2441858/karles-puchdemon-rezultatite-ot-referenduma-v-kataloniya-sa-vpechatlyavashti.html", "text": "Лидерът на Каталония Карлес Пучдемон нарече резултатите от неделния референдум за независимост „впечатляващи“, предава РИА Новости. Пучдемон е заявил това в съобщение от профила си в социалната мрежа „Туитър“.\r\nСпоред по-ранно негово изявление, неделя е „ден на надежда“, а „гражданите на Каталония доказаха своето право да образуват независима република“. Пучдемон призова Европейския съюз да не нарушава човешките права така както го е направила испанската полиция, съобщава още агенцията.  Цанко Цолов", "date": "2017.10.02", "title": "Карлес Пучдемон: Резултатите от референдума в Каталония са впечатляващи"}
{"url": "http://www.focus-news.net/news/2017/10/02/2441859/yavor-notev-zam-predsedatel-na-44-toto-ns-lozan-panov-i-finansiraneto-ot-amerika-za-balgariya-sa-problemi-za-sadebnata-sistema.html", "text": "Лозан Панов и финансирането от „Америка за България“ са проблеми за съдебната система. Това каза Явор Нотев, заместник-председател на 44-тото Народно събрание (НС) от „Обединени патриоти“, в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщиха от екипа на предаването.\r\nВ разговора бе коментирана заявката за оставка на Делян Добрев.\r\n„Само да изведа напред коментарът Ви. Оставка в състава на НС не се коментира и не се обосновава. Всеки народен представител може по своя преценка да се оттегли от парламента. Въпросът е наистина политически, въпросът е в това дали в една такава ситуация, която все още не е избистрена и не е изяснена, би следвало да се сложи точка или една граница в политическата кариера на един все пак не случаен човек в редиците на ГЕРБ. Той все пак беше министър, той е водеща фигура в ПГ и аз не мога еднозначно сега да кажа: Да, имаме достатъчно информация, която да ни накара да сложим един негативен печат.“, заяви Явор Нотев по повод това дали ще подкрепи оставката на Делян Добрев, която народният представител от ГЕРБ изготвя. Нотев допълни още, че ОП, като коалиционен партньор предстои да излязат със становище по темата, като преди това всички сигнали и цялата информация трябва да бъдат изяснени: „Лично аз не съм ориентиран в достоверността на всички това, което се каза. Вие казахте махленска разправия - нещо подобно ми се стори, че наблюдавам в ефир“.\r\nРазличният прочит на националните интереси и ценности\r\n„Какво ви пречи на вас политиците да намерите обединение около националните интереси и ценности, а не да ни правите свидетели на сеири по телевизиите?“, попита Илиана Беновска, а зам.-председателят на НС заяви, че усещането за омерзение вероятно стои в основата на подадената оставка.\r\n„Вас  патриотите, ви обвиняват, че сте националисти, че сте неприети в Европа, че злепоставяте България - това основно идва от БСП. Националисти ли сте или сте национално-отговорни? Кой не ви харесва?“, попита водещата Беновска. „И той (Пламен Димитров) каза- „на нас не ни харесва“. Какво не Ви харесва, г-н Димитров? Пламен Димитров защо казва, че не му харесва , че националното е на мода?“, коментира Нотев, а Беновска му припомни, че Пламен Димитров е казал, че колкото и да не ни харесва на нас в България националното в Европа е на мода и е призовал българските политици да бъдат национално-отговорни. „Питам, какъв е отговорът? Ето, заедно  с вас, напълно се присъединявам към този въпрос, защото той чука на вратите вече десетилетия, 27 години и ние говорим за едни национални ценности, за които политическата партия, към която принадлежа многократно е получавала и укори, и хули, когато поставя точно тази тема на масата. Не казвам, че други партии по свой прочит не са поставяли важни, съществени според тях за националните интереси проблеми, само че най-коментираната и според мен най-тежко обвиняваната за тези си усилия партия, е партията на Волен Сидеров. В това няма никакво съмнение. Пита се - защо е толкова различен прочита на националните интереси? Защо толкова трудно трябва да застанем на тази позиция? Защо трябва да минем толкова дълъг път, за да стигнем сега до нещо, което да ни обедини и да стане актуална тази тема, нещо впрочем, което споделям в отговора на г-н Димитров е, че тези двама политици, които той поименно спомена - говоря за премиера Борисов и за президента Радев, категорично са обърнати към тази тема. Да, сега в днешни дни, това са хората, които са обърнати към тази тема. Защо толкова трудно стигнахме до тази тема? Аз мисля, че трябва да отговарят други. Тези, които наистина през цялото време, това е историческо време, исторически период, бяха против темата да застане. Ние да седнем на масата, на мястото си в европейската общност  и да заявим, че ние сядаме като българи, ние сме горди, че сме българи, ние имаме зад гърба си история, ние имаме държавност, ние имаме с какво да заявим своето присъствие и своите претенции.“ – допълни още Нотев.\r\n„Вие, трите партии - Атака, ВМРО и НФСБ, които се обединихте в ОП, можете ли наистина да изиграете ролята на обединител, да се тушират тези процеси на безумни, безпредметни, долни скандали в политиката и да се гледа напред в интересите на държавата и в интересите на нас, вашите избиратели, а не да се занимава с мръсни ризи?“, попита Беновска, а Нотев заяви, че е сигурен, че това е така: „Ние сме се водили именно от тази цел. Именно това е било основната задача.“\r\nНа въпрос на водещата каква ще бъде ролята на зам.-председателя в законодателната дейност, като засегна и конкретни закони като –антикорупционния, съдебната власт и ВСС, Нотев заяви, че законът за борба с корупцията е преминал през много наименувания: „Това е историята на нормативната уредба в страната ни, която беше предназначена и която идваше, за да сложи край на това явление, на корупцията“.\r\n„Ние не сме една хомогенна маса, уверявам Ви. Аз заявявам от свое име, че имам амбицията да направим закона такъв, че да не допуска корупцията да задушва икономиката и да смущава и пречи на нормалния живот в страната.“, заяви Явор Нотев е отговор на въпрос дали политиците имат амбиции да сложат край на корупцията.\r\n„В едната посока въпросите са защо той лично се занимава  и защо е толкова активен, а обратната - защо не е. Пак ще ме поправите, нека да Ви кажа, като юрист. В правото отрицателни факти не се доказват, те не могат да бъдат доказани. Ако някой твърди в позитивен план: „той е корумпиран, той прави така, защото  му е предложено следното благо или по друг начин му е повлияно“, но обратно, той да каже: „Не, аз не съм корумпиран. Аз го правя за доброто на обществото, но нямам силите, възможностите времето да се  разпростра по целия фронт“, така, че да кажете: „да, той направи така и с наркотиците, направи така и с шума, и с алкохола“. Това е мисия невъзможна. Изкушавате ме да се върна към това, което Волен Сидеров заяви като цел и като задача, и като повод на своята акция на улица „Раковска“. Ето, ще напомня, защото и вие се усмихвате и защото  нещата никак не прозвучаха добре. Едното от делата на Волен Сидеров беше, че той е изтръгнал кабелите на озвучителната система на празника на града Батак тогава, когато бяха канонизирани, като светци, мъчениците в Батак, а по тази същата уредба, чиито кабели изтръгна, звучеше чалга. Това беше обвинение за провал на градски празник, празникът на децата и квалифицирано като хулиганство.“, заяви зам.-председателя на НС относно поведението и акциите на Валери Симеонов.\r\nЯвор Нотев се съгласи с водещата Беновска, че е крайно време да се вдигне политиката на национално равнище, след като са минали вече 30 години от 10-и ноември. „Категоричен съм, че това става и е хубаво, че става в този коалиционен формат на управление, в който и ние участваме в управлението. Сега наистина нещата са други и отговорността и тежестта на думите, с които Ви отговарям - стоя зад тях.“, допълни още той.\r\nВ разговора бе обсъдена също темата за съдебната система.\r\n„Докога соросоиди, грантаджии и всякакви други ще развиват политическа дейност в съдебната система, ще развиват икономическа дейност, г-н адвокат, в съдебната система, ще печелят само големите, малките ще бъдат осъждани? Кажете ми каква е радикалната рецепта.“, попита Беновска. Явор Нотев заяви, че съдебната система се нуждае от реформа именно в тези посоки. Това са част от проблемите на съдебната система. До момента промените и реформите, който са извършени в съдебната система са обърнати към нея: „Колко да бъдат членовете от едната колегия, дали да бъдат повече прокурорите, дали да бъдат повече съдиите, с какъв мандат да бъдат те, като продължителност. Всъщност тази съдебна система е призвана да обслужва интересите на гражданите и на другите субекти, които се обръщат към нея и то така, че да остане незабележима. Не е необходимо всеки български гражданин да се вълнува и да не спи заради правилата, по които израстват кариерно българските магистрати“.\r\n„Защо не смените закона, да разширите компетенциите и влиянието, защото магистратите винаги казват, че нямат правомощия?“, попита Беновска, а Нотев коментира, че не е необходимо да имат правомощия на законодателна инициатива: „Необходимо да гледат своята работа в рамките на дадените им правомощия, но не толкова втренчени в собствените си проблеми и в собственото си желание да кадруват и да подредят нещата така, че да подпомогнат една  или друга тенденция.“\r\n„Да, това са проблеми. Най-малкото защото стоят като въпроси. Те висят в пространството и нямат еднозначни отговори. Значи са проблеми. Имаме други задачи  за решаване. Вижте, в един момент трябва да бъдем съвсем наясно, че става дума за различни власти и че прекрачването на границата, колкото и вече да звучи като клише, би било равнозначно на скандал - директното вмешателство и директната намеса. От друга страна има неща, които както Делян Добрев е казал: „не се търпят“. Това е теренът, на който стъпваме, когато трябва да решим въпросите с реформата и в съдебната система и наистина все по-ясен, и все по-виден става въпросът дали тази система работи в интерес на обществото и гражданите.“, заяви Явор Нотев относно това дали е проблем на съдебната система това, че Лозан Панов развива политическа дейност, както и финансирането на „Америка за България“ и какви санкции може да бъдат предвидени.\r\n„ВСС ще се сформира на 3-ти (вторник), той вече е избран. Тогава ще бъде първото му тържествено заседание. Аз мисля, че преди това формално начало не можем да ги натоварим с цялата отговорност, историческа, на това, което остана от предишния ВСС. Нека да им оставим да направят първата крачка и поне една грешка, за да можем да ги критикуваме.“, допълни Явор Нотев.\r\n„Няма как да го реши Цачева. Аз се надявам на това начало, в нов състав да започне ВСС на 3-своята работа и своята дейност, която да бъде по-различна. Познавам лично достойни магистрати и от квотата на парламента, и от квотата на магистратите. Надявам се, че техният професионален морал няма да има позволи да продължат работата по този начин, по който видяхме някои  от членовете на отишлия си ВСС“. Така Явор Нотев коментира темата дали НС и министъра на правосъдието могат по някакъв начин да инициират промени, чрез които да се санкционират „субекти в съдебната система“, които се държат недопустимо.\r\nБеновска подари здрава, българска ябълка на зам.-председателят на НС. \r\nБеновска приключи разговора с Явор Нотев, заместник-председател на 44-тото НС от „Обединени патриоти“,  и му благодари за участието в „Беновска пита” по „Канал 3” и „Радио К2” на 1 октомври 2017 г.", "date": "2017.10.02", "title": "Явор Нотев, зам.-председател на 44-тото НС: Лозан Панов и финансирането от „Америка за България“ са проблеми за съдебната система"}
{"url": "http://www.focus-news.net/news/2017/10/02/2441860/prof-atanas-tasev-energien-ekspert-ponizhenieto-ot-729-v-tsenata-na-prirodniya-gaz-nyama-da-se-useti-ot-krayniya-potrebitel-na-toplinna-energiya.html", "text": "Понижението от 7,29% в цената на природния газ няма да се усети от крайния потребител на топлинна енергия. Това каза за сутрешния блок „Добро утро, България“ на Радио „Фокус“ енергийният експерт проф. Атанас Тасев за новините цени, които влязоха в сила от 1 октомври. По думите му окончателните разчети показаха, че реално намалението на цената на парното трябва да бъде около 4%. Лошите прогнози не се сбъднаха, при индустриалните потребители измененията са в плюс, коментира той. „Когато има такова ценово решение, което създава възможност за акумулиране на паричен поток, то в следващия регулаторен период, а то е в следващото тримесечие – знаете, че се унифицира подходът за ценообразуване на топлоенергията и на газовите доставки, защото те са взаимно свързани, тогава се извършва корекция в плюс или минус. Ако има акумулирани средства, те се отчитат в следващия период. Реално с това ценово решение няма да постъпят никакви промени по отношение на крайния потребител на топлинна енергия, а при тези на газ – има изменения, но не са съществени“, обясни той. Проф. Атанас Тасев коментира още, че новините правила за ценообразуване показват, че страната ни се съобразява с европейските регламенти и от статичност в ценообразуването се преминава в динамичност. Експертът допълни, че новият отоплителен сезон стартира с някои нерешени проблема в енергийната система, сред които липсата на модернизация в „Топлофикация“ - София“, което би могло да даде отражение върху потребителите на дружеството.", "date": "2017.10.02", "title": "Проф. Атанас Тасев, енергиен експерт: Понижението от 7,29% в цената на природния газ няма да се усети от крайния потребител на топлинна енергия"}
{"url": "http://www.focus-news.net/news/2017/10/02/2441861/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил - „Зона Кюстендил”, ще обърнем внимание на състоялия се в Кюстендил Четвърти годишен конгрес на Българския съюз по балнеология и СПА туризъм, завършил с връчването на годишните награди в тази област. Община Кюстендил беше отличена с наградата за най-бързо развиваща се СПА дестинация. Събеседници по темата ще бъдат кметът на Община Кюстендил Петър Паунов и зам.-кметът по култура, туризъм, младежки дейности и спорт Светослав Василев. \r\nТази седмица в Кюстендил ще се проведе международен симпозиум „Пауталия-Велъбъжд-Кюстендил и прилежащите им територии през вековете”. Научната проява е посветена на 120 години от създаването на първата музейна сбирка в града. По този повод ще разговаряме с директора на Регионалния исторически музей Валентин Дебочички. \r\nВ предаването ще ви запознаем и с най-новите открития от проучването на камбаната, поставена върху часовниковата кула на сградата на Община Кюстендил. Тя е излята през 1428 година и оттогава продължава да изпълнява своите функции, превръщайки се в най-древната работеща камбана в Европа. За нея ще ни разкаже историкът Явор Митов.  \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.10.02", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/10/02/2441862/sofiya-narodniyat-predstavitel-ot-gerb-vasil-tsvetkov-organizira-priemna-za-grazhdani-v-elin-pelin.html", "text": "Народният представител от ГЕРБ - София област Васил Цветков организира приемен ден за граждани в град Елин Пелин. Това съобщиха от пресцентъра на партията. Цветков ще отговаря на въпроси на гражданите от 10.00 до 12.00 часа в клуба на ГЕРБ на ул. „Николай Чудотворец” № 1.\r\nЗаписвания могат да се правят на тел: 0884 800 339.", "date": "2017.10.02", "title": "София: Народният представител от ГЕРБ Васил Цветков организира приемна за граждани в Елин Пелин"}
{"url": "http://www.focus-news.net/news/2017/10/02/2441863/plovdiv-61-va-mehanizirana-brigada-v-karlovo-otbelyazva-25-godini-ot-sazdavaneto-si.html", "text": "61-ва механизирана бригада в Карлово отбелязва 25 години от създаването си. Това съобщиха за Радио „Фокус”-Пловдив от пресцентъра на формированието. Бригадата е сформирана със заповед на Министъра на отбраната на Република България на 2 октомври 1992 г. В тържествена обстановка личният състав на 61-ва механизирана бригада ще отбележи своят юбилей. Празникът ще бъде открит в 10.00 часа на площад „20-ти юли” в Карлово със слово на командира на 61-ва Стрямска механизирана бригада. От 10.30 часа на същото място Пловдивският митрополит Николай ще отслужи молебен за здраве на военнослужещите и семействата им. Веднага след това ще бъдат поднесени венци и цветя пред Паметника на свободата на площад „20-ти юли”. От 11.30 часа ще се проведе шоу-спектакълът „Искри” на Националната гвардейска част, а от 17.30 часа започва празничен концерт на Военен духов оркестър при 61-ва Стрямска механизирана бригада.\r\nОчаква се на празника да присъства ген. Константин Попов, депутат и председател на Комисията по отбрана към Народното събрание.\r\nЦветана ТОНЧЕВА", "date": "2017.10.02", "title": "Пловдив: 61-ва механизирана бригада в Карлово отбелязва 25 години от създаването си"}
{"url": "http://www.focus-news.net/news/2017/10/02/2441864/pss-sravnitelno-dobri-sa-usloviyata-za-turizam-v-planinite.html", "text": "Сравнително добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Метеоролозите предвиждат спокойно време на повечето места, като в планинските райони в Югозападна България се очакват слаби валежи. По високите части на планините температурите са доста ниски. Там, където през нощта времето е било ясно, по земната повърхност са се образували скреж и слана. Препоръчва се на туристите да се съобразят с това, че през сутрешните часове времето може да е добро, но следобед да настъпи някаква промяна. Няма регистрирани инциденти през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.02", "title": "ПСС: Сравнително добри са условията за туризъм в планините"}
{"url": "http://www.focus-news.net/news/2017/10/02/2441865/sirennata-sistema-shte-bade-testvana-v-11-grada.html", "text": "Сиренната система ще бъде тествана в 11 града, съобщиха от МВР. Точно в 13.00 часа ще прозвучат сигнали за тревога и край на тревогата в Бургас, Варна, Кърджали, Монтана, Пазарджик, Плевен, Пловдив, Русе, София, Смолян, Враца и региона в 30-километровата зона около АЕЦ \"Козлодуй\".", "date": "2017.10.02", "title": "Сиренната система ще бъде тествана в 11 града"}
{"url": "http://www.focus-news.net/news/2017/10/02/2441866/el-pais-katalonskiyat-referendum-ne-otgovarya-na-osnovnite-iziskvaniya-za-glasuvane.html", "text": "Каталонският референдум не отговаря на основните изисквания за гласуване, пише испанския вестник El Pais. Според изданието сред нарушението на правилата за вот, са наличието на непрозрачни урни, промяна на правилата за гласуване час преди началото на референдума, липса на хартиени пликове за бюлетините, липса на контрол на гласуването, възможност гражданите да гласуват в която секция пожелаят, а не в тази, която са записани. \r\nАгенция „Фокус“ припомня, че референдумът не бе признат за валиден от Мадрид, като испанският премиер Мариано Рахой заяви, че гласуване в Каталония не е имало.  Цанко Цолов", "date": "2017.10.02", "title": "El Pais: Каталонският референдум не отговаря на основните изисквания за гласуване"}
{"url": "http://www.focus-news.net/news/2017/10/02/2441867/pregled-na-osnovnite-temi-vav-velikotarnovskiya-pechat.html", "text": "„10 000 на “Ивайло“ видяха как етърци спряха ЦСКА“, е заглавие от областния всекидневник „Янтра Днес”. Рекордните 10 000 души се стекоха на обновения стадион “Ивайло“, за да гледат интригуващия мач между “Етър“ и ЦСКА, в който “болярите“ спряха победния ход на съперника. Мачът завърши 2:2, което хвърли във възторг публиката. Билетите се разграбваха пряз цялата седмица преди мача. Социалните мрежи бяха пълни със снимки на хора, купили по 15-20 пропуска. Целият южен сектор на стадиона бе отреден и за феновете на ЦСКА, които бяха над 3000 души. Всичко останало бе великотърновска публика. Двете агитки направиха неповторима атмосферата. Феновете на “Етър“ спуснаха от козирката огромен плакат с лика на Трифон Иванов и надпис: “Легендите не умират!“.\r\n„С 20 000 лева peмoнтиpaт cтълбищa в старата столица“, е друг акцент от ежедневника. Извъpшвa ce ocнoвeн peмoнт нa cтълбищaтa, кoитo cвъpзвaт бyлeвapд „Бългapия“ и yлицитe „Възpoждeнcкa“ и „Оcвoбoждeниe“, cъoбщихa oт oбщинcкaтa aдминиcтpaция. Рeкoнcтpyкциятa нa пeшeхoднитe aлeи имa зa цeл дa пoдoбpи cъcтoяниeтo им пpeди нacтъпвaнeтo нa eceнтa и зимaтa.Нaд 650 квaдpaтни мeтpa плoщ щe бъдaт oбнoвeни, кaтo cтpoитeлнитe paбoти oбхвaщaт тpи cтълбищни yчacтъкa, кoитo cвъpзвaт ceвepнитe квapтaли нa Вeликo Tъpнoвo c цeнтpaлнaтa гpaдcкa чacт.\r\n„Откриха най-новата туристическа атракция във В. Търново“, е тема от трета страница в броя. \r\n“Във Велико Търново вече има свободна IT зона „Хакерспейс“, четем на страница 4 в изданието. \r\n„В ЛРД „Сoкoл -1884“ избраха зa тpeти път избpaхa Димитъp Йopдaнoв зa пpeдceдaтeл“, пише на страница 6 във всекидневника. На страница 7 четем „Таланти от третата възраст показаха над 80 фотографии на изложба“.\r\nВ спортната рубрика на вестник „Янтра Днес“ четем: “Велико Търново и Горна Оряховица приемат европейски квалификации“.\r\n„6000 посетители събра в деня на откриването си паркът „Търновград – духът на хилядолетна България”, е заглавие от първа страница на другия областен ежедневник - “Борба“. Хиляди търновци и гости на града разгледаха парка с миниатюри „Търновград – духът на хилядолетна България” в първия му работен ден. Най-новата туристическа атракция в старата столица беше официално открита от кмета на общината Даниел Панов и инвеститорите Александър и Наталия Меншикови. „Паркът „Търновград – духът на хилядолетна България” описва историята, духа, културата на нашата държава и народ. Тук са показани сгради, църкви, исторически забележителности, които всеки българин трябва да познава. Благодаря на инвеститорите, на архитектите, историците и археолозите, на всички, които бяха ангажирани със създаването на тази нова атракция. Паркът е пример за успешно партньорство между местната власт и бизнеса и отваря нова страница в развитието на културния туризъм във Велико Търново”, каза при откриването Даниел Панов. И призна, че голямата му надежда от тук насетне е търновският парк да стане част от обща мрежа на градовете, в които има създадени подобни паркове с миниатюри в целия свят.\r\n“Кметовете на Ново село и Овча могила бяха на среща с президента Румен Радев“, е друга тема от ежедневника. Кметът на Ново село Христо Христов, който оглавява и Областното сдружение на на селските кметове, бе поканен лично от президента ген. Румен Радев на дискусия за проблемите на малките населени места и новия изборен кодекс. На срещата на “Дондуков 2“ в края на миналата седмица присъства и кметът на Овча могила Нели Великова.\r\n“Световен шампион по борба отстреля вълчица“, “Димитър Йорданов трети мандат ще води търновските ловци“, “Два месеца ще се работи по пътя към Арбанаси и по отсечката Самоводене – Ресен“ и “В. Търново в топ 3 на длъжниците в България“, са други заглавия от страниците на всекидневника.\r\n“Виолетовите“спряха похода на “червените“ пред хиляди по трибуните на стадион “Ивайло“, “В. Търново и Г. Оряховица посрещат европейски квалификационен турнир по футбол за юноши до 17 години“ и  “Деца и учители от ОУ “Димитър Благоев“ се включиха в Европейски ден на спорта“ са заглавията от спортната страница на изданието.", "date": "2017.10.02", "title": "Преглед на основните теми във великотърновския печат"}
{"url": "http://www.focus-news.net/news/2017/10/02/2441868/stara-zagora-narodnite-predstaviteli-ot-gerb-organizirat-priemni-za-grazhdani-do-kraya-na-oktomvri.html", "text": "През октомври народните представители от ГЕРБ – Стара Загора ще проведат приемни дни за граждани в Стара Загора, Казанлък и Опан. Това съобщиха от пресцентъра на партията. :\r\n- 2 октомври, понеделник, от 9:00 до 11:00 часа среща с граждани ще проведе Радостин Танев;\r\n- 9 октомври, понеделник, от 11:00 до 13:00 часа среща с граждани ще проведе Емил Христов;\r\n- 16 октомври, понеделник, от 9:00 до 11:00 часа - съвместна приемна ще проведат Борис Кърчев и Радостин Танев;\r\n30 октомври, понеделник, от 10:00 до 12:00 часа среща с граждани ще проведе Маноил Манев. \r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.:\r\n- 16 октомври, понеделник, от 12:00 до 14:00 часа - съвместна приемна орагнизират Борис Кърчев и Радостин Танев;\r\n- 30 октомври, понеделник, от 10:00 до 12:00 часа среща с граждани ще проведе Борис Кърчев.\r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1. \r\n- На 23 октомври, понеделник, от 9:00 до 11:00 часа в залата на Община Опан ще се проведе среща-разговор с народния представител Емил Христов. \r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца от 14.00 часа в офиса на партията на бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2017.10.02", "title": "Стара Загора: Народните представители от ГЕРБ организират приемни за граждани до края на октомври"}
{"url": "http://www.focus-news.net/news/2017/10/02/2441869/dimitar-dimitrov-politolog-ostavkata-na-delyan-dobrev-tseli-da-prekrati-publichniya-skandal-koyto-vodi-do-eroziya-na-gerb.html", "text": "Оставката на Делян Добрев цели да прекрати публичния скандал, който води до ерозия на ГЕРБ. Това каза в сутрешния блок „Добро утро, България“ на Радио „Фокус“ политологът Димитър Димитров за официалното оттегляне от властта на депутата от ГЕРБ. По думите му случаят с Хасково следва примера на други областни градове, в които имаше подобна ситуация, като Добрич, има заявка за разследван и в Плевенска област. Това би могло да се възприеме като далечна подготовка за местните избори, обясни той. „За местните избори, които са след 2 години, ще е необходима политическа работа, внимателно да бъдат огледани всички възможни конфликтни общности. Цветан Цветанов вече заяви, че освен трите общини, за които говорим, ще има и допълнителни разследвания, той спомена например още Плевен и Плевенско. Това е много далечна подготовка за местните избори. Опозицията, в случая Социалистическата партия, въпреки че е втора политическа сила в парламента, в местната власт много по-малко от значение и тежест. Това е индикация за това, че усилието да се дискредитира на местно ниво ГЕРБ има далечната цел да поразклати наистина много доминиращата позиция на партията в местната власт“, каза още Димитров. Това не е първият опит регионална тема да се извежда на национално ниво, обясни Димитър Димитров. Предстоят дебати около оставката на Делян Добрев, тъй като той получи сериозна подкрепа от местните структури на ГЕРБ. Скандалът обаче няма да има отражение на национално ниво между коалиционните партньори, коментира още политологът.", "date": "2017.10.02", "title": "Димитър Димитров, политолог: Оставката на Делян Добрев цели да прекрати публичния скандал, който води до ерозия на ГЕРБ"}
{"url": "http://www.focus-news.net/news/2017/10/02/2441870/sport-grigor-dimitrov-zapazva-osmata-si-pozitsiya-v-svetovnata-ranglista-i-prez-novata-sedmitsa.html", "text": "Григор Димитров запазва осмата си позиция в световната ранглиста и през новата седмица. Следващата надпревара с участието на най-добрия български тенисист е в Пекин и започва днес. В първи кръг на турнира Григор Димитров ще се изправи срещу намиращия се в \"топ форма\" босненец Дамир Джумхур. \r\nНа върха в класацията няма промени - начело е Рафаел Надал от Испания, следван от швейцареца Роджър Федерер и британеца Анди Мъри.", "date": "2017.10.02", "title": "Спорт: Григор Димитров запазва осмата си позиция в световната ранглиста и през новата седмица"}
{"url": "http://www.focus-news.net/news/2017/10/02/2441871/el-paisispaniya-karles-puchdemon-anonsira-obyavyavaneto-na-nezavisimost-prez-sledvashtite-dni.html", "text": "Лидерът на Каталония Карлес Пучдемон анонсира обявяването на независимост през следващите дни, съобщава във водещо заглавие испанският \"El Pais\". \r\nСпоред вестника \"президентът\" на Каталония твърди, че \"след проведения референдум каталонците са спечелили правото да бъдат чути, уважавани и признати\". \r\nМадридското издание акцентира върху словото на Пучдемон, произнесено в 22.30 ч. местно време (23.30 ч. българско време - б.р.) при обявяването на резултатите от референдума, което изобилства с термини \"полицейско насилие\", \"брутални репресии\", \"тормоз\", \"злоупотреба с полицейска сила\" и завършва с констатацията, че \"испанското правителство пише срамна страница в историята на отношенията си с Каталония.\"\r\n\"El Pais\" пише, че каталонският лидер се е обърнал към ЕС с настояване за промяна на досегашното отношение към страната му и за \"бързи действия за предотвратяване практиките на испанското правителство\".", "date": "2017.10.02", "title": "\"El Pais\"(Испания): Карлес Пучдемон анонсира обявяването на независимост през следващите дни"}
{"url": "http://www.focus-news.net/news/2017/10/02/2441872/afp-strelba-v-las-vegas-politsiyata-razsledva-sluchaya.html", "text": "Американската полиция е отцепила района около казинo в Лас Вегас, след сигнал за стрелба в в околността, предава AFP, информацията е от от официциалната страница на местната полиция в една от социалните мрежи. Според местното издание Sun, няколко души, включително един полицай, са с наранявания.  Цанко Цолов", "date": "2017.10.02", "title": "AFP: Стрелба в Лас Вегас, полицията разследва случая"}
{"url": "http://www.focus-news.net/news/2017/10/02/2441873/pregled-na-osnovnite-temi-vav-varnenskiya-pechat.html", "text": "„Вдигат заплатите на военнослужещите от 1 януари“, информира от първа страница варненският вестник „Черно море“. От 1 януари ще има увеличение на заплатите на военнослужещите. Това каза във Варна министърът на отбраната Красимир Каракачанов. Той намекна, че актуализирането на заплащането ще се прави диференцирано. По думите на военния министър по-високо възнаграждение ще получават онези части, които са на терен и от тях се изискват повече усилия за службата им, като войници, сержанти, младши офицерски състав, бойни поделения и др. \r\n„Военна клетва положи новият випуск във ВВМУ „Никола Йонков Вапцаров“, допълва изданието. Военна клетва положи новият випуск курсанти и бъдещи военни лекари във ВВМУ „Никола Йонков Вапцаров“ в събота. Тържественият ритуал се състоя в присъствието на министъра на отбраната Красимир Каракачанов, командира на Военно- морските сили на България контраадмирал Митко Петев, официални лица и висши военни, родители и близки на курсантите. \r\n„С отпуснатите от правителството 100 млн. лв. за инфраструктура обликът на Варна ще продължи да се променя“, е друго заглавие в броя. „Виждам, че хората оценяват високо развитието на Варна, която затвърждава името си на морска столица. С целево отпуснатите от правителството 100 млн. лв. за инфраструктура обликът на града ще продължи да се променя. Не случайно именно тук се провеждат срещи на високо равнище и предстои да се състои заседание между правителствата на България и Румъния.” Това заяви зам.-председателят на ГЕРБ и председател на ПГ на партията Цветан Цветанов край морския град. \r\n„През новия политически сезон бюджетът за 2018 година и антикорупционното законодателство са приоритетите в работата на БСП“, четем още в изданието. Законът за възрастните хора вече е внесен в парламента за разглеждане в комисии и зала. Текстовете му създават условия за социализация на хората в третата възраст, както и за активен живот. Това заяви лидерът на БСП Корнелия Нинова, която беше на посещение в Дома за възрастни хора „Гергана“ край морския град. Нинова съобщи, че БСП има два приоритета през новия политически сезон – бюджета за 2018г. и антикорупционното законодателство. \r\n„16 000 туристи от Азербайджан са посетили България за година“, информира още вестникът. Председателят на Общинския съвет Тодор Балабанов се срещна с посланика на Република Азербайджан у нас Н.П. Наргиз Гурбанова, която е на посещение във Варна. По време на разговорите председателят запозна госта си с работата и отговорностите на местния парламент. Обсъдени бяха и възможностите за по-активно сътрудничество в сферата на туризма, образованието, културата. „Варна като туристическа дестинация е изключително популярна в Азербайджан. Хората я познават още от вре- мето на социализма, когато са идвали на почивка“, подчерта Н. П. Гурбанова, която изказа добрите си впечатления от морската столица. По думите й през миналата година около 16 000 неорганизирани туристи от Азербайджан са посетили България и възможностите за туристически обмен са огромни. \r\n„Смениха борда на МБАЛ „Света Анна“ във Варна“, съобщава вестникът. Управителният съвет на МБАЛ „Света Анна“ АД във Варна е сменен. Това стана ясно след проведеното Общо събрание на дружеството. Досега председател на борда на варненската болница бе доц. Боряна Върбанова, неин заместник – д-р Гален Шиваров, трети член на УС бе д-р Николай Коларов, който е и изпълнителен директор. Изданието информира още за откритата модерна спортна площадка в ОУ „Добри Чинтулов“ в район „Младост“ във Варна, както и за интереса на зрителите към 91-вото издание на международния музикален фестивал „Варненско лято“.", "date": "2017.10.02", "title": "Преглед на основните теми във варненския печат"}
{"url": "http://www.focus-news.net/news/2017/10/02/2441874/pazardzhik-okrazhniyat-sad-shte-gleda-delo-po-zhalba-na-dvama-osadeni-za-nanesena-leka-telesna-povreda-na-politsay-sreshtu-prisadite-im-ot-po-1-godina-i-6-mesetsa-zatvor-i-3000-leva-globa.html", "text": "Окръжният съд в Пазарджик ще гледа дело за нанесена лека телесна повреда на полицай, съобщи за Радио „Фокус“ – Пазарджик Маринела Георгиева от администрацията на съда. Делото е образувано по въззивни жалби на двама обвиняеми против присъда на Районен съд – Пазарджик, с която подсъдимите са признати за виновни в това, че на 20 май 2015 г. в град Септември в съучастие като съизвършители са причинили лека телесна повреда на полицай. Осъдени са на по 1 година и 6 месеца лишаване от свобода при общ първоначален режим на изтърпяване на наказанието от всеки един от тях. Подсъдимите са осъдени и солидарно да заплатят на пострадалия обезщетение за причинените с престъплението неимуществени вреди в размер на 3000 лева. Съдебното заседание започва в 10.15 часа, а съдия-докладчик по делото е Мария Ненова.\r\nВаня НИКОЛОВА", "date": "2017.10.02", "title": "Пазарджик: Окръжният съд ще гледа дело по жалба  на двама осъдени за нанесена лека телесна повреда на полицай срещу присъдите им от по 1 година и 6 месеца затвор и 3000 лева глоба"}
{"url": "http://www.focus-news.net/news/2017/10/02/2441875/prof-asen-baltov-pirogov-lekarskite-ekipi-sa-pretovareni.html", "text": "Лекарските екипи са претоварени. Това каза изпълнителен директор на УМБАЛСМ \"Н.И.Пирогов\" проф. Асен Балтов е предаването \"Денят започва\" по БНТ. \"Като директор на \"Пирогов\" съм длъжен да взема сериозни мерки, след сериозно нарушение, което не оправдава лекарите. Като лекар бих подкрепил протестиращите колеги. Имаме информационна система, всеки пациент трябва да бъде регистриран. Този пациент не е бил регистриран\", каза проф. Балтов по повод наказанията на лекари от столичната болница, след като съпругата на починалия Спас Добрев написа отворено писмо до министъра на здравеопазването за престъпното отношение към тежко болен пациент.", "date": "2017.10.02", "title": "Проф. Асен Балтов, \"Пирогов\": Лекарските екипи са претоварени"}
{"url": "http://www.focus-news.net/news/2017/10/02/2441876/vatan-iznenadvashto-pensionirane-na-nad-50-politseyski-shefove-v-turtsiya.html", "text": "Генералната дирекция по сигурността (ГДС) изненадващо и по никое време изпрати в пенсия 56 полицейски служители на високи постове, предаде електронното издание на вестник „Ватан”. Съгласно решение на Висшия комитет за атестации и оценки към ГДС са пенсионирани 27 директори по сигурността и други 29 полицейски служители на средно управленско ниво. \r\nСред пенсионираните е и бившият директор по сигурността в провинция Анталия Джемил Тонбул. Името му стана известно покрай пуча от 15 юли м.г. и поисканата от него помощ лично от съветник на президента Реджеп Тайип Ердоган. На която той се е отзовал, въпреки заплахите от страна на военни, замесени в опита за преврат, посочва още изданието. Георги Димов", "date": "2017.10.02", "title": "Ватан: Изненадващо пенсиониране на над 50 полицейски шефове в Турция"}
{"url": "http://www.focus-news.net/news/2017/10/02/2441877/plovdiv-kola-se-e-samozapalila-na-bul-dunav-nyama-postradali.html", "text": "Кола се е самозапалила преди 7 часа тази сутрин на бул. „Дунав” в Пловдив, няма пострадали при инцидента. Това съобщи за Радио „Фокус”-Пловдив говорителят на ОДМВР-Пловдив. Противопожарен екип е гасил огъня на място, а движението в района е било временно затруднено. В момента трафикът там се осъществява нормално.\r\nЦветана ТОНЧЕВА", "date": "2017.10.02", "title": "Пловдив: Кола се е самозапалила на бул. „Дунав”, няма пострадали"}
{"url": "http://www.focus-news.net/news/2017/10/02/2441878/pazardzhik-prodalzhava-polaganeto-na-novi-trabi-po-traseto-na-avariraliya-vodoprovod-obsluzhvasht-obshtina-panagyurishte.html", "text": "Продължават изкопните дейности и подготовката на трасето за подмяна на водопроводните тръби в проблемния участък на авариралия водопровод от село Злокучене, обслужващ територията на община Панагюрище. Това съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От щаба уточниха, че продължава полагането на доставените нови тръби в изкопа по трасето на водопровода. Само през неделния ден ден в изкопа са положени още 50 метра тръби. Водоноските в селата ежедневно се презареждат с вода за битови нужди.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение бе удължен до 10 октомври.\r\nВаня НИКОЛОВА", "date": "2017.10.02", "title": "Пазарджик: Продължава полагането на нови тръби по трасето на авариралия водопровод, обслужващ община Панагюрище"}
{"url": "http://www.focus-news.net/news/2017/10/02/2441879/haskovo-regionalnata-struktura-na-bsp-shte-dade-preskonferentsiya.html", "text": "Ръководството на БСП – Хасково ще даде пресконференция в 11.30 часа в прес клуба на БТА в Хасково, съобщиха от пресцентъра на партията.", "date": "2017.10.02", "title": "Хасково: Регионалната структура на БСП ще даде пресконференция"}
{"url": "http://www.focus-news.net/news/2017/10/02/2441880/pregled-na-osnovnite-temi-v-shumenskiya-pechat.html", "text": "„Стадион „Панайот Волов“ трябва да бъде съборен и изграден наново“ е водещото заглавие във вестник „Шуменска заря“. Това е становището на експертите от Камарата на инженерите в инвестиционното проектиране от 15 септември т.г. Новина беше съобщена от кмета Любомир Христов по време на обиколка с министъра на младежта и спорта Красен Кралев на спортните съоръжения в Шумен в края на миналата седмица. „LED лампи намаляват разходите за ток в община Смядово“ съобщава ежедневникът. Енергоспестяващи лампи заменят старото и харчещо много ток осветление на Смядово и населените места в общината. „Над 2000 лампи поетапно ще бъдат заменени с нови и така ще се намалят наполовина разходите за ток”, каза кметът на община Смядово Иванка Петрова, която е изчислила с колко ще се намалят разходите за електричество. „Легнали полицаи“ ще ограничават скоростта на камионите през с. Веселиново“ пише всекидневникът. Главното шосе минава точно през средата на селото, а високата скорост на автомобилите застрашава живота на хората. „Две важни промени влязоха в сила от 1 октомври“ пише вестникът. Минималната пенсия нарасна от 180 на 200 лв. Природният газ поевтинява. „В област Шумен предпочитат енергийните помощи за твърдо гориво в пари“, информира изданието. „Шуменските делегати подкрепиха новия лидер на ДБГ Димитър Делчев“ е акцент от стр. 3 в броя. „Безработицата в област Шумен бележи лек спад“ съобщава вестникът. Равнището на безработицата в Шуменска област през август е 11.6 % и намалява с 0,6 процентни пункта спрямо предходния месец. Броят на регистрираните безработни в бюрата по труда от областта e 8859 при 9322 през месец юли 2017 г., с 463 лица по-малко. „Рок вълна „заля” Шумен“, е заглавие от стр. 5 в броя. След като миналогодишният опит на организаторите на Международния фестивал на популярната песен „Есенни шуменски вечери“ да включат в програмата му и рок концерти се оказа успешен, тази година рок вечерите бяха по-мащабни и с повече публика. В броя е публикувано интервю с певицата Милена. За успешното турне на шуменска постановка в Европа пише вестникът. След успешното представяне през месец юни в Лондон на постановката на шуменския Драматично-куклен театър „Васил Друмев” „Отворена брачна двойка” по Дарио Фо, тези дни тя продължава европейското си турне, съобщиха от културния институт. Актьорите вече играха на сцени в германския град Мюнстер и в белгийския Брюксел. Днес гастролът им продължава в немския град Вюрцбург, а утре – в Регенсбург.", "date": "2017.10.02", "title": "Преглед на основните теми в шуменския печат"}
{"url": "http://www.focus-news.net/news/2017/10/02/2441881/vidin-s-20-sm-se-e-povishilo-nivoto-na-dunav-v-nachaloto-na-balgarskiya-uchastak-na-rekata.html", "text": "С 20 см се е повишило нивото на Дунав в началото на българския участък на реката, при Ново село, за последното денонощие, водният стоеж там е 295 см. Това съобщиха от местната Хидрометеорологична станция. При Видин е измерено повишение с 14 см, водният стоеж там е 329 см. Нивото на река Дунав край Лом е 345 см, водният стоеж през последното денонощие не се е променил. Нивото на реката се е понижило край Оряхово с 14 см, водният стоеж там е 226 см. \r\nТемпературата на водата край Ново село е 15,8 градуса, а край Оряхово е 16,7 градуса.", "date": "2017.10.02", "title": "Видин: С 20 см се е повишило нивото на Дунав в началото на българския участък на реката"}
{"url": "http://www.focus-news.net/news/2017/10/02/2441882/tass-noviyat-poslanik-na-sasht-v-rusiya-pristigna-v-moskva.html", "text": "Новият посланик на САЩ в Русия Джон Хънтсман пристигна в понеделник в Москва и ще представи акредитивните си писа във вторник, предава ТАСС, като се позовава на официална информация. \r\nОт агенцията напомнят, че Хънтсман бе сенатор от Юта в периода 2005-9, както и бивш кандидат за президент  на републиканската партия,  а от 2009-11 е американските посланик в Китай.  Цанко Цолов", "date": "2017.10.02", "title": "ТАСС: Новият посланик на САЩ в Русия пристигна в Москва"}
{"url": "http://www.focus-news.net/news/2017/10/02/2441883/prof-mihail-konstantinov-otdelyaneto-na-kataloniya-ot-ispaniya-veche-e-neizbezhno.html", "text": "Отделянето на Каталония от Испания вече е неизбежно, според изборния експерт проф. Михаил Константинов. В сутрешния блок „Добро утро, България“ на Радио „Фокус“ той коментира, че нормалният изход от ситуацията би бил оставка на премиера Мариано Рахой и правителството му. „Испанският премиер Мариано Рахой направи всички възможни грешки в последно време. Надявам се, че няма да направи следващата и да се стигне до истинско кръвопролитие в Каталония, защото това би било абсолютна катастрофа. Трябва да се направят всички усилия да няма истински жертви, защото ако стане това, ще се върне гражданската война в Испания, която е била една от най-кървавите европейски войни през XX век. Оттам нататък има много варианти за цивилизовано решение. Разумен изход от положението са бързи предсрочни избори в Испания и провинцията, евентуално и преговори за начина на отделяне, които трябва да започнат веднага след това“, коментира проф. Михаил Константинов. \r\nТой допълни, че реакцията на Брюксел за събитията в Каталония е била неадекватна, а причината, според него, се корени в ръководството на ЕС, което не иска да заеме позиция. Има опасност други европейски страни да последват примера на каталонците, но това не е задължително да доведе до разпада на Общността, коментира още експертът.", "date": "2017.10.02", "title": "Проф. Михаил Константинов: Отделянето на Каталония от Испания вече е неизбежно"}
{"url": "http://www.focus-news.net/news/2017/10/02/2441884/madridpress-ispaniya-karles-puchdemon-smyata-da-obyavi-nezavisimost-na-kataloniya-prez-sledvashtite-nyakolko-dni.html", "text": "Каталонският лидер Карлес Пучдемон възнамерява да обяви независимостта на страната през следващите няколко дни, пише испанското електронно издание \"Мadridpress\".\r\nИзданието съобщава, че Карлес Пучдемон \"продължава да настоява за легитимност на пантомимата, разиграна на референдума за независимост на Каталония без преброяване на бюлетините, с урни иззети от полицията, със затворени секции и без официален център за контрол.\"\r\n\"Мadridpress\" смята, че следващите дни ще бъдат особено важни за отношенията на централната власт с Каталония, тъй като Пучдемон ще внесе резултатите от референдума в местния парламент, който според закона за референдума, суспендиран от конституционния съд на Испания, ще проведе редовна сесия за обявяване на независимостта.\"", "date": "2017.10.02", "title": "\"Мadridpress\" (Испания): Карлес Пучдемон смята да обяви независимост на Каталония през следващите няколко дни"}
{"url": "http://www.focus-news.net/news/2017/10/02/2441885/targovishte-30-godishen-e-nanesal-telesna-povreda-na-35-godishen-mazh-pred-zavedenie-v-mestnostta-parvi-dolap-kray-grada-sled-upotreba-na-alkohol-i-vazniknal-skandal.html", "text": "30-годишният Н. Й. от с. Врани кон, община Омуртаг, след употреба на алкохол и възникнал скандал, е нанесъл лека телесна повреда по хулигански подбуди на 35-годишен мъж от град Елин Пелин. Това съобщиха от ОДМВР-Търговище. Инцидентът е станал около 00.30 часа на 1 октомври 2017 г. пред заведение в местността „Първи долап“ край град Търговище. По случая е образувано досъдебно производство.", "date": "2017.10.02", "title": "Търговище: 30-годишен е нанесъл телесна повреда на 35-годишен мъж пред заведение в местността „Първи долап“ край града, след употреба на алкохол и възникнал скандал"}
{"url": "http://www.focus-news.net/news/2017/10/02/2441886/dobrich-obshtinata-predostavya-topal-obyad-na-odobreni-po-proekt-potrebiteli-vseki-raboten-den-ot-1030-do-1330-chasa.html", "text": "Община град Добрич започва предоставянето на топъл обяд на одобрените потребители по проекта „Грижа за по-добър живот” договор BG05FMOP001-3.002-0172-C01 “ по Оперативна програма за храни и/или основно материално подпомагане, Фонд за европейско подпомагане на най-нуждаещите се лица Операция тип 3: ”Осигуряване на топъл обяд -2016-2019” BG05FMOP001-3.002. Услугата се предоставя всеки работен ден от 10.30 до 13.30 часа от днес. Това съобщиха от пресцентъра на Общината. Храната ще се приготвя в Домашен социален патронаж и ще се раздава в определените за целта пунктове: разливна към Клуб на пенсионера, който се намира на ул. „Отец Паисий” №82 и Храм „Света Троица”. Всеки одобрен потребител може да се информира за съответния пункт, в който е разпределен от списъците изнесени пред офиса на проекта Корпус 3 (бивш партиен дом), етаж 11 и на сайта на община град Добрич.\r\nОдобрените представители на целевите групи ще получават безвъзмездно топъл обяд, включващ супа, основно ястие и хляб всеки работен ден  в периода на реализиране на дейностите по проекта.\r\nДоговорът по проект „Грижа за по-добър живот” BG05FMOP001-3.002-0172-C01 и Допълнителното споразумение към него е подписан между Община град Добрич и Агенция за социално подпомагане.\r\nДопълване, надграждане и разширяване на обхвата на действащата национална програма за подпомагане на обществените трапезарии, както и намаляване на броя на живеещите в бедност лица чрез подпомагането им с храни, с оглед задоволяване на основно материално лишение са целите на проекта. Той включва и изпълнение на дейности, предвидени в допълнение към разпределението на храна и/или на основно материално подпомагане с цел намаляване на социалното изключване и/или справяне с извънредни социални ситуации по устойчив начин, изразяващи се в индивидуално/групово консултиране, подкрепа и съдействие, реализирани в отговор на установени конкретни нужди и проблеми на представителите на целевите групи/. \r\nПроектът е на стойност 130 510,60 лв. за срок от 17 месеца в рамките на 356 работни дни и ще подпомогне 110 представители на целевите групи.", "date": "2017.10.02", "title": "Добрич: Общината предоставя топъл обяд на одобрени по проект потребители всеки работен ден от 10.30 до 13.30 часа"}
{"url": "http://www.focus-news.net/news/2017/10/02/2441887/el-mundoispaniya-karles-puchdemon-svikva-izvanredno-zasedaniya-na-pravitelstvoto-na-kataloniya.html", "text": "Карлес Пучдемон свиква извънредно заседания на местното правителство, предава електронното издание на мадридския \"Еl Мundo\", като припомня че каталонските лидери са обявили победа на референдума за независимост с 90,09% гласували \"За\" срещу 7,87% гласували с \"Не\" на независимостта при 2 622 424 \"незаконни\" бюлетини и още 15 000 гласа, които предстои да се преброят.\r\nИзвънредното заседание на правителството ще започне в 10.30 ч. местно време (11.30 ч. българско време).", "date": "2017.10.02", "title": "\"Еl Мundo\"(Испания): Карлес Пучдемон свиква извънредно заседания на правителството на Каталония"}
{"url": "http://www.focus-news.net/news/2017/10/02/2441888/smolyan-v-pamporovo-se-provezhda-protest-sreshtu-zakrivaneto-na-protivopozharnata-sluzhba-v-kurorta.html", "text": "Хотелиери и ресторантьори в Пампорово, подкрепени от местната власт в Чепеларе се събират на протест срещу закриването на противопожарната служба в курорта. Това съобщи за Радио „Фокус” – Смолян кметът на Община Чепеларе Славка Чакърова, която също е в курорта и участва в протеста, който се провежда пред кметството. По думите на Чакърова подготовката за протеста е започнала още в петък, като се е създала работна група, в която са включени експерти от Чепеларе и Самоков, като се подготвя писмо до министъра на вътрешните работи Валентин Радев, с което категорично се заявява позиция против закриването на противопожарната служба в курорта и се заявява готовност за протест за запазването й. Чакърова определи закриването на противопожарната служба в Пампорово като абсурдно и заяви, че се прави всичко възможно, за да се развива курортът, инвестира се в него и е недопустимо да няма такава служба там.\r\nДаниела БОЙКОВА", "date": "2017.10.02", "title": "Смолян: В Пампорово се провежда протест срещу закриването на противопожарната служба в курорта"}
{"url": "http://www.focus-news.net/news/2017/10/02/2441889/deutsche-welle-boris-dzhonsan-podkrepi-ispaniya-sled-katalonskiya-referendum.html", "text": "Британският външен министър Борис Джонсън подкрепи испанското правителство след каталонския референдум за независимост, пише Deutsche Welle. В съобщение в социалната мрежа „Туитър“ късно вечерта в неделя, Джонсън заяви, че „каталонския референдум засяга само испанското правителство и испанските граждани“, като добави, че испанската конституция и закон трябва да бъдат уважени. Според него, „Испания е близък съюзник и добър приятел, чиято сила и единство е важна за Великобритания“.  Цанко Цолов", "date": "2017.10.02", "title": "Deutsche Welle: Борис Джонсън подкрепи Испания след каталонския референдум"}
{"url": "http://www.focus-news.net/news/2017/10/02/2441890/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-oktomvri.html", "text": "„Софийска вода” временно ще прекъсне водоснабдяването в някои части на столицата на 3 октомври, съобщиха от пресцентъра на дружеството. Във вторник във връзка с ремонт на стратегически водопровод на бул. „Цариградско шосе“, жк. „Дружба“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в кв. „Кремиковци“, кв. „Сеславци“, гр. Бухово, с. Яна, с. Желява. Зоната със слабо налягане обхваща кв. Ботунец и с. Горни Богров. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Яна – пред кметството; кв. „Сеславци“ – пред кметството; кв. „Кремиковци“ – на центъра.\r\nВъв вторник във връзка с направа на водопроводни връзки на ул. „Цар Асенов път“, с. Бистрица, се налага спиране на водоподаването от 9:00 до 21:00 часа на клиентите на „Софийска вода”, живеещи във Вилна зона „Беликата“, вилна зона „Батийница“, вилна зона „Бяла нива“, вилна зона „Дебело Гуно“, вилна зона „Косанин дол“, вилна зона „Градище“, вилна зона „Ловджийска чешма“, с. Кокаляне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: в.з. Косанин дол – ул. „Карачаир“ ъгъла с ул. „Забел“; в.з. Беликата – на входа на вилната зона; в.з. Бяла нива – ул. „Горна Батийница“ №1.\r\nВъв вторник във връзка с изпълнение на инвестиционен проект за реконструкция на уличен водопровод на ул. „Орчо войвода“ кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи по бул. „Овча купел“ от ул. „Маестро Кънев“ до ул. „Проф. Стоян Белинов“; по ул. „Орчо войвода“ от бул. „Овча купел“ до ул. „Босилек“; каретo заключено между улици: бул. „Овча купел“, бул. „Президент Линкълн“, ул.“Александър Геров“, ул.“Житница“; каретo заключено между улици ул. „Земляне“, ул. „Орчо войвода“ ,ул. „Босилек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Овча купел“ ъгъла с бул. „Президент Линкълн“. След възстановяване на водоснабдяването е възможно временно повишаване  мътността на водата.\r\nВъв вторник във връзка с изпълнение на инвестиционен проект за реконструкция на уличен водопровод на ул. „Отец Паисий“ жк. „Зона Б3“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: по ул. „Отец Паисий“ от бул. „Сливница“ до ул. „Св. Св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Паисий“ ъгъла с ул. „Св. Св. Кирил и Методий“.\r\nСлед възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв вторник във връзка с подмяна на сградно водопроводно отклонение до бл. 95, жк. „Младост“ 1, се налага спиране на водоподаването от 9:00 до 19:00 часа на клиентите на „Софийска вода”, живеещи в бл. 94, бл. 95, бл. 96, бл. 96А, бл. 99Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 96.\r\nВъв вторник във връзка с прекъсване на сградно водопроводно отклонение на ул. „Ген. Георги Вазов“, кв. „Васил Левски“, се налага спиране на водоподаването от 9:30 до 17:30 часа на клиентите на „Софийска вода”, живеещи по ул. „Ген.Георги Вазов“ от ул. „Григори Цамблак“  до ул. „Д-р Иван Селимински“; по ул. „Д-р Иван Силимински“ от ул. „Рилска обител“  до ул . „Проф. Антон Митов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Георги Вазов“ №40.\r\nВъв вторник във връзка с подмяна на сградно водопроводно отклонение на ул. 88, вилна зона „Симеоново - север“, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: ул. 88, ул. 86 по ул. 84 от №1 до №6, ул. 85. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 84 ъгъла с ул. 86.\r\nВъв вторник във връзка с подмяна на сградно водопроводно отклонение на ул. „Асен Йорданов“, кв. „Кръстова вада“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на: по ул. „Асен Йорданов“ от ул. „Емилиян Станев“ до ул. „Никола Крушкин-Чолака“; по ул. „Гатьо Шишков“ от ул. „Асен Йорданов“ до ул. „Йосиф Брадати“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Асен Йорданов“ ъгъла с ул. „Гатъо Шишков“.", "date": "2017.10.02", "title": "„Софийска вода” временно ще прекъсне водоснабдяването в някои части на столицата на 3 октомври"}
{"url": "http://www.focus-news.net/news/2017/10/02/2441891/tseremoniyata-po-ofitsialnoto-vstapvane-v-dlazhnost-na-chlenovete-na-novoizbraniya-sastav-na-visshiya-sadeben-savet-shte-se-sastoi-na-3-oktomvri.html", "text": "Церемонията по официалното встъпване в длъжност на членовете на новоизбрания състав на Висшия съдебен съвет (ВСС) ще се проведе на 3 октомври от 10.00 часа в зала „Тържествена“ на Съдебната палата – гр. София. Това съобщиха от ВСС. Сред поканените гости са президентът на Република България, представители на законодателната, изпълнителната, съдебната власт, представители на Дипломатическия корпус, акредитирани в Република България председателят на Конституционния съд и председателят на Висшия адвокатски съвет.", "date": "2017.10.02", "title": "Церемонията по официалното встъпване в длъжност на членовете на новоизбрания състав на Висшия съдебен съвет ще се състои на 3 октомври"}
{"url": "http://www.focus-news.net/news/2017/10/02/2441892/erdogan-nachalnikat-na-gsht-na-turtsiya-otide-v-iran-a-nie-neka-da-sme-gotovi-vav-vseki-moment-za-vsyako-neshto.html", "text": "Президентът на Турция Реджеп Тайип Ердоган присъства на тържественото откриване вчера на новата парламентарна година и оповести, че началникът на Генералния щаб (ГЩ) Хулуси Акар е заминал на посещение в Иран, предаде Анадолската агенция. С изключение на Хулуси Акар на церемонията в Меджлиса присъства цялото висше ръководство на турската армия. Ердоган проведе кратък разговор с командващите видовете въоръжени сили и им заръча „да бъдат готови във всеки момент за всякакви действия”. Турските генерали то увериха, че са „готови за всичко.”, посочва още Анадолската агенция. Георги Димов", "date": "2017.10.02", "title": "Ердоган: Началникът на ГЩ на Турция отиде в Иран – а ние нека  да сме готови във всеки момент за всяко нещо"}
{"url": "http://www.focus-news.net/news/2017/10/02/2441893/vidin-v-5-naseleni-mesta-v-oblastta-shte-bade-narusheno-vodopodavaneto-zaradi-avarii.html", "text": "В 5 населени места във Видинска област ще бъде нарушено водоподаването заради аварии, сочи справка в сайта на ВиК-Видин. От водоснабдителното дружество посочват, че живеещите във високата зона на град Кула няма да имат вода до 13.00 часа заради аварии на улични водопроводи. Във Видин отстраняване на авария на уличен водопровод Ф100 е причина за спиране на водоподаването по ул. “Княз Дондуков“ в частта от ул. “Васил Левски“ до надлеза до 14.00 часа. В селата Подгоре и Коста Перчево водоподаването също ще бъде спряно до 14.00 часа – дотогава ще продължат ремонтите по водопроводната мрежа в селата. Жителите на село Киряево няма да имат вода до 15.00 часа заради авария в уличен водопровод.\r\nАнна ЛОЗАНОВА", "date": "2017.10.02", "title": "Видин: В 5 населени места в областта ще бъде нарушено водоподаването заради аварии"}
{"url": "http://www.focus-news.net/news/2017/10/02/2441894/varna-izvarshva-se-proverka-vav-vrazka-sas-smartta-na-mlada-zhena-rodila-v-doma-si.html", "text": "Извършва се проверка във връзка със смъртта на млада жена, родила в дома си във Варна. Пред Радио „Фокус“ – Варна директорът на Центъра за спешна медицинска помощ във Варна д-р Мая Рашева уточни, че според  фактите, установени по медицинска документация, рано сутринта в събота, в 06.10 часа, за адреса, където живее младата жена, тръгва екип, като поводът за повикването е коремна болка ниско долу. „На място колегата установява от жената и от нейните близки, че подобна болка жената има често, тъй като тя е трансплантирана сърдечно преди около две години, по повод на което приема редовно лекарства и са й обяснили, че тези лекарства ще доведат до смущения в месечния цикъл, каквито тя е имала. Коремната болка я свързват с предстоящ цикъл. Направени са спазмолитични лекарства, за да успокоят коремната болка. 10 минути по-късно, отново чрез тел 112, близките се обаждат, че в дома има осъществено раждане. В дома на пациентката отива реанимационен екип, в който участва и педиатър. Тя е родила, довършено е раждането, като е прерязана пъпна връв, след което веднага тя и бебето, което е в тежко състояние, са откарани в АГ болницата във Варна“, допълни д-р Мая Рашева. По-късно става ясно, че родилката е починала.\r\nД-р Мая Рашева отбеляза, че Центърът за Спешна медицинска помощ във Варна осъществява свое вътрешно разследване по случая, като е необходимо да се съберат сведения от екипите, които са били на този адрес. Едва тогава комисия ще излезе с окончателно заключение.\r\nМарияна ВАЛЕНТИНОВА", "date": "2017.10.02", "title": "Варна: Извършва се проверка във връзка със смъртта на млада жена, родила в дома си"}
{"url": "http://www.focus-news.net/news/2017/10/02/2441895/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за една лична история под заглавието „Осиновена откри родната си майка“. Изданието допълва, че дъщерята е открила майка си в Пазарджик след 36 години раздяла. Водеща тема за втора страница на вестника е катастрофата на магистрала „Тракия“, при която загина млад мъж. „Младеж загина при катастрофа на магистралата“, пише „Пазарджишка Марица“ и уточнява, че „Фолксваген“ се е ударил в табела на бензиностанция при опит да влезе в обекта. Трета страница е посветена на тема здравеопазване под заглавието „Джипи върна пациентка без да попита как е“. Изданието допълва и позицията на лекаря, според който липсата на направления и заплахите на семейството са го накарали да постъпи по този начин. На следващата си страница вестникът пише „Цацаров награди следовател по „Белнейски“ и уточнява, че пещерецът Атанас Илиев е награден за проявен професионализъм и образцово изпълнение на служебните си задължения. На следващата страница е поместено интервю с Десислава Димитрова, психолог в ОУ „Проф. Иван Батаклиев“. На следващите си страници вестникът помества материали, свързани с развитието на бизнеса, с културни и спортни теми.", "date": "2017.10.02", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/02/2441896/plovdiv-deputatite-ot-gerb-razyasniha-na-zhiteli-na-obshtinite-v-oblastta-programata-roditeli-v-zaetost.html", "text": "Депутатите от ГЕРБ – Пловдив област Константин Попов, Младен Шишков и Запрян Янков и областният координатор на ГЕРБ-Пловдив област Розалин Петков се срещнаха през почивните дни с жители на общините от областта и разговаря с тях за най-социалното предизборно обещание на ГЕРБ, а именно програмата „Родители в заетост“. Това съобщиха от пресцентъра на партията. „Тази програма ще реши до голяма степен проблема с липсата на места в яслите и детските градини“, коментира Петков. Народните представители уточниха, че това е поредното спазено предизборно обещание от партия ГЕРБ. Според програмата  бабите и дядовците ще могат да гледат внучетата си и да получат пари за това.\r\nНародните представители разясниха на хората, че програмата е насочена към родителите, които искат да се върнат по-бързо към професията си, а децата им не ходят на ясла или детска градина. Основната й цел е осигуряване на по-доброто съвместяване на професионалния с личния живот на родителите с малки деца и предоставяне на заетост на безработни. По думите им отделените средства за програмата са 20 милиона лева. \r\nНай-важното е желаещите да гледат деца да бъдат записани в бюрото по труда, като възрастта няма значение, обясниха народните представители. Наетите ще получават минималната работна заплата за страната. Най-важното е, че последната дума е на родителите. Те ще са тези, които ще определят избора на детегледач, каза още Розалин Петков.", "date": "2017.10.02", "title": "Пловдив: Депутатите от ГЕРБ разясниха на жители на общините в областта програмата „Родители в заетост“"}
{"url": "http://www.focus-news.net/news/2017/10/02/2441897/sliven-nad-10-kamiona-otpadatsi-sa-izneseni-pri-pochistvane-na-voenniya-stadion.html", "text": "Общинското предприятие по озеленяване извърши почистване на Военния стадион в Сливен. Това съобщават от Община Сливен. Освен растителност, която е пониквала между седалките през годините, са изнесени и много битови отпадъци.\r\n„Над 10 камиона боклуци са изчистени за около четири дни”, каза директорът на предприятието Веселина Казакова. На мястото на бившите съблекални е било образувано сметище. В почистването са се включили всички работници на предприятието.\r\n„Стадионът не е в добро състояние, но това, което сме изчистили, трябва да се пази. Много хора го посещават и правим всичко възможно да го приведем в приличен и чист вид”, каза Казакова. На терена е извършено и обезпаразитяване.\r\n„Стадионът се подготвя за провеждането на Ученическите игри, които предстои да стартират през октомври”, каза спортният експерт в Общината Силвия Никова. Тя изрази задоволство от свършената работа по почистването и подчерта, че създаването на общинско предприятие по озеленяване е много добро решение, което дава много добри резултати.", "date": "2017.10.02", "title": "Сливен: Над 10 камиона отпадъци са изнесени при почистване на Военния стадион"}
{"url": "http://www.focus-news.net/news/2017/10/02/2441898/the-local-mashtabna-stachka-e-organizirana-v-kataloniya-za-vtornik.html", "text": "Мащабна стачка е насрочена за вторник в Каталония, пише испанското издание на The Local. Организирана е от над 40 работнически профсъюзи, като целта е масово спиране на работа като протест след действията на полицията по време на неделния референдум за независимост на региона. В общо съобщение на организациите се заклеймява „тежкото нарушение на правата и свободите“.  \r\n„Призоваваме цялото общество, работодатели, организации, бизнесмени, съюзи, работници, институции и всички граждани на Каталония да спрат страната във вторник“. Изданието припомня, че подкрепящите референдума наричат Каталония „страна“. Региона е един от най-важните в испанската икономика, като осигурява ок. 19% от целия БВП.  Цанко Цолов", "date": "2017.10.02", "title": "The Local: Мащабна стачка е организирана в Каталония за вторник"}
{"url": "http://www.focus-news.net/news/2017/10/02/2441899/kyustendil-53-godishen-mazh-e-prostrelyan-po-vreme-na-intsident-v-kvartal-iztok.html", "text": "53-годишен мъж е прострелян по време на инцидент в кюстендилския квартал „Изток”, съобщиха от пресцентъра на Областна дирекция на МВР – Кюстендил. При възникнал инцидент между жители на кв. „Изток“ в Кюстендил на 30 септември около 21.00 часа е наранен с неустановено огнестрелно оръжие 53-годишен жител на квартала. Оказана му е медицинска помощ в кюстендилската болница, без опасност за живота е. Служители на Районно управление – Кюстендил са задържали с полицейска заповед 4-ма души, съпричастни към инцидента. По случая е започнато досъдебно производство, уведомен е дежурен прокурор.", "date": "2017.10.02", "title": "Кюстендил: 53-годишен мъж е прострелян по време на инцидент в квартал „Изток”"}
{"url": "http://www.focus-news.net/news/2017/10/02/2441900/gerb-razlog-zayavyava-kategorichnoto-si-nesaglasie-da-bade-prieta-ostavkata-na-delyan-dobrev.html", "text": "Членовете на ПП ГЕРБ Разлог застават зад народния представител на ГЕРБ Делян Добрев, който подаде оставка като народен представител и координатор на структурата на партията в Хасково, съобщиха от пресцентъра на партията. „Във връзка със събитията от последните дни и последвалото решение на Делян Добрев да подаде оставка от позициите, които заема, ние, членовете на ПП ГЕРБ Разлог, оценявайки високоморалната му и достойна постъпка, заявяваме категоричното си несъгласие да бъде приета оставката на Делян Добрев - народен представител, председател на Комисията по енергетика в 44-тото НС и областен координатор на партията в област Хасково.\r\nЗаставаме зад един доказан професионалист и утвърден политик и се противопоставяме на начина, по който БСП, с политически обвинения и спекулации, се опитва да дискредитира един човек с безспорни качества и компетентност.\r\nНе можем и не трябва да допуснем един почтен, знаещ и можещ човек да става заложник на нелепите и добре режисирани внушения на БСП.\r\nЕто защо призоваваме Делян Добрев да преосмисли решението си. Призоваваме ръководството на ПП ГЕРБ да не приеме оставката му. Делян Добрев има нашата подкрепа”, се посочва в позицията на ПП ГЕРБ Разлог.", "date": "2017.10.02", "title": "ГЕРБ – Разлог заявява категоричното си несъгласие да бъде приета оставката на Делян Добрев"}
{"url": "http://www.focus-news.net/news/2017/10/02/2441901/akademichnata-godina-v-sofiyskiya-universitet-sv-kliment-ohridski-beshe-ofitsialno-otkrita.html", "text": "Академичната година в Софийския университет „Св. Климент Охридски“ беше официално открита, предаде репортер на Агенция „Фокус”. Преди откриването ректорът проф. дфн Анастас Герджиков и членовете на Академичния съвет на Софийския университет поднесоха цветя пред паметниците на Евлоги и Христо Георгиеви. Официален гост на откриването е президентът Румен Радев. \r\nВ словото си ректорът на СУ проф. дфн Анастас Герджиков заяви: „Тази година най-старият и най-голям университет в България навлиза в своята 130-та година. Това показва, че сме носители на авторитетна традиция, която трябва да бъде уважавана и развивана с ентусиазъм“. „В университета се обучават над 10% от студентите в страната и дава научна продукция, колкото всички останали университети взети заедно“, посочи той. „Подалите документи за кандидатстване студенти са със 730 повече, за някои специалности кандидатстваха хиляди, а в една от новите ни специалности приехме жените само с максимален бал“, коментира ректорът. Той се обърна към студентите с думите: „Мечтаното бъдеще е ваше, то зависи от вас. Трудете се усърдно, попивайте знания от своите преподаватели, станете активни и честни граждани, личности, способни да се развиват всеки ден“. „Намерете истинското си призвание и заниманието, което ви кара да отивате на работа щастливи“, посочи проф. Герджиков. „Изковете собственото си щастие, но не в борба с другите, а в борба за собственото си самоосъвършенстване“, каза още ректорът.\r\nСтудентите-първокурсници, лауреати от олимпиади, получиха студентските си книжки от президента Румен Радев и ректора на СУ.\r\nБиляна ИВАНОВА", "date": "2017.10.02", "title": "Академичната година в Софийския университет „Св. Климент Охридски“ беше официално открита"}
{"url": "http://www.focus-news.net/news/2017/10/02/2441902/oblastnata-struktura-na-gerb-shumen-prizovava-ik-na-partiyata-da-ne-priema-ostavkata-na-delyan-dobrev.html", "text": "Областната структура на ГЕРБ - Шумен призовава изпълнителната комисия (ИК) на партията да не приема оставката на Делян Добрев. Това се посочва в декларация на ГЕРБ-Шумен в подкрепа на Делян Добрев, съобщиха от пресцентъра на ПП ГЕРБ.\r\nПубликуваме пълния текст на декларацията без редакторска намеса:\r\n\"Когато един политик покаже истински морал и принципи, той не може да си отиде заради това. Ние разбираме достойната постъпка и желанието му да се оттегли в  името на това да съхрани доброто име на партията, но за нас е недопустимо един морален човек и доказан ескперт да бъде жертва на безпочвените клевети от страна на политическите ни опоненти. Ето защо се надяваме, че Делян Добрев ще преосмисли решението си за подаване на оставка и ще остане в парламента в интерес на цялото българско общество. Той има нашата категорична подкрепа.\r\nОбластно ръководство на ПП ГЕРБ – Шумен,\r\nНародни представители от ПП ГЕРБ – Шумен,\r\nКметове на общини,\r\nОбщински съветници,\r\nЧленове и симпатизанти\".", "date": "2017.10.02", "title": "Областната структура на ГЕРБ - Шумен призовава ИК на партията да не приема оставката на Делян Добрев"}
{"url": "http://www.focus-news.net/news/2017/10/02/2441903/afp-edin-ot-zapodozrenite-za-strelbata-v-las-vegas-e-obezvreden-saobshtava-se-za-zaginali-i-raneni-pri-napadenieto.html", "text": "Един от заподозрените за извършената в понеделник стрелба в близост до казино в Лас Вегас е задържан, предава AFP. Според съобщение на полицията пред репортери„вече имаме обезвреден заподозрян“. Местни медии съобщиха за двама загинали и 24 ранени в следствие на стрелбата.  Цанко Цолов", "date": "2017.10.02", "title": "AFP: Един от заподозрените за стрелбата в Лас Вегас е „обезвреден“, съобщава се за загинали и ранени при нападението"}
{"url": "http://www.focus-news.net/news/2017/10/02/2441904/diario-informacionispaniya-svetat-vidya-porazhenie-na-rahoy-i-sram-za-evropa-dokato-referendumat-povede-na-politsiyata-s-10.html", "text": "\"Светът видя \"поражението на Рахой\" и \"срам за Европа\", докато референдумът поведе на полицията с 1:0\", съобщава испанският \"Diario Informacion\" в коментар, посветен за отразяването на проведения референдум за независимост на Каталония в европейската преса. \r\nИзданието пише, че действията на гвардията и полицията, в опитите им да предотвратят гласуването за независимост, са намерили място на първите страници на редица авторитетни европейски издания.\r\nСпециално внимание е отделено на отзвука на референдума в британската преса, като привежда за пример част от заглавията на \"The Times\" и \"The Guardian\", илюстрирани с многобройни снимки на първите им страници на стотиците ранени след сблъсъците на полицията с каталонците в Барселона.\r\nСпоред \"Diario Informacion\" английският \"The Times\" акцентира върху факта, че \"полицията е стреляла срещу гласоподавателите\", \"The Independent\" пише за \"криза в Каталония със стотици ранени\", \"The Daily Telegraph\" \"очаква реакцията на ЕС след насилието на каталонския референдум\", безплатният вестник \"Metro\" извежда в заглавие \"грубата сила\", а шотландският \"The National\" пише за \"деня на срама в Испания\".\r\nЛевият френски вестник \"Libération\" съобщава за \"извършения преврат срещу незаконния референдум в Каталония\", докато \"Le Monde\" отразява събитията без да се впуска в подробности.\r\nВ заключение \"Diario Informacion\" пише, че \"международните медии са се фокусирали особено силно върху референдума след намесата на гвардията и полицията и сблъсъците с каталонските граждани.\" Превод и редакция: Василена Йорданова", "date": "2017.10.02", "title": "\"Diario Informacion\"(Испания): Светът видя \"поражение на Рахой\" и \"срам за Европа\", докато референдумът поведе на полицията с 1:0"}
{"url": "http://www.focus-news.net/news/2017/10/02/2441905/prezidentat-rumen-radev-kam-studentite-spravedlivo-i-moralno-obshtestvo-e-vashata-misiya-tova-e-i-mechtata-mi-za-balgariya.html", "text": "Справедливо и морално общество е вашата мисия, това е и мечтата ми за България. Това каза президентът Румен Радев при откриването на учебната година в Софийския университет „Св. Климент Охридски“, предаде репортер на Агенция „Фокус“. „Ще трябва да отстоявате справедливостта, от това зависи бъдещето ви, а от вас - бъдещето на България“, заяви той. „Конформизмът не е път към щастието, бъдете критични и непримирими, когато става въпрос за ценности и отечество“, посочи президентът. „Във всички времена студентите са съвестта на нацията. Днес младите българи са малко, затова вие сте призваните, ще трябва да промените радикално моралния климат в родината, да извлечете невежеството от обществения живот“, обясни държавният глава. „Софийският университет е светският храм на България, защото в него българите от всички вери и етноси заедно почитат една обща за народа ни религия - на знанието“, заяви Румен Радев и допълни, че университетът е люлката на критичната мисъл и на свободата. \r\nБиляна ИВАНОВА", "date": "2017.10.02", "title": "Президентът Румен Радев към студентите: Справедливо и морално общество е вашата мисия, това е и мечтата ми за България"}
{"url": "http://www.focus-news.net/news/2017/10/02/2441906/liderat-na-bsp-korneliya-ninova-ima-moya-falshiva-stranitsa-vav-feysbuk-s-tsel-da-ste-zabludeni.html", "text": "Както вече знаете, има създадена моя фалшива страница във Фейсбук, като на нея са качени позиции, които не съм изразявала нито в лично качество, нито като председател на БСП. Това посочва лидерът на БСП Корнелия Нинова в социалната мрежа, съобщават от пресцентъра на НС на БСП. \"Недоброжелателите са креативни и на фалшивата страница се препубликуват мои статуси и снимки от различни посещения в страната. Всичко това е с цел да бъдете заблудени. Истинската ми страница във Фейсбук има синия знак в дясно от името ми и се намира на този адрес: https://www.facebook.com/NinovaKorneliya/\", заявява още Корнелия Нинова.", "date": "2017.10.02", "title": "Лидерът на БСП Корнелия Нинова: Има моя фалшива страница във Фейсбук, с цел да сте заблудени"}
{"url": "http://www.focus-news.net/news/2017/10/02/2441907/balgarskoto-i-rumanskoto-pravitelstva-shte-provedat-savmestno-zasedanie-premierat-boyko-borisov-shte-bade-domakin-na-chetiristranna-balkanska-sreshta.html", "text": "На 3 октомври, българското и румънското правителства ще проведат съвместно заседание в резиденция „Евксиноград“ във Варна. Това съобщиха от правителствената информационна служба. Форумът е продължение на добрия диалог и дългогодишното двустранно партньорство между България и Румъния, както и в рамките на Европейския съюз. Съвместното заседание ще приключи с подписването на двустранни документи в областта на транспорта, енергетиката, труда и социалната политика, вътрешните работи и икономиката. \r\nПо-рано българският министър-председател Бойко Борисов и румънският му колега Михай Тудосе ще открият новия ГКПП Кайнарджа-Липница.\r\nСъщия ден следобед премиерът Бойко Борисов ще бъде домакин на четиристранна среща с министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич. На нея ще бъдат обсъдени темите за по-голямата свързаност на Балканите, за развитието на общи инфраструктурни проекти, за предстоящото Българско председателство на Съвета на ЕС, както и актуални въпроси, свързани със сигурността и стабилността в Европа.", "date": "2017.10.02", "title": "Българското и румънското правителства ще проведат съвместно заседание, премиерът Бойко Борисов ще бъде домакин на четиристранна балканска среща"}
{"url": "http://www.focus-news.net/news/2017/10/02/2441908/la-vanguardia-ot-madrid-izraziha-uverenost-che-evropeyskiyat-sayuz-nyama-da-priznae-katalonska-nezavisimost.html", "text": "Испанското правителство изрази своята увереност, че Европейският съюз няма да признае евентуална декларация за независимост на Каталония, пише местното издание La Vanguardia. Това е заявил говорител ма Мадрид в понеделник сутринта, малко след като стана ясно, че каталонският лидер Карлес Пучдемон смята да обяви независима република „в рамките на дни“.  Цанко Цолов", "date": "2017.10.02", "title": "La Vanguardia: От Мадрид изразиха увереност, че Европейският съюз няма да признае каталонска независимост"}
{"url": "http://www.focus-news.net/news/2017/10/02/2441909/vatan-stana-izvesten-planat-za-voenna-operatsiya-sreshtu-barzani-13-hilyadna-irakska-armiya-sreshtu-41-hilyadna-peshmerga.html", "text": "На фона на продължаващите разговори с пристигнали от Багдад военни представители, Анкара е доста решителна за затягане на санкциите срещу автономното кюрдско управление в Северен Ирак, информира електронното издание на вестник „Ватан”. Отсега нататък събеседник и контрагент на Турция в търговските и политическите връзки ще бъде единствено Багдад. Започналият с оповестяване на решението за референдум за независимост на иракските кюрди 7-степенен план за изолация, от 12 октомври навлиза в своя втори етап. \r\nНа първия етап Анкара предприе нужните мерки в областта на политиката и на енергетиката. На втория етап има готовност за ходове за промяна на търговските баланси в региона. Планира се да започнат санкции срещу някои компании, развиващи дейност в широк спектър  на търговията между Турция и Северен Ирак.\r\nОсвен това иракската армия се подготвя да влезе в кюрдските райони от север и от юг с 13-хилядна армия. Операцията е планирана да започне след 12 октомври и на първия етап турските въоръжени сили няма да преминават границата с Ирак. Целта е да се установи контрол върху спорните съгласно чл. 140 от иракската конституция райони.\r\nСлед визитата на турския президент Реджеп Тайип Ердоган в Иран на 4 октомври, иракската армия най-вероятно ще премине през турската околия Силопи и през района Хаджъ Умран в кюрдските райони на Северен Ирак и ще създаде там временни военни щабове. \r\nСпоред военни източници в района, с изключение на Киркук, Пешмергата ще очаква с 41-хилядна армия с тежки въоръжения иракската армия в 12 различни укрепени позиции, посочва още изданието. Георги Димов", "date": "2017.10.02", "title": "Ватан: Стана известен планът за военна операция срещу Барзани: 13-хилядна иракска армия срещу 41 хилядна Пешмерга"}
{"url": "http://www.focus-news.net/news/2017/10/02/2441910/noi-izplashtaneto-na-pensiite-shte-zapochne-na-9-oktomvri-kato-nay-niskite-pensii-shte-sa-s-nov-minimalen-razmer.html", "text": "Националният осигурителен институт (НОИ) информира, че изплащането на пенсиите за месец октомври ще започне на 9 октомври (понеделник) и ще приключи на 20 октомври (петък) 2017 г. Това съобщиха от пресцентъра на НОИ.\r\nСъгласно Закона за бюджета на държавното обществено осигуряване за 2017 г. е променен минималният размер на личните пенсии за осигурителен стаж и възраст, отпуснати при пълен осигурителен стаж. От началото на месецa той е 200 лв.\r\nС нови размери ще бъдат и пенсиите, чиито минимални размери се определят като процент от минималния размер на пенсията за осигурителен стаж и възраст при пълен осигурителен стаж. Така, при отпуснатите при непълен осигурителен стаж пенсии минимумът се определя на 170 лв. (85% от 200 лв.), а при наследствените пенсии - на 150 лв. (75% от 200 лв.).\r\nПромяна има и при минималните размери на личните пенсии за инвалидност поради общо заболяване и на тези поради трудова злополука и професионална болест. В зависимост от определения от медицинската експертиза процент трайно намалена работоспособност/вид и степен на увреждане, долната граница при първите ще е между 170 и 230 лв. (между 85% и 115% от 200 лв.), а при вторите – между 200 и 250 лв. (между 100% и 125% от 200 лв.).   \r\nИзплащането на пенсиите чрез пощенските станции ще бъде извършено съобразно изготвен график, който ще бъде предварително обявен във всяка пощенска станция. Сметките на пенсионерите, които получават пенсиите си по банков път, ще бъдат заверени на 9-ти октомври 2017 г.", "date": "2017.10.02", "title": "НОИ: Изплащането на пенсиите ще започне на 9 октомври, като най-ниските пенсии ще са с нов минимален размер"}
{"url": "http://www.focus-news.net/news/2017/10/02/2441911/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” четем: „Радослав Георгиев отново е шеф на Басейнова дирекция, той обяви: Няма да има увонения и сътресения“. В регионалният ежедневник се уточнява, че това е била очаквана кадрова рокада в дирекцията. Друго заглавие в изданието гласи: „Зелените в ОбС: Крайно време е Благоевград да си избере омбудсман“. И още от страниците на вестника „Над 200 се събраха на земляческа среща в симитлийското село Полето“.\r\nВодещото заглавие в други ежедневник на Югозапада - „Вяра“ е: „Очевидец на дързък обир: Маскирани задигнаха над 100 000 лв. от банкомата в Дупница, натовариха парите в джип „Киа“. По темата се уточнява, че темата за кражбата от банкомата се е превърнала в най-обсъжданата тема в града. Друго заглавие във вестника е: „Закриват юндома в Благоевград, базата става център за деца с увреждания“. На страниците на ежедневника се уточнява, че закриването на институцията ще бъде считано от 1 януари 2018 година.", "date": "2017.10.02", "title": "Преглед на основните теми в благоевградския печат"}
{"url": "http://www.focus-news.net/news/2017/10/02/2441912/prezidentat-rumen-radev-shtom-gerb-tarsyat-bitka-s-men-shte-ya-poluchat.html", "text": "Води се тази битка, макар че не смеят да я обявят. Считайте, че щом като я търсят, ще я получат. Това каза пред журналисти президентът Румен Радев в отговор на въпрос има ли битка между него и ГЕРБ след откриването на учебната година в Софийския университет „Св. Климент Охридски“, предаде репортер на Агенция „Фокус“. „От всички действия на ПП ГЕРБ наблюдавам, че или премиерът губи контрол върху партията си или я насърчава в битката срещу мен“, заяви той. На въпрос ще проведе ли дискусия с премиера Бойко Борисов за модернизация на армията президентът коментира: „Очаквах премиерът да озапти беквокалите си в парламента, но това не се случи. Те пеят все по-високо и все по-фалшиво“. Той допълни, че вече не вижда смисъл от такава среща между него и премиера. „Решението и за самолетите, и за цялостната модернизация на Въоръжените сили е в ръцете на премиера, негова е и отговорността“, заяви Румен Радев. \r\nВъв връзка с указа назначаване председател на ВАС президентът посочи: „Вече обявих, че очаквам новият състав на ВСС да потвърди кандидатурата. Мисля, че това е основателно и ще даде нова легитимност на кандидатурата в духа на реформите в съдебната система, които провеждаме“.  На въпрос това означава ли, че няма да подпише указа той коментира: „Ще разберете на 4-ти октомври“.\r\nБиляна ИВАНОВА", "date": "2017.10.02", "title": "Президентът Румен Радев: Щом ГЕРБ търсят битка с мен, ще я получат"}
{"url": "http://www.focus-news.net/news/2017/10/02/2441913/veliko-tarnovo-sas-17-sm-se-e-ponizhilo-nivoto-na-reka-dunav-kray-svishtov.html", "text": "Със 17 см се е понижило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 252 см. Температурата на водата e 16.3 градуса. \r\nЩе има разкъсана облачност, по-значителна - над източните райони, където на изолирани места ще превали слаб дъжд. Над останалата част ще преобладава слънчево време. В сутрешните часове видимостта ще бъде намалена. Ще духа слаб вятър от изток-североизток. Максималните температури ще са между 16° и 21°.", "date": "2017.10.02", "title": "Велико Търново: Със 17 см се е понижило нивото на река Дунав край Свищов"}
{"url": "http://www.focus-news.net/news/2017/10/02/2441914/diario-informacion-ispaniya-mariano-rahoy-shte-obsadi-situatsiyata-v-kataloniya-s-opozitsiyata.html", "text": "Премиерът Мариано Рахой ще обсъди ситуацията след каталонския референдум за независимост с Педро Санчес, лидер на испанската работническа партия, предава местното издание Diario Informacion. Това е съобщено от източници на правителството. Испанската работническа партия е най-голямата опозиционна група в парламента в Мадрид, припомнят от вестника. Срещата ще се проведе от 16:30 местно време в понеделник (17:30 българско време).  Цанко Цолов", "date": "2017.10.02", "title": "Diario Informacion (Испания): Мариано Рахой ще обсъди ситуацията в Каталония с опозицията"}
{"url": "http://www.focus-news.net/news/2017/10/02/2441915/vidin-chetirima-mazhe-sa-zadarzhani-sled-sbivane-v-selo-veshtitsa.html", "text": "Четирима мъже са задържани на 30 септември в полицейския арест за причиняване на телесна повреда, съобщиха от ОДМВР – Видин. Сигнал за сбиване между група лица в с. Вещица бил получен в 16.02 часа на тел. 112. Група от четирима мъже отишли в частен имот, намиращ се на територията на бивш стопански двор, ползван като ферма за отглеждане на крави и овце, където последвал конфликт, прераснал в сбиване, при което стопанинът С.С./48 г./ нанесъл удар с метален прът в областта на главата на 30-годишен жител на град Нови Искър, в следствие на който последният паднал и загубил съзнание. Пострадалият, след медицински преглед в спешния център в град Видин, бил транспортиран за лечение в столична болница. При проведените оперативни мероприятия е установено, че преди нанасянето на удара, земеделският стопанин е бит и също е с редица травматични наранявания, документирани в присъствието на съдебен лекар. \r\nВ ареста били приведени Д. М. /26 г./ от с. Вещица, С. Р. /23 г./ и А. М./25 г./ от Нови Искър и С. С. /48 г./ от Видин. По случая е образувано досъдебно производство.", "date": "2017.10.02", "title": "Видин: Четирима мъже са задържани след сбиване в село Вещица"}
{"url": "http://www.focus-news.net/news/2017/10/02/2441916/pregled-na-osnovnite-temi-v-smolyanskiya-pechat.html", "text": "„Хората масово умират от рак, алармира кметът на Осиково”, е водещото заглавие на регионалния вестник „Отзвук”. Жителите на девинското село Осиково поискаха да се направят замервания на водата и въздуха на селото. Местните  жители са в потрес от масовата смъртност в селото. Материалът продължава на страница трета. \r\n„Общински съветник скочи срещу полицията след глоба за неправилно паркиране”, четем на страница втора. Общинският съветник Стоян Иванов изригна срещу полицията в Смолян, която го глобила за неправилно паркиране пред Общината. Той поиска от председателя на ОбС Димитър Кръстанов и зам.-кмета Мариана Цекова „да упражнят правата си това нещо да се прекрати”. \r\n„Заради дълг от 300 000 лева продават болницата в Девин”, е акцент на страница четвърта. На същата страница е публикувано и интервю с директора на болницата Радка Грозданова, озаглавено: „Много са задълженията на болницата и това е проблемът”. \r\nНа страница пета е поместен материал, озаглавен: „Когато гърмът удари в Хасково, ще заглъхне ли ехото в Смолян?”. \r\nНа последна страница четем: „Златоградчанин на съд за контрабанда на цигари за 75 хил. лв. от Гърция” и „Арестуваха четирима след взломна кражба”.", "date": "2017.10.02", "title": "Преглед на основните теми в смолянския печат"}
{"url": "http://www.focus-news.net/news/2017/10/02/2441917/prezidentat-rumen-radev-riskuvame-predsedatelstvoto-da-se-prevarne-vav-vitrina-na-geyt-ove-koito-zapochnaha-da-garmyat-navsyakade-v-stranata.html", "text": "Рискуваме Председателството да се превърне във витрина на \"гейт\"-ове, които започнаха да гърмят навсякъде в страната. Това каза пред журналисти президентът Румен Радев след откриването на учебната година в Софийския университет „Св. Климент Охридски“, предаде репортер на Агенция „Фокус“. „Притесняват ме всички процеси, които стават в страната и то на фона на предстоящото Европейско председателство“, посочи той. „Управляващите гледат на това Председателство като на някаква омерта, която да гарантира спокойствие отвътре и легитимация отвън“, коментира президентът и допълни, че трябва да се обърне внимание на централния управленския модел. „Не заради това дали то ще бъде успешно или не. Считайте, че накрая ще бъдем „потупани по гърба“, такава е практиката в Европа“, посочи Румен Радев. \r\nБиляна ИВАНОВА", "date": "2017.10.02", "title": "Президентът Румен Радев: Рискуваме Председателството да се превърне във витрина на \"гейт\"-ове, които започнаха да гърмят навсякъде в страната"}
{"url": "http://www.focus-news.net/news/2017/10/02/2441918/montana-2-boyni-pistoleta-i-boepripasi-sa-izzeti-ot-politsiyata-vav-valchedram.html", "text": "На 1 октомври 2017 г. около 12,00 ч. на ул. \"Клокотница\" в град Вълчедръм е спрян за проверка лек автомобил „БМВ 330 ХД” с монтанска регистрация, собственост и управляван от неправоспособния водач Б. Л. /31 г./ от града. Това съобщиха от ОДМВР-Монтана. При направената проверка на пътника Н. З. /22 г./ от село Извор, обл. Видин, в мъжка чанта е намерен боен пистолет „Стар”, 9 кал. и 26 боеприпаси от същия калибър, които са иззети от експерти на Рахонно управление на МВР-Лом. Направено е претърсване в 2 частни дома в град Вълчедръм, собственост на 60-годишната С. Р. и 31-годишния Б. Л. От жилищата са иззети още 148 боеприпаси от седем вида и боен пистолет „Пистол 27” с кал. 7.65 мм.", "date": "2017.10.02", "title": "Монтана: 2 бойни пистолета и боеприпаси са иззети от полицията във Вълчедръм"}
{"url": "http://www.focus-news.net/news/2017/10/02/2441919/prezidentat-rumen-radev-nachalnikat-na-kabineta-mi-nyama-dostap-do-sekretna-informatsiya-no-shte-poluchi-takav.html", "text": "Началникът на кабинета ми няма достъп до секретна информация, но ще получи такъв. Това каза президентът Румен Радев след откриването на учебната година в Софийския университет „Св. Климент Охридски“ в отговор на въпрос дали Иво Христов е имал достъп до секретна информация, без да има право на такъв, предаде репортер на Агенция \"Фокус\". „Категорично това е нещо, с което се спекулира, но няма да коментирам кьорфишеци на самодейци конспиролози“, каза още държавният глава.Агенция \"Фокус\" припомня: Миналата седмица от ГЕРБ сигнализираха главния прокурор и ДАНС за евентуално нарушение на Закона за класифицираната информация в администрацията на президента. Поводът за тов е секретна шифрограма от посолството на България във Вашингтон, чийто получател е началникът на кабинета на президента Румен Радев - Иво Христов, който няма допуск до класифицирана информация.", "date": "2017.10.02", "title": "Президентът Румен Радев: Началникът на кабинета ми няма достъп до секретна информация, но ще получи такъв"}
{"url": "http://www.focus-news.net/news/2017/10/02/2441920/burgas-ivan-bahchevanov-i-nikola-stanchev-se-predstavyat-sas-savmestna-izlozhba-v-druzhestvoto-na-hudozhnitsite.html", "text": "Изтъкнатите бургаски автори Иван Бахчеванов и Никола Станчев се представят със съвместна изложба днес, понеделник, 2 октомври 2017 г. от 18.00 ч. в \"Дружество на художниците\"-Бургас. Това съобщават от Община Бургас.", "date": "2017.10.02", "title": "Бургас: Иван Бахчеванов и Никола Станчев се представят със съвместна изложба в \"Дружеството на художниците\""}
{"url": "http://www.focus-news.net/news/2017/10/02/2441921/prezidentat-rumen-radev-kandidaturata-na-anton-todorov-za-predsedatel-na-komisiyata-po-dosietata-e-podigravka-s-obshtestvoto-i-minaloto.html", "text": "Мисля, че кандидатурата в момента е една подигравка с нашето минало и с българското общество. Това каза пред журналисти президентът Румен Радев за Комисията по досиетата и кандидатурата на Антон Тодоров от ГЕРБ за неин председател след откриването на учебната година в Софийския университет „Св. Климент Охридски“, предаде репортер на Агенция „Фокус“. На въпрос дали комисията трябва да бъде закрита или да се запази той посочи: „Това е въпрос на много сериозни дебати, но на дневен ред е председателят на тази комисия“. „Това е все едно да назначиш бракониера за горски“, коментира Румен Радев. „При старанието, което полагаме да се обедини нацията, това ще я раздели“, каза още той. \r\nБиляна ИВАНОВА", "date": "2017.10.02", "title": "Президентът Румен Радев: Кандидатурата на Антон Тодоров за председател на Комисията по досиетата е подигравка с обществото и миналото"}
{"url": "http://www.focus-news.net/news/2017/10/02/2441922/gabrovo-66-godishna-zhena-ot-grada-e-stanala-zhertva-na-telefonna-izmama-s-1000-leva.html", "text": "66-годишна жена от Габрово е станала жертва на телефонна измама с 1000 лева, съобщават от Областна дирекция на МВР – Габрово. На 30 септември в Районно управление на МВР-Габрово е получен сигнал от жената, че същия ден е станала жертва на измама. По сценария „оказване на съдействие при провеждане на полицейска акция“, тя е хвърлила през прозореца на жилището си плик с 1000 лева. По случая е образувано досъдебно производство.", "date": "2017.10.02", "title": "Габрово: 66-годишна жена от града е станала жертва на телефонна измама с 1000 лева"}
{"url": "http://www.focus-news.net/news/2017/10/02/2441923/predsedatelyat-na-ispanskata-rabotnicheska-partiya-vremeto-za-bezdeystvie-priklyuchi.html", "text": "Председателят на испанската работническа партия Педро Санчес, заяви във вторник, че „времето за бездействие приключи\", говорейки за ситуацията след каталонския референдум, пише вестник Diario Informacion. Лидерът на най-голямата опозиционна партия в испанския парламент каза още, че ще подкрепи „стабилността“ и „върховенството на закона“ в страната. \r\nАгенция „Фокус“ припомня, че Санчес ще се срещне във вторник следобед с премиера Мариано Рахой. Двамата ще обсъдят вота за независимост в Каталония и бъдещите ходове на правителството. По-рано стана ясно, че регионалният лидер Карлес Пучдемон смята да обяви независимост на Каталония \"до дни\".  Цанко Цолов", "date": "2017.10.02", "title": "Председателят на испанската работническа партия: „Времето за бездействие приключи“"}
{"url": "http://www.focus-news.net/news/2017/10/02/2441924/strukturite-na-bsp-vav-varna-obyaviha-palna-podkrepa-za-rakovodstvoto-v-borbata-sreshtu-modela-gerb-palna-mobilizatsiya-obyavyava-levitsata-za-spechelvane-na-izborite-vav-valchi-dol.html", "text": "Пълна мобилизация на структурите на БСП във Варна- град и областта за победа на изборите в община Вълчи дол, които ще се проведат на 8 октомври, обяви председателят на БСП Корнелия Нинова на среща с Областния съвет, Градския съвет, районните председатели, организациите на жените, младежите и ветераните във Варна. Това съобщиха от пресцентъра на НС на БСП. “Да покажем, че можем да сложим край на управлението на суджука и кумовете. Отсега започваме подготовка за местните избори през 2019 г.”, каза още лидерът на левицата. По време на срещите се реши вътрешнопартийните спорове да бъдат разгледани от контролните органи на партията, съгласно нормите на устава.\r\nПо време на всички срещи варненските социалисти гласуваха позиция, в която изразяват пълна подкрепа за водената политика от националното ръководство на партията и осъждат опитите да се внушава, че е възможна голяма коалиция с ГЕРБ - мнение изразявано от някои членове на партията. Оценяваме усилията на ръководството и парламентарната група да се бори с модела на управление на ГЕРБ и да предлага алтернатива- заявяват Областният, Градският съвет, районните организации на БСП-Варна.", "date": "2017.10.02", "title": "Структурите на БСП във Варна обявиха пълна подкрепа за ръководството в борбата срещу модела “ГЕРБ”, пълна мобилизация обявява левицата за спечелване на изборите във Вълчи дол"}
{"url": "http://www.focus-news.net/news/2017/10/02/2441925/prezidentat-rumen-radev-za-referenduma-v-kataloniya-politseyskite-palki-nyama-da-reshat-problema.html", "text": "Полицейските палки няма да решат проблема, напротив той се задълбочава. Така президентът Румен Радев коментира пред журналисти провелия се в неделя референдум за независимост на Каталония, предаде репортер на Агенция \"Фокус\". „Това е един огромен проблем, не само за Испания, но и за Европа. Кризата от 2008 година явно изостри егоизма и центробежните течения в Европа“, каза още държавният глава. \r\nБиляна ИВАНОВА", "date": "2017.10.02", "title": "Президентът Румен Радев за референдума в Каталония: Полицейските палки няма да решат проблема"}
{"url": "http://www.focus-news.net/news/2017/10/02/2441926/kmetat-na-sofiya-yordanka-fandakova-nova-mobilna-platforma-shte-pozvoli-na-grazhdanite-da-podavat-signali-na-koito-da-reagirat-strukturite-na-obshtinata.html", "text": "Нова мобилна платформа ще позволи на гражданите да подават сигнали, на които да реагират структурите на Общината. Това каза на пресконференция кметът на Столична община Йорданка Фандъкова, предаде репортер на Агенция „Фокус”. Фандъкова обясни, че Общината си партнира с grajdanite.bg, които са разработили сайт, на който всеки може да подаде сигнал за неправилно паркиране – върху зелени площи, детски площадки, паркове и др.; за бездомни кучета, за нерегламентирани сметища, сигнали за улично осветление, за бездомни хора във връзка с предстоящото застудяване и за изоставени автомобили. \r\n„До този момент чрез използването на платформата са подадени над 70 000 сигнала, а регистрираните граждани са над 55 000 души”, посочи Фандъкова. По думите ѝ услугата, която е и мобилно приложение, а не само сайт, дава възможност за контакт и между този, който подава сигнала и този, които присъстват в сигнала като нарушител. „1000 са извиненията на нарушителите”, подчерта кметът. Тя заяви, че Столична община има различни канали за получаване на сигнали, като най-често се използва Контактният център, но по този начин решаването проблема става по-бавно отколкото чрез новата платформа. По-малко време ще отнема при обработка на информацията и съответно на реакция. \r\n„Пет районни администрации „Слатина”, „Красно село”, „Люлин”, „Витоша” и „Лозенец” са се включили в проекта към момента. Получени са още заявки за участие от други районни кметове”, каза още Фандъкова. Определени са лицата, които обработват сигналите чрез тази платформа. По отношение на сигналите за бездомни хора Фандъкова каза, че заместник-кметът по социалните дейности ще се ангажира с решаването на казусите. „Моето намерение е да развием тази платформа съвместно с гражданите, за да можем не само да получаваме сигнали, но и да подаваме и ние информация до голяма група хора – да получават гражданите информация на Фейсбук, телефона си за спиране на водата, отопление, както и за предстоящ ремонт и организацията на движението в тази връзка и др.”, каза още Йорданка Фандъкова \r\nИнна ПЕЙЧЕВА", "date": "2017.10.02", "title": "Кметът на София Йорданка Фандъкова: Нова мобилна платформа ще позволи на гражданите да подават сигнали, на които да реагират структурите на Общината"}
{"url": "http://www.focus-news.net/news/2017/10/02/2441927/pg-na-gerb-predlaga-otmyana-na-prietoto-reshenie-za-priemane-na-protsedurnite-pravila-za-izbor-na-nov-sastav-na-komisiya-za-dosietata.html", "text": "ПГ на ГЕРБ оценява като неприемлива позицията за закриване на Комисията по досиетата, Това се посочва в декларация на Парламентарната група (ПГ) на ГЕРБ, съобщиха от пресцентъра на партията.\r\nПубликуваме пълния текст на декларацията без редакторска намеса:\r\n\"ПГ на ГЕРБ оценява като неразбираема и неприемлива позицията на определени парламентарно представени партии, които се обявиха за закриване на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия. Категорично се противопоставяме на стремежа за потулване на истината за репресивните действия на тайните служби по време на комунистическия режим и продължаваме да вярваме, че задължение на Комисията е да гарантира правото на българските граждани да научат цялата истина за този период.\r\nБългария е правова държава, страна – членка на Европейския съюз и радетел на спазването на европейските демократични ценности. Като част от Европейската народна партия, ГЕРБ застава срещу идеята за затваряне на досиетата, което ще доведе до ограничаване на демокрацията и до отнемане на правото и свободата на хората да имат достъп до информация.\r\nКрайно неприемлива е за нас философията, че бившите сътрудници на Държавна сигурност (ДС) трябва да бъдат героизирани. А именно това се цели с унижощаването на Комисията и превръщането й в Институт за национална памет – срещу създаването на какъвто, между впрочем, партиите, които сега го искат, имаха сериозни упреци преди години. Какво друго освен къса политическа памет проявяват политическите ни опоненти днес? Ние питаме: защо се отметнахте от решението си за създаване на разследващ орган за досиетата? Българските граждани помнят престъпленията на комунистическия репресивен режим. Но те имат правото и да знаят кои са агентите на ДС и какво са вършили те. Затова ние, народните представители от всички партии, сме длъжни да подходим отговорно и да намерим най-правилното решение, с което да защитим националния интерес.\r\nКакъв знак бихме дали пред Европа и пред света, ако България закрие Комисията? Какво ще обясним на наследниците на жертвите на комунистическия режим, които продължават да търсят справедливост и възмездие? Ще лишим ли бъдещите поколения от истината за този тъмен период от българската история? Нека вземем\r\nдобър пример от останалите страни, които са били управлявани от тоталитарен режим – всяка от тях проведе лустрация и въведе законодателни мерки, целящи да забранят бивши служители на ДС да имат достъп до държавното управление. В Германия комисията, разследваща досиетата, съществува от 1989 година. Там удължиха съществуването й до 2019 година, а в България искаме да я закрием едва 10 години след създаването й?!\r\nМотивите за прекратяване на работата  на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия са неубедителни и неоснователни. Комисията трябва да продължи дейността си. ГЕРБ е против предложението за закриване на Комисията, защото нейното съществуване и ефективно функциониране са ангажименти, които сме поели пред българското общество, Съюза на репресираните, пред жертвите на комунизма и техните наследници.\r\nВ подкрепа и защита на демократичните права и свободи на българските граждани, от ПГ на ГЕРБ предлагаме отмяна на приетото Решение за приемане на процедурните правила за избор на нов състав на Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия. Да се проведе широк обществен дебат с активното участие на парламентарно представените партии, неправителствени организации, граждани и обществени организации. Темата за осветляването на цялата истина за комунистическия режим не трябва да бъде политизирана и манипулирана. Бъдещата законодателна дейност и новият състав на Комисията, трябва да бъдат внимателно обмислени и обсъдени. Затова от ГЕРБ призоваваме да приемем провеждането на този диалог не само като технология на смяна на един състав на Комисията с друг, а преди всичко като наш дълг към обществото, към предишните и към бъдещите поколения с произтичащите от това отговорности\".", "date": "2017.10.02", "title": "ПГ на ГЕРБ предлага отмяна на приетото Решение за приемане на процедурните правила за избор на нов състав на Комисия за досиетата"}
{"url": "http://www.focus-news.net/news/2017/10/02/2441928/inspektorat-kam-vss-delo-za-nezakonna-sech-e-otlagano-18-pati.html", "text": "Тройна съдебно-лесотехническа експертиза, изготвена и предадена 3 години след назначаването й и станала причина наказателно дело за незаконна сеч да бъде отлагано 18 пъти, установи Инспекторатът към Висшия съдебен съвет (ВСС) при извършени в периода 1 април – 30 юни 2017 г. проверки на 128 заявления от граждани за нарушаване на правото им на разглеждане и решаване на делата в разумен срок. Производството е сред основателните 36 заявления по наказателни дела. Това съобщиха от пресцентъра на Инспектората към ВСС.\r\nОбщо 6 години, 3 месеца и 6 дни е продължило делото за сеч и извозване на дървесина извън указаните в редовното позволително количества – престъпление по чл. 235, ал. 5 вр. ал. 3, т. 1 вр. ал. 1 вр. чл. 26, ал. 1 от Наказателния кодекс.\r\nВъв фазата на досъдебното производство, продължила 2 години и 8 месеца, са допуснати забавяния, свързани с действията на прокуратурата. Два пъти районният съд в Омуртаг е прекратявал производството и е връщал делото на прокурора за прецизиране на дизпозитива на внесения обвинителен акт. Това е забавило приключването на делото с 8 месеца.\r\nВ съдебната фаза е налице забавяне от вещите лица при изготвянето на тройната съдебно-лесотехническа експертиза. Тя е назначена на 23 май 2013 г., а заключението е представено по делото на 3 юни 2016 г. Това е забавило приключването на производството с около 3 години.\r\nШест пъти съдът е налагал глоби на вещите лица в различен размер – 50, 100, 300 и 400 лв. -  „за неявяване или отказ да дадат заключение без уважителни причини” (чл. 149, ал. 5 от Наказателно-процесуалния кодекс) и заради отлагане на делото „поради неявяване без уважителни причини на вещо лице” (чл. 271, ал. 11 НПК).\r\nВещите лица са посочвали различни причини, поради които не са изготвили заключението в указания срок – „могат да работят по нея само през почивните дни”, „валежи са им създали пречки да довършат теренната работа по експертизата”, „участие в местни избори 2015 г. и голяма служебна натовареност”, болничен лист поради изкълчване на крак. \r\nЗа забавянето на производството с около 3 години поради несвоевременно изготвяне на заключението от вещите лица, според практиката на Европейския съд по правата на човека, отговорност носи държавата, в частност съда, който не е предприел навреме необходимите действия за дисциплиниране на вещите лица.  \r\nОтчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 април – 30 юни 2017 г. може да се прочете на интернет страницата на ИВСС -  http://www.inspectoratvss.bg/bg/page/16.", "date": "2017.10.02", "title": "Инспекторат към ВСС: Дело за незаконна сеч е отлагано 18 пъти"}
{"url": "http://www.focus-news.net/news/2017/10/02/2441929/diario-informacion-ispaniya-ispanski-naroden-predstavil-poiska-prilaganeto-na-chlen-155-ot-konstitutsiyata.html", "text": "Алберто Ривера, член на испанския парламент и лидер на партийното движение „Граждани“, поиска министър-председателят Мариано Рахой да инициира прилагането на член 155 от конституцията на страната, пише вестник Diario Informacion. Това би дало право на Мадрид да прекрати автономните права на Каталония и да наложи пълен контрол над региона.\r\nПо думите на Ривера „член 155, както и всички други, имат за цел да защитят правата и свободите на всички испанци“, като добави, че според него в Каталония са в ход „недемократични решения, насочени срещу мнозинството от испанските граждани, които са суверен на страната“. Стана ясно, че Ривера също ще присъства на следобедната среща между премиера Рахой и лидера на опозицията Педро Санчес.  Цанко Цолов", "date": "2017.10.02", "title": "“Diario Informacion” (Испания): Испански народен представил поиска прилагането на член 155 от Конституцията"}
{"url": "http://www.focus-news.net/news/2017/10/02/2441930/vazmozhni-sa-vremenni-prekasvaniya-v-izlachvaneto-na-radio-fokus-v-sandanski-poradi-tehnicheska-profilaktika.html", "text": "Възможни са временни прекъсвания в излъчването на Радио ,,Фокус‘‘ в Сандански поради техническа профилактика. Краткотрайни прекъсвания са възможни в интервала от 13:00 до 14:00 ч. Можете да слушате програмата на Радио ,,Фокус“ онлайн в сайта: www.focus-radio.net", "date": "2017.10.02", "title": "Възможни са временни прекъсвания в излъчването на Радио ,,Фокус‘‘ в Сандански поради техническа профилактика"}
{"url": "http://www.focus-news.net/news/2017/10/02/2441931/yordan-yordanov-kmet-na-dobrich-ofitsialno-e-podadeno-zayavlenie-kam-pudoos-za-izgrazhdane-na-kanalizatsiya-v-zhilishtniya-kvartal-riltsi.html", "text": "Официално е подадено заявление към ПУДООС (Предприятие за управление на дейностите по опазване на околната среда) за изграждане на канализация в жилищния квартал „Рилци“. Това заяви кметът на Добрич Йордан Йорданов, предаде кореспондентът на Радио „Фокус” – Варна. По думите на кмета ще бъде подадено такова заявления и в Министерство на регионалното развитие и благоустройството за изграждане на водопровод. \r\n„Тема, която дълго време се дискутира, по която дълго време се търси решение. Надявам се с общи усилия на екипа да сме намерили това решение“, коментира Йордан Йорданов. Той отбеляза, че са провеждани разговори с жителите на квартала. Надеждите са този проект да бъде реализиран в следващите една-две години. Община град Добрич има готовност в случай, че следващите седмици от ПУДОС поискат допълнителна документация и информация, те да бъдат предоставени. Изминалата събота в квартал „Рилци“ е проведено събрание с живущите там, на което кметът е присъствал. Той отправи благодарност на всички, които са взели участие в срещата и дискусиите. Повече от три часа са били обсъждани всички наболели проблеми по темата. \r\n„Знаете, там бях поел ангажимента и всъщност го изпълнихме, за изграждане изцяло наново на детска площадка в читалището. Те са доволни от този факт, че сме си спазили обещанието. Там също така заедно с арх. Коларов почистихме една част от канализацията миналата година и в същото време изградихме една задна отсечка да го наречем, един път, който е по карта, но не беше по никакъв начин обозначен. Ние го обособихме с фрезован материал. Така че хората там, малко или много, са доволни от тези неща, но разбира се искат допълнителни, нови обещания, които ние трябва да изпълним“, посочи Йордан Йорданов. Той допълни, че Общината е поела ангажимент всички нови неща, които се правят в квартала, ще бъдат осъществявани заедно, като се търси мнението и на хората. \r\nЖулиета НИКОЛОВА", "date": "2017.10.02", "title": "Йордан Йорданов, кмет на Добрич: Официално е подадено заявление към ПУДООС за изграждане на канализация в жилищния квартал „Рилци“"}
{"url": "http://www.focus-news.net/news/2017/10/02/2441932/sliven-110-000-kasa-kontrabandni-tsigari-sa-izzeti-pri-spetsaktsiya-na-avtomagistrala-trakiya.html", "text": "На 28 сектември 2017 г. от служители на ОДМВР – Сливен и ОДМВР - Стара Загора е проведена специализирана полицейска операия за противодействие на престъпления свързани с държане и разпространение на акцизни стоки без бандерол, при която около 13:00 часа , на АМ \"Тракия\", на територията на Стара Загора, е спрян за проверка лек автомобил \"БМВ\", управляван от Х. Х., на 38 г., от гр. Сливен. Това съобщиха от ОДМВР – Сливен. При извършено претърсване на автомобила са открити и иззети 110 000 къса цигари без акцизен бандерол.\r\nВ ОДМВР – Стара Загора срещу Х. Х. е образувано бързо производство за престъпление по чл.234, ал.1 от НК и същият е задържан за срок до 24 часа. Работата по случая продължава.", "date": "2017.10.02", "title": "Сливен: 110 000 къса контрабандни цигари са иззети при спецакция на автомагистрала „Тракия”"}
{"url": "http://www.focus-news.net/news/2017/10/02/2441933/galya-zaharieva-startat-na-programata-roditeli-v-zaetost-e-edno-ot-nay-vazhnite-sotsialni-predizborni-obeshtaniya-koeto-veche-e-fakt.html", "text": "Стартът на програмата \"Родители в заетост\" е едно от най – важните социални предизборни обещания, което вече е факт. Това заяви народният представител от ГЕРБ-Сливен и зам. – председател на Комисията по образование Галя Захариева, съобщиха от пресцентъра на ПП ГЕРБ. „Целта на схемата е да се помогне на младите работещи хора, както и на тези, които не могат да започнат работа, защото нямат възможност да запишат детето си в детска градина или в ясла, или нямат близък, който да се погрижи за него. Още в предизборната си програма обещахме, че ще търсим възможност да се реши този проблем и да помогнем на младите българи да започнат работа. Тази програма дава възможност и на бабите, и дядовците, които искат да работят да получават минимално възнаграждение докато гледат внуците си“, каза още депутатът. \r\nГаля Захариева обясни, че с тези 20 млн. ще се даде перспектива на близо 2000 семейства в рамките на 18 месеца да осигурят детегледач за своите деца. Възнагражденията, които ще се плащат, са равни на една минимална работна заплата за 8-часов трудов ден. Всички, които желаят да кандидатстват по програмата \"Родители в заетост\", могат да подадат своите заявления в бюрата по труда в цялата страна. \r\n„Проблемът с недостиг на места в детските градини има основно в големите градове. Затова и тази програма е изключително полезна за младите родители. Желаещите за детегледачи трябва да са записани в Бюрото по труда, като няма ограничение във възрастта. Няма ограничения в избора, тоест докато се намери най-подходящият детегледач според родителя, до тогава ще продължи да се търси“, обясни Галя Захариева и допълни, че родителите са тези, които ще определят избора на детегледач за детето си. \r\nОт услугите могат да се възползват заети родители в болничен или отпуск за отглеждане на дете, както и безработни родители, чийто деца не са записани в детско заведение. Родителите, които към момента на кандидатстване не са включени в заетост, ще могат паралелно да ползват до четири месеца услугата за отглеждане на дете и посредническите услуги на бюрото по труда с цел започване на работа. Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020. Общият размер на безвъзмездната финансова помощ по проекта е 20 млн. лв. Срокът за прием на заявления е до 31.10.2017 г. или до изчерпване на финансовия ресурс по проекта.", "date": "2017.10.02", "title": "Галя Захариева: Стартът на програмата \"Родители в заетост\" е едно от най – важните социални предизборни обещания, което вече е факт"}
{"url": "http://www.focus-news.net/news/2017/10/02/2441934/dobrich-27-godishna-zhena-e-zaginala-pri-katastrofa-v-kraypatno-darvo.html", "text": "27-годишна жена е загинала при катастрофа в крайпътно дърво. Това съобщиха от ОДМВР-Добрич. Пътният инцидент е възникнал на главен път I-9 преди разклона за с. Царичино, област Добрич, като сигналът за него е получен в полицията около 12.50 часа в неделя.\r\nНа място е установено, че водачът на лек автомобил „Фолксваген” при движение от град Балчик посока град Каварна, губи контрол над автомобила и се удря челно в крайпътно дърво. Вследствие на инцидента на място загива водача на автомобила 27-годишна жена от с. Българево, обл. Добрич. По случая е образувано досъдебно производство.", "date": "2017.10.02", "title": "Добрич: 27-годишна жена е загинала при катастрофа в крайпътно дърво"}
{"url": "http://www.focus-news.net/news/2017/10/02/2441935/narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Народният представител от \"БСП за България\" Жельо Бойчев и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1, на 3 октомври, от 15.00 до 17.00 часа. Това съобщиха от пресцентъра на ГС на БСП София. Желаещите могат да се запишат предварително на телефон 02/987 20 86.", "date": "2017.10.02", "title": "Народният представител от \"БСП за България\" Жельо Бойчев и общинският съветник Николай Николов ще проведат приемна за граждани"}
{"url": "http://www.focus-news.net/news/2017/10/02/2441936/vazmozhni-sa-vremenni-prekasvaniya-v-izlachvaneto-na-radio-fokus-v-petrich-poradi-tehnicheska-profilaktika.html", "text": "Възможни са временни прекъсвания в излъчването на Радио ,,Фокус‘‘ в Петрич поради техническа профилактика. Краткотрайни прекъсвания са възможни в интервала от 14:00 до 15:00 ч. Можете да слушате програмата на Радио ,,Фокус“ онлайн в сайта: www.focus-radio.net", "date": "2017.10.02", "title": "Възможни са временни прекъсвания в излъчването на Радио ,,Фокус‘‘ в Петрич поради техническа профилактика"}
{"url": "http://www.focus-news.net/news/2017/10/02/2441937/afp-pone-20-dushi-za-zaginali-v-sledstvie-na-strelba-v-las-vegas.html", "text": "Поне 20 са загиналите и повече от сто души ранените, след като нападател откри огън по време на музикален фестивал в Лас Вегас. Това съобщено от местната полицията. Стрелецът е убит по време акция на полицията. \r\n„Имаме поне 100 ранени и поне 20 загинали до сега“ заяви говорител на местните органи на сигурност по време на пресконференция в понеделник. \r\nМотивите все още се изясняват.   Цанко Цолов", "date": "2017.10.02", "title": "AFP: Поне 20 души за загинали в следствие на стрелба в Лас Вегас"}
{"url": "http://www.focus-news.net/news/2017/10/02/2441938/sofiya-mazh-e-zaginal-pri-katastrofa-na-vtoroklasen-pat-37-v-posoka-zlatitsa.html", "text": "Около 2.30 часа на 30 септември в РУ-Пирдоп бил подаден сигнал за пътнотранспортно произшествие на второкласен път 37 в посока Златица. Това съобщиха от ОДМВР-София. При извършения оглед на местопроизшествието е установено, че при десен завой, лек автомобил „Опел Фронтера“ е напуснал платното за движение и се е блъснал в крайпътно дърво. Водачът е загинал на място. По случая е образувано досъдебно производство.", "date": "2017.10.02", "title": "София: Мъж е загинал при катастрофа на второкласен път 37 в посока Златица"}
{"url": "http://www.focus-news.net/news/2017/10/02/2441939/kmetat-na-haskovo-razpisa-ostavkite-na-zamestnik-kmetovete-evgeni-konsulov-i-milena-trendafilova.html", "text": "Кметът на Хасково Добри Беливанов разписа оставките на заместник-кметовете Евгени Консулов и Милена Трендафилова, предаде БНР. Те ги депозираха миналата седмица в знак на несъгласие с водената политика в кметството. \r\nОще две оставки са разписани в първия работен ден на Беливанов. Тази на секретаря на общината Биляна Димитрова и на финансовия директор Росица Гаргова. \r\nДвете са близки на депутата от ГЕРБ Делян Добрев, който беше обвинен от БСП за роднинските назначения, което го провокира да подаде оставка от всички партийни и парламентарни постове, които заема.", "date": "2017.10.02", "title": "Кметът на Хасково разписа оставките на заместник-кметовете Евгени Консулов и Милена Трендафилова"}
{"url": "http://www.focus-news.net/news/2017/10/02/2441940/rositsa-yordanova-zam-kmet-na-dobrich-proektat-za-izgrazhdane-na-kanalizatsiya-v-kv-riltsi-shte-bade-izrabotvan-na-shest-etapa.html", "text": "Проектът за изграждане на канализация в кв. „Рилци“ в Добрич ще бъде изработван на шест етапа. Това съобщи Росица Йорданова, зам.-кмет „Икономическо развитие и европейски фондове“, предаде кореспондентът на Радио „Фокус” – Варна. Към настоящия момента в жилищния квартал „Рилци“ няма изградена канализация. 1519 са жителите там по последни данни. Те и към ден днешен ползват септични, поливни ями. \r\n„Целта на нашия екип е наистина да се обърнем към тези хора с реални наши управленски действия. Затова побързахме да подадем нашето проектно предложение, да е едно от първите в това Предприятие за управление на дейностите по опазване на околната среда към Министерство на околната среда и водите, за да поискаме да ни бъде отпусната безвъзмездна финансова помощ“, каза Росица Йорданова. Тя допълни, че проектът е голям, на стойност 19 071 626 лв. Сегашното проектно предложение включва първият етап – изграждане на канализация 5,73 км, тласкател – 1,77 км, и изграждане на една Канално-помпена станция. Стойността на този етап на проекта е 2 984 612 лв. На следващ етап предстоят още комуникации с Управляващия орган, допълване на документация, ако е необходимо, отбеляза Росица Йорданова и допълни, че амбицията на Община град Добрич е да завърши напълно изграждането на канализация в този квартал, което е напълно необходимо там. \r\nЖулиета НИКОЛОВА", "date": "2017.10.02", "title": "Росица Йорданова, зам.-кмет на Добрич: Проектът за изграждане на канализация в кв. „Рилци“ ще бъде изработван на шест етапа"}
{"url": "http://www.focus-news.net/news/2017/10/02/2441941/chastichni-mestni-izbori-2017-neli-petrova-gerb-pri-dobro-vzaimodeystvie-mezhdu-mestnata-i-tsentralnata-vlast-razvitieto-na-obshtina-valchi-dol-shte-prodalzhi-s-uskoreni-tempove.html", "text": "„Доброто взаимодействие между местната и централната власт е сред ключовите фактори за развитието на общините. ГЕРБ издигна кандидатурата на Георги Тронков за кмет на община Вълчи дол, защото в негово лице вижда отговорен и енергичен човек, с богат административен опит, който в оставащите две години до края на мандата да гарантира приемственост и да реализира успешно предприетите проекти“. Това коментира народният представител от ГЕРБ-Варна Нели Петрова на среща с жители на с. Генерал Киселово, община Вълчи дол. Пред присъстващите тя изрази своята подкрепа и за кандидата на ГЕРБ за кмет на селото – Калина Христова, съобщиха от пресцентъра на ПП ГЕРБ.\r\n„Икономическият растеж, който се отчита в страната, ще даде тласък и на ускореното развитие на регионите. Поетапното увеличение на пенсиите и учителските заплати, финансовата подкрепа за отглеждането на малките деца, чиито родители искат да работят, са ангажименти, които ГЕРБ пое и вече реално се изпълняват”, припомни Нели Петрова. Тя акцентира върху усилията на правителството в сферата на образованието, като подчерта, че реализацията на планираните мерки е инвестиция в бъдещето на България, защото можещите и знаещите хора са двигател на развитието. \r\n„Доказателство, че ГЕРБ изпълнява обещанията си, е и ремонтът на Околовръстния път на Вълчи дол, за който държавата отпусна 400 000 лв.”, допълни Георги Тронков. Кандидатът за кмет на общината поясни, че реконструкцията на трасето, което доскоро бе в окаяно състояние, беше сред ангажиментите, поети от ГЕРБ на парламентарните избори. „С подкрепата на хората на 8 октомври ще продължим започнатото. Разчитам на екипна работа и на добра комуникация между местната и централната власт, за да обновим инфраструктурата и да подобрим средата за живот и бизнес в населените места”, изтъкна Тронков. По думите му проекти за близо 18 млн. лв. предстои да се реализират в общината.\r\nКандидатът на ГЕРБ за кмет на с. Генерал Киселово Калина Христова увери местните жители, че ще се търси финансиране за преасфалтиране на уличната мрежа. „Сигурна съм, че ако успеем да привлечем инвеститори, можем да вдъхнем нов живот на пустеещата сграда на закритото училище, така че да се осигурят и нови работни места, и по-добри доходи в селото. Ще работя за това, ако получа доверието на хората”, изтъкна Христова. Тя се ангажира и с реализацията на проекта за изграждане на 7 км водопроводна мрежа, за който се чака зелена светлина. „След полагането на тръбите, ще се поднови и уличната настилка”, обясни кандидатът за кмет на с. Генерал Киселово. Калина Христова заяви готовност да съдейства за увеличаване капацитета на социалните услуги в подкрепа на възрастните хора в селото.\r\nВ дискусията с жителите на Генерал Киселово взе участие и общинският ръководител на ГЕРБ-Вълчи дол Димитър Тодоров.", "date": "2017.10.02", "title": "Частични местни избори 2017: Нели Петрова, ГЕРБ: При добро взаимодействие между местната и централната власт развитието на община Вълчи дол ще продължи с ускорени темпове"}
{"url": "http://www.focus-news.net/news/2017/10/02/2441942/sofiya-mazh-ot-dolna-banya-prevarnal-tavana-na-semeynata-kashta-v-oranzheriya-za-otglezhdane-na-kanabis-e-privlechen-kato-obvinyaem.html", "text": "Мъж от Долна баня, превърнал тавана на семейната къща в оранжерия за отглеждане на канабис, е привлечен като обвиняем с мярка за неотклонение „домашен арест“. Това съобщиха от ОДМВР-София. На 27 септември, при провеждането на полицейска операция за противодействие на престъпленията с наркотични вещества, криминалисти от ОДМВР- София разкриха на тавана на къща в Долна баня оранжерия за домашно отглеждане на марихуана, оборудвана с професионална сушилня за растенията, устройства за определяне на влажността на въздуха, осветителни тела, турбина за вентилация, климатични системи и въздухоотводи. Иззети бяха 44 саксии с канабисови растения, шест чувала със суха тревиста маса канабис, осем туби с течни препарати и торове за насажденията. По случая e образувано досъдебно производство за извършени престъпления по чл. 354А, ал.3 и по чл. 354В, ал.1 от НК под наблюдението на Районна прокуратура- Ихтиман. След незабавни оперативно- издирвателни и процесуално- следствени действия на криминалисти и разследващи полицаи от областната дирекция и колегите им от РУ- Костенец е задържан извършителят на престъплението. 24- годишният Х.Г. от Долна баня е привлечен в качеството на обвиняем и с прокурорско постановление му е наложена мярка за неотклонение „домашен арест“.", "date": "2017.10.02", "title": "София: Мъж от Долна баня, превърнал тавана на семейната къща в оранжерия за отглеждане на канабис, е привлечен като обвиняем"}
{"url": "http://www.focus-news.net/news/2017/10/02/2441943/litsenzat-na-firma-emko-shte-bade-varnat-na-6-oktomvri-ako-konstatiranite-nerednostite-sa-otstraneni.html", "text": "Лицензът на фирма ЕМКО ще бъде върнат на 6 октомври, ако констатираните нередностите са отстранени. Това съобщиха от пресцентъра на Министерство на икономиката във връзка с планирания днес протест на служители от „ЕМКО“ ЕООД. От Министерството напомниха, че вследствие на констатирани нередности при съхранение на боеприпаси в дружеството от компетентните за това органи, лицензът за внос и износ на фирмата бе спрян за срок от 6 месеца или до отстраняването им. \r\nРешението за това е на Междуведомствения съвет по отбранителна индустрия и сигурност. На 25 септември 2017 г. в Съвета бе получено писмо от Главна дирекция „Национална полиция“, в което се заявява, че докладът от приключилите проверки ще бъде предоставен най-късно до 4 октомври. Ангажимент на съпредседателите на Съвета - вицепремиера и министър на отбраната Красимир Каракачанов и министъра на икономиката Емил Караниколов - е на 6 октомври да бъде свикано извънредно заседание, на което да бъде разгледан докладът и ако нередностите са отстранени, лицензът на фирма ЕМКО да бъде възстановен. \r\nПравителството ще предприеме всички необходими действия за премахване на фирмите, стоящи на входа и изхода на държавните предприятия, с цел да се гарантира работата им, по-добри възнаграждения за работниците и подобряване условията на труд, както и завишаване на постъпленията в държавния бюджет чрез изплащане на дивиденти. \r\nСвоевременно ще информиране обществеността за резултатите от предприетите проверки в държавните дружества „Кинтекс“ ЕАД и „ВМЗ Сопот“ ЕАД за сключените договори и проведените процедури за последните 10 години. Както беше поискано от работниците във ВМЗ Сопот, ще бъде извършена проверка относно използването и разпространяването на поверителна техническа документация, собственост на държавните дружества от военно-промишления комплекс.", "date": "2017.10.02", "title": "Лицензът на фирма ЕМКО ще бъде върнат на 6 октомври, ако констатираните нередностите са отстранени"}
{"url": "http://www.focus-news.net/news/2017/10/02/2441944/pazardzhik-21-godishen-mazh-ot-selo-varvara-e-zadarzhan-za-prisvoyavane-na-5-800-leva-ot-oborota-na-benzinostantsiya.html", "text": "Служител на бензиностанция е задържан за присвояване на сума от оборота на обекта, съобщиха от ОДМВР-Пазарджик. В Рахонно управление на МВР-Пазарджик била депозирана жалба от управител на бензиностанция в областния град. В нея станало ясно, че от оборота липсва сумата от 5 800 лева. Според управителя по всяка вероятност посегателството е извършено от работещ в бензиностанцията служител. В резултат на проведеното разследване криминалистите установили, че това е 21-годишният С.Н. от септемврийското село Варвара. Младият мъж работил като касиер на търговския обект. По случая е образувано дознание.", "date": "2017.10.02", "title": "Пазарджик: 21-годишен мъж от село Варвара е задържан за присвояване на 5 800 лева от оборота на бензиностанция"}
{"url": "http://www.focus-news.net/news/2017/10/02/2441945/burgas-kmetat-dimitar-nikolov-pozdravyava-arhitektite-i-proektantite-po-sluchay-profesionalniya-im-praznik.html", "text": "Кметът на Бургас Димитър Николов поздравява архитектите и проектантите по случай професионалния им празник, съобщават от Община Бургас. В поздравителния адрес се посочва: „Уважаеми дами и господа, Отправям искрени поздрави към вас, бургаските архитекти и всички ваши колеги, свързани с проектантския процес, по случай професионалния ви празник 2 октомври – Международен ден на архитектурата.\r\nНа първо място, щастлив съм, че в името на нашия град с вас работим в дух на партньорство и взаимно уважение. Това никога не ни е пречило да си казваме истината в очите и да се коригираме взаимно, когато някой е сбъркал.\r\nОбщина Бургас е партньор във всички организирани от местните браншови организации на архитектите и проектантите инициативи, изложби, дискусии. Техни представители са включени в състава на експертния съвет по устройство на територията и аз смятам, че този работен формат трябва да се запази и занапред.\r\nПрез последните години в Бургас се строят много сгради и това е положителна тенденция, показваща, че градът е жив и се развива. Като местна власт, ние държим на органичното вписване на всеки обект с неговия дух и функция в градския организъм. Архитектурният облик на едно населено място предизвиква първото и може би най-важно впечатление у всеки, който го посети. Вярвам, че общата ни цел остава една и съща, да работим с чувство, мисъл и отговорност за това физиономията на Бургас да бъде привлекателна и интелигентна.\r\nЩе се старая младите творци винаги да се чувстват поощрени да се включват с иновативни идеи, да дават предложения за внасяне на обогатяващи елементи в градската среда, за създаване на тематични зони и мобилно ползване на открити пространства.\r\nПродължаваме да сме отворени за всякакви предложения и винаги ще поощряваме креативност и фантазия. Технологиите, науката, възприятията на хората се развиват и ние трябва да сме адекватни на новите тенденции, без да забравяме откъде сме тръгнали.\r\nНека думата „модерен“ продължи да се споменава редом с името Бургас и неговите архитекти.Честит празник!“.", "date": "2017.10.02", "title": "Бургас: Кметът Димитър Николов поздравява архитектите и проектантите по случай професионалния им празник"}
{"url": "http://www.focus-news.net/news/2017/10/02/2441946/sport-roberto-bautista-agut-pobedi-ze-zhang-v-parviya-mach-ot-otvorenoto-parvenstvo-na-kitay.html", "text": "Испанецът Роберто Баутиста-Агут победи китайския тенисист Зе Жанг с 6:1, 6:3. Срещата бе първия мач от отвореното първенство на Китай, което започна днес. По-късно се играят мачовете:\r\nМарсел Гранолер – Алиаз Бедене (14:00 часа)\r\nРобин Хаасе – Фабио Фоними (14:00 часа)\r\nСтив Дарсис – Пабло Карено-Буста (14:30 часа)\r\nФернандо Вердаско – Душан Лайович (16:00 часа)\r\nЯнн-Ленард Шруф – Миша Зверев  (16:00 часа)\r\nМачът на българския тенисист Григор Димитров срещу Дамир Джумхур ще се проведе във вторник от 7:30 часа българско време.", "date": "2017.10.02", "title": "Спорт: Роберто Баутиста-Агут победи Зе Жанг в първия мач от отвореното първенство на Китай"}
{"url": "http://www.focus-news.net/news/2017/10/02/2441947/prof-emil-kovachev-ag-bolnitsa-varna-nay-veroyatna-prichina-za-smartta-na-mladata-rodilka-e-tezhka-sardechna-nedostatachnost-sled-othvarlyane-na-transplantirano-sartse.html", "text": "Най-вероятната причина за смъртта на младата родилка е тежка сърдечна недостатъчност вследствие на състояние след отхвърляне на трансплантирано сърце и данни за полиорганна недостатъчност. Това каза за Радио „Фокус“ – Варна проф. д-р Емил Ковачев, управител на СБАГАЛ „Проф. д-р Д. Стаматов” във Варна, във връзка със случая с жена, починала след раждане в дома си. Проф. Ковачев уточни, че в 7.17 часа на 30 септември, след второ повикване, с транспорт на екип на Центъра за Спешна медицинска помощ във Варна в АГ болницата постъпва родилка в крайно тежко общо състояние. \r\n„По данни на екипа от центъра и родилката е настъпило преждевременно раждане в дома при неизяснени обстоятелства, споменавам неизяснени, защото има някои притеснителни момент и в хода на самото раждане, на едно живо недоносено дете от женски пол с тегло 2 килограма и 130 грама и вероятна възраст между 32-34 гестационна седмица, тоест между 8 и 9 месец. Детенцето е било също в доста тежко състояние. Родилката е приета от дежурния екип акушер-гинеколози и дежурния реаниматор. Новороденото е прието от екипа на специализираното неонатологично отделение в болницата в изключително тежко състояние, с данни за тежък аспирационен  синдром и белодробен кръвоизлив“, допълни проф. д-р Емил Ковачев. \r\n„По анамнеза на родилката и близките й тя е със сърдечна трансплантация, осъществена през декември 2015 година, и в момента е била в състояние след отхвърляне на трансплантираното сърце, което е крайно тежко отклонение на организма при трансплантации. С данни за полиорганна недостатъчност и сърдечна недостатъчност трети – четвърти функционален клас. Това е тежка сърдечна недостатъчност, където бременността е изключително противопоказна“, обясни проф. Ковачев. При прегледа на придружаващата медицинска документация е установено, че ежемесечно младата жена е била на консултации в клиниката, където е осъществена трансплантация на сърцето и е била под диспансерно наблюдение. В нито един от документите не се посочва, че пациентката е била бременна. По данни на родителите, те също не знаели до последно за бременността й. При такива случаи бременността е абсолютно противопоказана поради високия риск за живота на пациентката, посочи професорът. След превеждане на родилката в родилна зала и от последвалия преглед на дежурния екип е установено, че е настъпило раждане в домашни условия и има данни за задържана плацентата, която е екстрахирана. \r\n„Пациентката е била в увредено общо състояние, унесена, с данни за сопор. Кръвното налягане, измерено от спешния екип на бърза помощ при транспортирането, е било 30/0. Това е отразено в техните документи. Предприети са веднага всички реанимационни мероприятия за овладяване на състоянието. Още 8 минути след нейната хоспитализация – в 7.25 часа,  родилката е поставена на изкуствена белодробна вентилация. В 7.45 часа пациентката изпада в сърдечен арест. Проведени са ресусцитационни мероприятия, като са извикани и консултанти от болница „Св. Марина“, предприети са абсолютно всички реанимационни мероприятия за стабилизиране състоянието на родилката. Въпреки усилията на екипа, изразената сърдечна недостатъчност се задълбочава и родилката изпада в трайно състояние на сърдечен арест. Смъртта официално е обявена в 9.15 часа“, каза още проф. Емил Ковачев.\r\nМарияна ВАЛЕНТИНОВА", "date": "2017.10.02", "title": "Проф. Емил Ковачев, АГ болница – Варна: Най-вероятна причина за смъртта на младата родилка е тежка сърдечна недостатъчност след отхвърляне на трансплантирано сърце"}
{"url": "http://www.focus-news.net/news/2017/10/02/2441948/el-pais-kmetat-na-barselona-se-izkaza-protiv-ednostrannoto-obyavyavane-na-nezavisimost.html", "text": "Кметът на Барселона Ада Колау, заяви в понеделник, че едностранна декларация за независимост „не е най-доброто решение“ за подобряване на ситуацията в Каталония, предава местното издание El Pais. Колау призова за благоразумие и изрази мнението, че единство и „обединените действия“ са начинът за решаване на кризата. Според нея, решението за независимост трябва да включва колкото е възможно повече засегнато страни.  Цанко Цолов", "date": "2017.10.02", "title": "El Pais: Кметът на Барселона се изказа против едностранното обявяване на независимост"}
{"url": "http://www.focus-news.net/news/2017/10/02/2441949/yambol-sadat-zadarzha-pod-strazha-turski-grazhdanin-prenesal-kontrabandno-chasti-za-avtomobil-za-nad-30-000-lv.html", "text": "Окръжен съд – Ямбол задържа под стража турски гражданин пренесъл контрабандно части за автомобил на стойност минимум 34 380 лв. Това съобщиха от Апелативна прокуратура-Бургас.\r\nСъдът задържа под стража турския гражданин Б. Демир (на 40 год.). Той е обвинен за това, че на 26 септември 2017 г., около 21.00 часа на Митнически пункт – Лесово, ГКПП-Лесово, с лек автомобил, пренесъл през границата на страната от Република Турция в Република България, без знанието и разрешението на митницата, стоки за търговски цели в големи размери – 191 бр. ламбда-сензори/сонди марка „Мерцедес Бенц“ на обща стойност от минимум 34 380 лв. - престъпление по чл. 242, ал. 1, б. ”д” от НК.\r\nСпоред прокурора е налице обосновано предположение за това, че турският гражданин е извършил престъплението, за което е обвинен. Той няма постоянен адрес на територията на Република България, което според държавното обвинение, е предпоставка той да се укрие или да извърши друго престъпление.\r\nСъдът прие изцяло мотивите на прокурора и наложи на Б. Демир постоянна мярка „задържа под стража“. Решението на Окръжен съд – Ямбол може да бъде обжалвано пред Апелативен съд – Бургас.", "date": "2017.10.02", "title": "Ямбол: Съдът задържа под стража турски гражданин, пренесъл контрабандно части за автомобил за над 30 000 лв."}
{"url": "http://www.focus-news.net/news/2017/10/02/2441950/stoyan-mitov-mobilno-prilozhenie-pozvolyava-na-grazhdanite-da-sledyat-rabotata-na-institutsiite-po-podadeniya-ot-tyah-signal.html", "text": "Мобилно приложение позволява на гражданите да следят работата на институциите по подадения от тях сигнал. Това каза на пресконференция Стоян Митов, един от съоснователите на grajdanite.bg, които са разработили с финансовата помощ на Столична община мобилно приложение за подаване на сигнали за различни нередности, предаде репортер на Агенция „Фокус”. „Стартирахме преди близо две години и половина, но тогава бяхме изцяло фокусирани върху културата на пътя. Тогава си партнирахме главно с Пътна полиция”, обясни Митов. По думите му, за да може тяхната платформа да приема и предава на отговарящия орган сигнали за изоставени автомобили, паркиране в зелени площи, паркове, те започват съвместна работа със Столична община и Столичния инспекторат. Затова е възникнала идея да се създаде възможност за по-лесна комуникация между гражданите и институциите, както и улесняване работата на служителите в тези институции. \r\n„Платформата се състои от мобилно приложение, уеб сайт и чат бот. Всеки може да си свали на телефона, таблета това приложение и да подаде определен сигнал до институциите”, обясни Митов. За подаване на сигнал за неправилно паркиране следва да въведем регистрационния номер на въпросния автомобил, наш контакт, къде се е случило нарушението, а в рубриката „Галерия” да публикуваме снимката към сигнала. След това имаме възможност да изберем институция, до която да изпратим съобщението. Инспектори и/или служители в съответната институция разполагат с необходимите телефон или таблет, чрез които следят за подаваната информация. „Инспекторът поема веднага сигнала и този, който го е подал, веднага научава, че е започнала работа по него. Но понякога самите сигнали изискват повече време – затова тези, които ще работят по случая, могат да напишат коментар под подадената информация, че ще са необходими два дни за разрешаване на казуса, например”, каза Митов. По думите му, дублиране на сигналите е изключено, тъй като благодарение на категоризирането им в приложението ще ни се съобщава, че за такъв проблем вече е съобщено. В такъв случай ще можем да следим за разрешаването на казуса, отбелязвайки бутона „Подкрепи”, въпреки че не сме ние подателите му. \r\nПо отношение на опцията чат бот Митов каза, че тази услуга може да се използва чрез „Фейсбук” и „Месинджър”. При необходимост от проверка на сигнал програмата изисква електронна поща, на която изпраща отговор на запитването ни. Опцията е 24-часова, компютризирна и не се извършва от човек.  \r\nПриложението може да бъде изтеглено от сайта на grajdanite.bg.\r\nИнна ПЕЙЧЕВА", "date": "2017.10.02", "title": "Стоян Митов: Мобилно приложение позволява на гражданите да следят работата на институциите по подадения от тях сигнал"}
{"url": "http://www.focus-news.net/news/2017/10/02/2441951/daniela-saveklieva-gerb-narodnite-predstaviteli-ot-gerb-blagoevgrad-prizovavame-tsentralnoto-rakovodstvo-na-partiyata-da-ne-priema-ostavkata-na-delyan-dobrev.html", "text": "Народните представители от ГЕРБ – Благоевград, призоваваме Централното ръководство на партията да не приема оставката на Делян Добрев. Това обяви на пресконференция Даниела Савеклиева, областен координатор на партията и депутат в 44-то Народно събрание, предаде репортер на Радио „Фокус“ – Пирин. По думите й Делян Добрев е човек с висок морал, а подадената от него оставка е доказателство за това. \r\n„Ние, депутатите от ГЕРБ в Благоевградска област категорично се противопоставяме на опитите на БСП с манипулации, интриги и други подобни активни мероприятия да очернят колегата ни затова призоваваме Централното ръководство на ГЕРБ да не приема оставката на Делян Добрев“, каза още Савеклиева. Тя добави, че Делян Добрев е с доказан експертен потенциал, професионалист и политик, достоен за уважение. „Затова изразяваме и нашата пълна подкрепа и заставаме зад него. Само така може да дадем отпор на практиката на другарите от БСП, които с лъжи и клевети се опитват да елиминират достойните“, посочи Савеклиева. \r\n„Призоваваме и кмета на Хасково г-н Добри Беливанов да постъпи честно и да подаде оставка, след като политическата подкрепа за него е изчерпана. Убедени сме, че Делян Добрев ще докаже истината за себе си в съда“, подчерта Савеклиева. Тя заяви, че цялата структура на ГЕРБ в Област Благоевград плътно застава зад Делян Добрев. На въпрос свързана с това, дали, след като в цялата страна структурите на ГЕРБ се обединиха и подкрепиха Делян Добрев, премиерът Бойко Борисов все пак ще приема оставката, областния координатор на ГЕРБ – Благоевград коментира, че няма как да даден отговор на това питане, но изрази надежда, че това ще се случи.\r\nЛивия НИНОВА", "date": "2017.10.02", "title": "Даниела Савеклиева, ГЕРБ: Народните представители от ГЕРБ – Благоевград, призоваваме Централното ръководство на партията да не приема оставката на Делян Добрев"}
{"url": "http://www.focus-news.net/news/2017/10/02/2441952/prof-emil-kovachev-ag-bolnitsa-varna-mladata-rodilka-e-tryabvalo-da-bade-hospitalizirana-v-lechebno-zavedenie-s-tsentralna-reanimatsiya.html", "text": "Поради тежката сърдечна недостатъчност – трети-четвърти функционален клас, приложените епикризи за сърдечната трансплантация и данните за полиорганна недостатъчност, младата родилка се е нуждаела от хоспитализация в лечебно заведение с трето ниво на компетентност на централна реанимация. Това каза за Радио „Фокус“ – Варна проф. д-р Емил Ковачев, управител на СБАГАЛ „Проф. д-р Д. Стаматов” във Варна, във връзка със случая с жена, починала след раждане в дома си на 30 септември. По думите му това е утвърдено със съответните наредби на здравното министерство за утвърждаване на медицински стандарт. „Пациентката е трябвало да се транспортира и хоспитализира в лечебно заведение с централна реанимация с най-високо ниво на компетентност. Това не е направено“, заяви проф. Емил Ковачев. \r\nТой отбеляза, че в медиите се тиражира доста невярна и изкривена информация по повод случая. „За съжаление, не закъсняха и анонимни послания и писма от зложелатели на болницата, така наречените „мними колеги“ със съмнителен професионализъм. Ясно е, че това не са колеги, работещи в момента в болницата, които на гърба на тази лична трагедия на семейството не се поколебаха да клеветят и разпространяват невярна информация по случая“, коментира проф. Емил Ковачев. Той каза, че днес е разговарял с близките на починалата родилка. „Те нямат никакви претенции към болницата и към адекватността на извършваните реанимационни мероприятия“, подчерта проф. Ковачев.\r\nУправителят и екипът на АГ болницата във Варна, борил се за живота на младата родилка, изразяват искрени съболезнования на семейството. “ Ще положим всички усилия за спасяването на живота на бебето“, допълни проф. Ковачев.\r\nМарияна ВАЛЕНТИНОВА", "date": "2017.10.02", "title": "Проф. Емил Ковачев, АГ болница – Варна: Младата родилка е трябвало да бъде хоспитализирана в лечебно заведение с централна реанимация"}
{"url": "http://www.focus-news.net/news/2017/10/02/2441953/smolyan-traditsionniyat-ustovski-panair-shte-se-provede-ot-6-do-8-oktomvri.html", "text": "Традиционният Устовски панаир ще се проведе от 6 октомври до 8 октомври т. г. в Смолян. Това съобщиха от пресцентъра на Община Смолян. Участие ще вземат търговци от цялата страна, предлагащи богат асортимент от стоки. За най-малките ще има много развлекателни съоръжения – люлки, въртележки, надуваеми батути и други. Настаняването на търговците ще започне от 8,30 часа на 6 октомври пред Пощата в кв. Устово. \r\nС цел безопасното протичане на Устовския панаир е издадена заповед №РД -0774 ат 26 септември т.г. за временна промяна на организацията на движение, която е публикувана в сайта на общинна Смолян в меню „Обяви”. Определено е и делнично разписание на всички превозвачи, изпълняващи градски транспорт – „Рожен Експрес”, „Орфей Експрес” и „Мегатранс”.", "date": "2017.10.02", "title": "Смолян: Традиционният Устовски панаир ще се проведе от 6 до 8 октомври"}
{"url": "http://www.focus-news.net/news/2017/10/02/2441954/elka-dimova-zam-kmet-na-dobrich-za-poslednata-sedmitsa-prihodite-ot-mestni-danatsi-i-taksi-sa-okolo-160-000-leva.html", "text": "За последната седмица приходите на Община град Добрич от местни данъци и такси са около 160 000 лева. Това съобщи зам.-кметът на Добрич с ресор „Финанси и общинска собственост“ Елка Димова, предаде кореспондентът на Радио „Фокус” – Варна. „Мога да кажа, че продължава тенденцията на добра събираемост на местните данъци и такси. Тъй като деветмесечието приключи буквално в събота, все още нямам цифри за изпълнението на бюджета към този период. Налични са данните към 31 август“, заяви Елка Димова. \r\nПо думите й като цяло за осем месеца нормалният процент изпълнение би следвало да бъде около 67. В приходната част на бюджета изпълнението е 73%. При данъчните приходи събрани 5 243 000 лева при план 7 118 000 лева за година. Това съставлява около 74%. Приходите от такса „битови отпадъци“ при план за годината 5 400 000 лева към края на август възлизат 4 153 000 лева. Като цяло при годишен план на приходите 18 285 000 лева събраните към 31 август тази година приходи възлизат на 13 392 000 лева. „Приходната част на бюджета върви в едни много нормални темпове, има много добра събираемост и разбира се ако не бяха някои предизвикателства в разходната част ние щяхме да поздравим с една успешна финансова година“, коментира зам.-кметът. \r\nЖулиета НИКОЛОВА", "date": "2017.10.02", "title": "Елка Димова, зам.- кмет на Добрич: За последната седмица приходите от местни данъци и такси са около 160 000 лева"}
{"url": "http://www.focus-news.net/news/2017/10/02/2441955/pregled-na-mezhdunarodnite-novini-do-13-chasa-agentsiya-fokus.html", "text": "Кметът на Барселона Ада Колау, заяви в понеделник, че едностранна декларация за независимост „не е най-доброто решение“ за подобряване на ситуацията в Каталония. Колау призова за благоразумие и изрази мнението, че единство и „обединените действия“ са начинът за решаване на кризата. Според нея, решението за независимост трябва да включва колкото е възможно повече засегнато страни. \r\n*** Поне 20 са загиналите и повече от сто души ранените, след като нападател откри огън по време на музикален фестивал в Лас Вегас. Това съобщено от местната полицията. Стрелецът е убит по време акция на полицията. \r\n„Имаме поне 100 ранени и поне 20 загинали до сега“ заяви говорител на местните органи на сигурност по време на пресконференция в понеделник. \r\nМотивите все още се изясняват.  \r\n*** Алберто Ривера, член на испанския парламент и лидер на партийното движение „Граждани“, поиска министър-председателят Мариано Рахой да инициира прилагането на член 155 от конституцията на страната. Това би дало право на Мадрид да прекрати автономните права на Каталония и да наложи пълен контрол над региона.\r\nПо думите на Ривера „член 155, както и всички други, имат за цел да защитят правата и свободите на всички испанци“, като добави, че според него в Каталония са в ход „недемократични решения, насочени срещу мнозинството от испанските граждани, които са суверен на страната“. Стана ясно, че Ривера също ще присъства на следобедната среща между премиера Рахой и лидера на опозицията Педро Санчес. \r\n*** Премиерът Мариано Рахой ще обсъди ситуацията след каталонския референдум за независимост с Педро Санчес, лидер на испанската работническа партия. Това е съобщено от източници на правителството. Испанската работническа партия е най-голямата опозиционна група в парламента в Мадрид, припомнят от вестника. Срещата ще се проведе от 16:30 местно време в понеделник (17:30 българско време). \r\n*** Испанското правителство изрази своята увереност, че Европейският съюз няма да признае евентуална декларация за независимост на Каталония. Това е заявил говорител ма Мадрид в понеделник сутринта, малко след като стана ясно, че каталонският лидер Карлес Пучдемон смята да обяви независима република „в рамките на дни“. \r\n*** Мащабна стачка е насрочена за вторник в Каталония. Организирана е от над 40 работнически профсъюзи, като целта е масово спиране на работа като протест след действията на полицията по време на неделния референдум за независимост на региона. В общо съобщение на организациите се заклеймява „тежкото нарушение на правата и свободите“.  \r\n„Призоваваме цялото общество, работодатели, организации, бизнесмени, съюзи, работници, институции и всички граждани на Каталония да спрат страната във вторник“. Изданието припомня, че подкрепящите референдума наричат Каталония „страна“. Региона е един от най-важните в испанската икономика, като осигурява ок. 19% от целия БВП. \r\n*** Президентът на Турция Реджеп Тайип Ердоган присъства на тържественото откриване вчера на новата парламентарна година и оповести, че началникът на Генералния щаб (ГЩ) Хулуси Акар е заминал на посещение в Иран. С изключение на Хулуси Акар на церемонията в Меджлиса присъства цялото висше ръководство на турската армия. Ердоган проведе кратък разговор с командващите видовете въоръжени сили и им заръча „да бъдат готови във всеки момент за всякакви действия”. Турските генерали то увериха, че са „готови за всичко.”, посочва още Анадолската агенция.\r\n***Каталонският лидер Карлес Пучдемон възнамерява да обяви независимостта на страната през следващите няколко дни.\r\nИзданието съобщава, че Карлес Пучдемон \"продължава да настоява за легитимност на пантомимата, разиграна на референдума за независимост на Каталония без преброяване на бюлетините, с урни иззети от полицията, със затворени секции и без официален център за контрол.\"\r\nСледващите дни ще бъдат особено важни за отношенията на централната власт с Каталония, тъй като Пучдемон ще внесе резултатите от референдума в местния парламент, който според закона за референдума, суспендиран от конституционния съд на Испания, ще проведе редовна сесия за обявяване на независимостта.\"\r\n***", "date": "2017.10.02", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/10/02/2441956/daniela-saveklieva-gerb-nad-800-000-pensioneri-shte-poluchat-uvelichenie-na-pensiite-za-okolo-450-000-ot-tyah-tova-e-vtoro-povishenie-v-ramkite-na-godinata.html", "text": "Над 800 000 пенсионери ще получат увеличение на пенсиите, за около 450 000 от тях това е второ повишение в рамките на годината. Това каза на пресконференция Даниела Савеклиева, областен координатор на ПП ГЕРБ – Благоевград и депутат в 44-то Народно събрание, предаде репортер на Радио „Фокус“ – Пирин. Тя обясни, че от днес влиза в сила второто увеличение на минималните пенсии за трудова дейност за осигурителен стаж и възраст по кодекса за Социално подпомагане. „Увеличението е от 180 на 200 лева. Паралелно с това всички други пенсии за трудова дейност, наследствени и инвалидни такива също ще се увеличат. Това увеличение ще засегне над 800 хил. български пенсионери, около 450 хил. от тях за втори път ще получат увеличение след като от 1 юли минималната пенсии за стаж и възраст се повиши от 161 на 180 лева“, каза още Савеклиева.\r\nТя добави, че с изпълнението на тези приоритети от управленската програма на правителството се прави решителна крачка към намаляването на бедността сред българските пенсионери.\r\nЛивия НИНОВА", "date": "2017.10.02", "title": "Даниела Савеклиева, ГЕРБ: Над 800 000 пенсионери ще получат увеличение на пенсиите, за около 450 000 от тях това е второ повишение в рамките на годината"}
{"url": "http://www.focus-news.net/news/2017/10/02/2441957/la-vanguardia-broya-na-ranenite-sled-katalonskiya-referendum-dostigna-893-dushi.html", "text": "Здравните служи в Каталония, обявиха, че общият брой на ранените при неделните сблъсъци с полицията е 893 души, предава вестника La Vanguardia. Четирима от тях все още са болница, като двама са с тежки наранявания и се намират в сериозно състояние. \r\nПо-рано се съобщаваше за ок. 840 ранени. Вестника припомня, че полицията организира акция по спирането на каталонския референдум на независимост, в резултат на което се стигна до многобройни сблъсъци между испанските органи на реда и желаещите да гласуват.    Цанко Цолов", "date": "2017.10.02", "title": "La Vanguardia: Броя на ранените след каталонския референдум достигна 893 души"}
{"url": "http://www.focus-news.net/news/2017/10/02/2441958/smolyan-shampionite-na-tayvan-dzhuliya-dzhakoppo-i-leo-lin-posetiha-tantsovoto-studio-na-balgarskata-shampionka-po-sportni-tantsi-pavlina-georgieva.html", "text": "Шампионите на Тайван Джулия Джакоппо и Лео Лин посетиха този уикенд танцовото студио на българската шампионка по спортни танци Павлина Георгиева в Смолян. Това съобщиха от пресцентъра на Община Смолян. Джулия и Лео бяха тук на подготовка преди новия танцов сезон. Джулия е италианка, а Лео е от Тайван, но двойката се състезава за азиатската държава. Двамата бяха много впечатлени от града, природата и топлото посрещане, като не скриха възхищението си от европейската визия и условията, които предлага Paula George Dance Studio.           \r\nПодготовката на шампионската двойка премина повече от ползотворно и двамата обещаха, че съвсем скоро отново ще се възползват от възможността да тренират в прекрасната зала заедно с Павлина Георгиева.", "date": "2017.10.02", "title": "Смолян: Шампионите на Тайван Джулия Джакоппо и Лео Лин посетиха танцовото студио на българската шампионка по спортни танци Павлина Георгиева"}
{"url": "http://www.focus-news.net/news/2017/10/02/2441959/prof-stati-staev-rektor-na-unss-avtoritet-vav-vissheto-obrazovanie-i-naukata-oznachava-konkurentnosposobnost.html", "text": "С тържествена церемония бе открита 97-мата академична учебна година в УНСС, предаде репортер на Агенция „Фокус“. Гости на събитието бяха Милена Дамянова – председател на Комисията по образование и наука в 44-тото Народно събрание, и проф. Борислав Борисов - ректор на УНСС в периода 2003 – 2011 г.\r\nОткриването започна с реч на ректора на УНСС – проф. Стати Статев, в която уточни, че от създаването си през 1920 г. досега университетът има една идея, която гласи: „Все напред към успеха“. „Целта на нашите предшественици преди близо век е наша цел и сега – да гледаме предизвикателствата в очите и да търсим отговорите на въпросите, от които зависи бъдещето на всеки от нас, на нашия университет, на България. Със знанието от вчера и със знанието от утре имаме шансове да бъдем свободни и щастливи. Светът невероятно бързо се променя, изчезват традиционни професии, раждат се нови специалности. И в тази сложна среда имаме амбицията да сме поне една крачка напред пред академичните си събратя. Предстои ни усвояване на нови знания и компетентности с вечна неудовлетвореност от постигнатото, с отдаденост на утвърждаването на лидерските позиции на УНСС като най-стария и най-голям бизнес университет в България и в Югоизточна Европа. Свободата е спазване на правилата. Авторитет във висшето образование и науката означава конкурентноспособност. Ако милеем за своя университет и за бъдещето си, сме длъжни да преодоляваме всичко“, каза проф. Статев.\r\nТой уточни, че новите първокурсници ще бъдат първите, които ще имат електронни студентски книжки. „Това е завършек на един етап от електронизацията на цялата администрация – преминал през електронните изпити, електронни протоколи, електронна главна книга, който поставя УНСС сред най-креативните и иновативни университети в Европа и света“, каза той.\r\nСвое обръщение към първокурсниците направи и проф. Борислав Борисов, ректор на УНСС в периода 2003 – 2011 г., който припомни, че дипломи от университета имат редица българи, които след това са участвали в управлението на България и света - еврокомисар Кристалина Георгиева, Ренета Инджова – министър-председател на България, Димитър Луджев – вицепремиер и министър на отбраната в 35-тото Народно събрание, доц. Цветан Колев – ректор на Европейския колеж по икономика и администрация в Пловдив и др. Tой обясни, че пряк път към успеха няма. „Пътят към успеха е път на усилено учене“, каза проф. Борисов.\r\nЦветилена СИМЕОНОВА", "date": "2017.10.02", "title": "Проф. Стати Стаев, ректор на УНСС: Авторитет във висшето образование и науката означава конкурентноспособност"}
{"url": "http://www.focus-news.net/news/2017/10/02/2441960/gabrovo-oblastnoto-i-obshtinsko-rakovodstvo-na-gerb-podkrepiha-delyan-dobrev.html", "text": "Областното и общинско ръководство на ГЕРБ-Габрово излязоха с позиция в подкрепа на Делян Добрев. Те считат, че действията на Делян Добрев за разграничаване от кмета, чието издигане е подкрепил, са достойни предвид констатираното отклоняване от предизборните ангажименти, а последвалите действия срещу Добрев са компроматна война на опозицията. Това съобщиха от пресцентъра на ПП ГЕРБ.\r\n„По-достойно от това политик публично да признае и коригира своя грешка няма. Не е добър знак, ако човек бъде изваден от политиката, защото е постъпил правилно и достойно. Благодарим на Делян Добрев, че направи това, което, убедени сме, много колеги не са се решавали, когато са търпели разочарования от хора, издигнати от партийните структури на ГЕРБ на изборни позиции. Призоваваме го да преосмисли решението си и да оттегли оставката си. Вярваме, че ръководството на ГЕРБ няма да приеме оставката на Делян Добрев, защото това би създало усещане у хората за отсъствие на възможности за защита на населението от кметски безобразия“, гласи позицията на областното и общинско ръководство на ГЕРБ-Габрово.\r\nОбластният координатор на ГЕРБ-Габрово Цветомир Михов обяви, че твърдо застава зад Делян Добрев. „Всички познаваме добре смазаната машина на опозицията за компрометиране на личности, но е крайно време да спрем да се съобразяваме с нея, независимо че цената може да е публичен скандал. Трябва да спрем да се поддаваме на старите комунистически практики за изваждане на съвестни хора от политиката. Аз вярвам в интуицията и интелекта на българския народ и съм убеден, че той също би подкрепил Делян Добрев“, коментира Цветомир Михов.\r\nНародният представител от ГЕРБ-Габрово Николай Сираков също подкрепи Делян Добрев. В личния си профил във Facebook той написа: „Оставката на Делян Добрев е достойна, но не решава проблемите, а легитимира вредните за България методи за преминаване от опозиция в управление, защото после с тези методи ще ни управлява сегашната опозиция. Деляне, продължавай смело напред!“.", "date": "2017.10.02", "title": "Габрово: Областното и общинско ръководство на ГЕРБ подкрепиха Делян Добрев"}
{"url": "http://www.focus-news.net/news/2017/10/02/2441961/premierat-boyko-borisov-se-sreshtna-s-amerikanskata-targovska-kamara-za-evropeyskiya-sayuz.html", "text": "Министър-председателят Бойко Борисов се срещна днес с ръководството на Американската търговска камара за Европейския съюз, които са на двудневно посещение в България, съобщиха от правителствената информационна служба. Разговорът в Министерския съвет е част от практиката на камарата да инициира срещи в европейските страни, на които предстои да председателстват Съвета на ЕС. \r\nПред премиера Борисов представителите на търговската камара представиха приоритетите на американския бизнес в Европа и изразиха готовност за сътрудничество. Акцент беше поставен върху единния европейски пазар, трансатлантическите отношения, международната търговия и Брекзит.\r\nМинистър-председателят Бойко Борисов изтъкна активната подготовка на страната ни за предстоящото председателство догодина. Специално внимание той обърна на въпроса за европейската перспектива за Западните Балкани. В рамките на разговора акцентира също върху макроикономическите параметри в България и на свой ред приветства сътрудничеството с Американската търговска камара в интерес на инвестиционния климат у нас и отварянето на нови работни места в България.", "date": "2017.10.02", "title": "Премиерът Бойко Борисов се срещна с Американската търговска камара за Европейския съюз"}
{"url": "http://www.focus-news.net/news/2017/10/02/2441962/vmz-sopot-raboti-s-tehnicheska-dokumentatsiya-koyato-e-darzhavna-sobstvenost.html", "text": "Премахването на посредници при търговските сделки във Военно-промишления комплекс гарантира както по-голяма възможност за оперативна работа, така и опазване на фирмената тайна. При изпълнение на своите договори „ВМЗ” ЕАД – Сопот работи с техническа документация, която е държавна собственост и стриктно следи за нейното използване и разпространение. Реализацията на продукция с качество, каквото дава държавното дружество, може да разработва само предприятие, което има такава документация. Това съобщиха от предприятието.\r\n„Действията на държавата по премахване на посредниците при търговските сделки предполагат също повишаване печалбата на предприятията от Военно-промишления комплекс и реинвестиране - в нови технологии, в подобряване условията на труд, закупуване на нови машини, усвояване на нови продукти с по-висока добавена стойност.\r\nПараметрите на договорите, подписани без посредници, позволяват постигане на по-високо ниво на печалби, а за най-големия български производител на специални изделия - и получаване на продукция на по-ниска цена”, посочват още от предприятието.\r\n„Доказателство в подкрепа на правителствената политика по отношение на ВПК е Меморандумът, подписан между „ВМЗ” и сръбска фирма-производител. Българският военно-промишлен комплекс може да работи без частни посредници при оръжейните сделки. Тази позиция бе оповестена от премиера Бойко Борисов и министъра на икономиката Емил Караниколов. Ръководството на дружеството благодари на правителството за подкрепата, която получаваме. Очакваме резултатите от проверката, за която наши работници и служители настояха - за сключените договори и проведените процедури за последните 10 години, за използването и разпространяването на поверителна техническа документация”, коментира д-р инж. Иван Гецов, изпълнителен директор на „ВМЗ” ЕАД - Сопот.", "date": "2017.10.02", "title": "„ВМЗ” – Сопот работи с техническа документация, която е държавна собственост"}
{"url": "http://www.focus-news.net/news/2017/10/02/2441963/d-r-atanas-kambitov-kmet-na-blagoevgrad-172-sotsialni-zhilishta-shte-badat-izgradeni-v-grada.html", "text": "172 социални жилища ще бъдат изградени в Благоевград в рамките на проект „Изграждане на социални жилища в IV микрорайон”. Това заяви кметът на Благоевград д-р Атанас Камбитов пред журналисти след извършването на първата копка по проекта, която се състоя по-рано днес, предаде репортер на Радио „Фокус“ – Пирин. Той обясни, че по проекта е предвидено общият брой на жилищата да е от 172 до 230, но от общината са преценили, според показателите на терените, че е по-добре да бъдат направени по-малко жилища, които да са с по-голяма квадратура. \r\n„Ние може да ги направим и 230, но съгласете се, че това трябва да се случи с по-малка квадратура, а идеята е в крайна сметка жилищата да са практични и целесъобразни за хората“, каза още д-р Камбитов. Той отбеляза, че стойността на проекта е 9 506 000 лв., които се предоставят, като безвъзмездна финансова помощ от ЕС и националния бюджет на Република България. Срокът за изпълнение е 24 месеца, като в рамките на предвидения срок, жилищата трябва да бъдат изцяло готови, в това число и обзаведени. „В момента в Благоевград имаме около 500 социални жилища, с изграждането на тези още 172 ще отидем на приблизително 700. По този начин Община Благоевград изпълнява социалната си политика и ангажимент към хората, които имат нужда“, подчерта д-р Камбитов.„Фокус“ припомня:\r\nНачалото на проекта бе поставено през ноември 2016 година, когато Министерството на регионалното развитие и благоустройството одобри проектното предложение за „Изграждане на социални жилища в IV микрорайон” и на 21 ноември 2016 година бе сключен Договор № BG16RFOP001-1.008-0002-C01 между Община Благоевград и МРРБ. Проектът се финансира по Оперативна програма „Региони в растеж“ 2014-2020 г., Инвестиционен приоритет „Социална инфраструктура“.\r\nЛивия НИНОВА", "date": "2017.10.02", "title": "Д-р Атанас Камбитов, кмет на Благоевград: 172 социални жилища ще бъдат изградени в града"}
{"url": "http://www.focus-news.net/news/2017/10/02/2441964/prof-emil-kovachev-ag-bolnitsa-varna-deteto-na-pochinalata-mlada-rodilka-e-v-stabilno-no-vse-oshte-kritichno-sastoyanie.html", "text": "Детето на починалата млада родилка е в стабилно, но все още критично състояние. Това каза за Радио „Фокус“ – Варна проф. д-р Емил Ковачев, управител на СБАГАЛ „Проф. д-р Д. Стаматов” във Варна, във връзка със случая с жена, починала след раждане в дома си. Новороденото е било прието в събота сутринта от екипа на специализираното неонатологично отделение в болницата в изключително тежко състояние, с данни за тежък аспирационен синдром и белодробен кръвоизлив. \r\n„Детето е в по-добро състояние, но критично предвид съмнението за аспирация на вода и на белодробен кръвоизлив. Раждането се осъществява в домашни условия при неизяснени обстоятелства. Полагат се всички усилия за спасяване на живота му“, обясни проф. Емил Ковачев. По повод смъртта на младата родилка е извършена аутопсия, като резултатите се очакват в средата на тази или следващата седмица. Проф. Ковачев коментира, че най-вероятната причина за смъртта е остра десностранна сърдечна недостатъчност. \r\nЕжемесечно младата жена е била на консултации в клиниката, където е осъществена трансплантация на сърцето, но в нито един от документите не се посочва, че пациентката е била бременна. По данни на родителите, те също не знаели до последно за бременността й, припомни проф. Ковачев. „След като излезе официалният протокол, ще може да се каже ясната причина за смъртта на жената, но в това състояние и с тази анамнеза пациентката е трябвало да бъде транспортирана и хоспитализирана в централна реанимация от трето ниво на компетентност, не при нас. Това е моето мнение и мнението на моя екип. Компетентните органи ще кажат кое е било правилно или неправилно, но от наша страна екипът е действал абсолютно адекватно. Осъществена е помощ и консулт от университетска болница „Св. Марина“, за което изказвам сърдечни благодарности. Някакви грешки в поведението от наша страна е нямало. Случаят е изключително тежък и неприятен“, добави проф. Ковачев. \r\nТой изрази мнение, че дори да е била транспортирана в друго лечебно заведение, животът на младата родилка едва ли би могъл да бъде спасен, тъй като пациентката е била със съмнение за остра десностранната сърдечна недостатъчност, а при това състояние бременността е била строго противопоказна.\r\nМарияна ВАЛЕНТИНОВА", "date": "2017.10.02", "title": "Проф. Емил Ковачев, АГ болница – Варна: Детето на починалата млада родилка е в стабилно, но все още критично състояние"}
{"url": "http://www.focus-news.net/news/2017/10/02/2441965/zam-ministar-evgeni-stoyanov-napravena-e-palna-inventarizatsiya-na-it-sistemite-i-registrite-v-sektor-pravosadie.html", "text": "За първи път у нас е направена цялостна инвентаризация на информационната инфраструктура на общо 386 институции в сектор „Правосъдие”. Проверена е степента на пригодност и възможността за свързване на електронните системите и регистри помежду им. Това заяви заместник-министърът на правосъдието Евгени Стоянов на заключителна пресконференция по проект „Инвентаризация и анализ на състоянието на информационната и комуникационна инфраструктура, информационните системи, услуги и регистри в сектор „Правосъдие”, съобщиха от пресцентъра на министерството. Проектът е реализиран по Оперативна програма „Добро управление” от Министерството на правосъдието в партньорство с Висшия съдебен съвет (ВСС). На събитието присъстваха още заместник-министърът на правосъдието Десислава Ахладова и членът на ВСС Незабравка Стоева.\r\n Сред ревизираните автоматизирани информационни системи са тези, обслужващи ВСС и общо 155 съдилища в страната, както и общо 22 регистри, ключови за гражданския и търговски оборот, като регистър БУЛСТАТ, Имотен и Търговски регистър, Централен регистър за особените залози и т.н.\r\n „Всяка от изготвените препоръки, вследствие на този одит за модернизиране на техниката, софтуери, хардуери, за редизайн на съществуващи или създаване на нови регистри, автоматизирани информационни системи и бази данни, е от изключителна полза за бъдещето обединяване на системите“, заяви зам.-министър Стоянов.\r\nПо думите на Николай Минев, ръководител на проекта, обобщеният анализ показва, че голям процент от IT ресурсите в сектор „Правосъдие“ са морално остарели и придобити преди 2015 г, а 30% от тях са извън поддръжка на производителя.\r\nЦелта на обобщените данни и изготвените препоръки са ключови в процеса към въвеждане на електронното правосъдие, осъществяване на връзка между регистрите, премахване на удостоверителните услуги на хартия и ефективност на дейността на администрацията.\r\nВ навечерието сме на предстоящото Българско Председателство на Съвета на Европейския съюз. Известно е, че темата „Електронно правосъдие и по-конкретно „Наказателно правосъдие в киберпространството – електронни доказателства“ е сред приоритетите на България в сектор „Правосъдие“.\r\n„Очаквам резултатите от този проект да спомогнат в процеса на обмяна на опит по време на планираната конференция в София на 14 май 2018 г. по темата електронно правосъдие, обмен и директен достъп до електронни доказателства и електронно връчване на документи по граждански дела, на която ще участват представители на различните институции на ЕС, специалисти по електронни системи от държавите-членки и практици“, каза в заключение зам.-министър Стоянов.", "date": "2017.10.02", "title": "Зам.-министър Евгени Стоянов: Направена е пълна инвентаризация на IT системите и регистрите в сектор „Правосъдие“"}
{"url": "http://www.focus-news.net/news/2017/10/02/2441966/diario-informacion-ispaniya-ministarat-na-pravosadieto-opravda-deystviyata-na-politsiyata-po-vreme-na-katalonskiya-referendum.html", "text": "Испанският министър на правосъдието Рафаел Катала оправда действията на правителствената полиция по време на референдума за независимост на на Каталония, пише Diario Informacion. Според него органите на реда са „използвали сила в ограничени количества“. Катала подчерта, че в неделя е видял „повече предизвикателства към полицията отколкото полицейско насилие“. На пресконференция в понеделник, министърът каза още, че е станал свидетел на „изключителна“ работа на полицията, но подчерта, че „не е хубаво да се виждат ранени хора“ Цанко Цолов", "date": "2017.10.02", "title": "“Diario Informacion” (Испания): Министърът на правосъдието оправда действията на полицията по време на каталонския референдум"}
{"url": "http://www.focus-news.net/news/2017/10/02/2441967/ministar-predsedatelyat-boyko-borisov-obsadi-s-luka-vizentini-sotsialnite-temi-po-vreme-na-balgarskoto-predsedatelstvo-na-saveta-na-es.html", "text": "Министър-председателят Бойко Борисов обсъди с генералния секретар на Европейската конфедерация на профсъюзите Лука Визентини социалните теми по време на Българското председателство на Съвета на ЕС с акцент върху Европейския социален стълб, който се очаква да бъде представен до края на годината. Това съобщиха от правителствената информационна служба. Коментиран беше и въпросът за изравняване на заплащането в различните държави-членки в светлината на директивата за командированите работници.", "date": "2017.10.02", "title": "Министър-председателят Бойко Борисов обсъди с Лука Визентини социалните теми по време на Българското председателство на Съвета на ЕС"}
{"url": "http://www.focus-news.net/news/2017/10/02/2441968/galap-interneshanal-50-ot-palnoletnite-balgari-sa-obnadezhdeni-ot-rezultatite-na-izborite-v-germaniya.html", "text": "50% от пълнолетните българи са обнадеждени от резултатите на изборите в Германия. Това показват данни от експресен сондаж на „Галъп интернешънъл“. 21% от участвалите в допитването заявяват, че резултатите от изборите в Германия са по-скоро разочароващи, а 29% не могат да преценят или нямат отговор..", "date": "2017.10.02", "title": "„Галъп интернешънъл“: 50% от пълнолетните българи са обнадеждени от резултатите на изборите в Германия"}
{"url": "http://www.focus-news.net/news/2017/10/02/2441969/afp-evropeyskata-komisiya-prizova-za-dialog-v-reshavane-na-katalonskata-kriza.html", "text": "Европейската комисия призова всички страни, засегнати от кризата в Каталония, да пристъпят „много бързо“ към диалог, предава AFP. В съобщение от понеделник, се казва, че „комисията вярва, че днешните време са за стабилност и обединение, не разделение и фрагментиране. Призоваваме всички засегнати да се придвижат много бързо от противопоставяне към диалог“.  Цанко Цолов", "date": "2017.10.02", "title": "AFP: Европейската комисия призова за диалог в решаване на каталонската криза"}
{"url": "http://www.focus-news.net/news/2017/10/02/2441970/veliko-tarnovo-tarzhestveno-be-otkrita-akademichnata-uchebna-godina-vav-vtu-sv-sv-kiril-i-metodiy.html", "text": "тържествено бе открита академичната учебна година във Великотърновския университет (ВТУ) „Св. св. Кирил и Методий”. Това съобщиха от пресцентъра на Община Велико Търново. Церемонията се състоя пред паметника на светите братя равноапостоли, а край Ректората се събраха над 1500 студенти, преподаватели и служители на висшето учебно заведение.\r\nСред гостите на тържеството бе заместник-кметът на старопрестолния град проф. Георги Камарашев. Официално слово произнесе ректорът на ВТУ проф. Христо Бонджолов. С почетен знак на висшето учебно заведение бе награден именитият историк, археолог и преподавател проф. Казимир Попконстантинов.\r\nСред присъстващите на церемонията бяха също областният управител проф. Любомира Попова, депутати от региона, представители на различни институции и организации.", "date": "2017.10.02", "title": "Велико Търново: Тържествено бе открита академичната учебна година във ВТУ „Св. св. Кирил и Методий”"}
{"url": "http://www.focus-news.net/news/2017/10/02/2441971/stara-zagora-be-domakin-na-tretoto-zasedanie-na-saveta-na-detsata.html", "text": "В общинската зала „П.Р. Славейков“ зам.-кметът на Стара Загора Иванка Сотирова днес се срещна с представители на Съвета на децата, които проведоха свое изнесено заседание в града от 29 септември до 2 октомври, съобщиха от пресцентъра на Общината. Новите членове на Съвета за децата, чийто мандат е двугодишен са 17 и в Стара Загора те за пръв път се запознават с колегите си. Те са избрани на мястото на членовете, които вече са навършили 18 години. Тя разказа на младите хора за важните решения, които се вземат в тази зала за управлението на образователната система в общината, усилията за поддръжка на образователната инфраструктура и политиката на общинското ръководство за подпомагане на младежките структури и тяхната дейност.\r\n„Целта е изграждането на млади лидери с достатъчно познания и капацитет, когато пораснат, да станат управляващи, защото такъв ресурс е нужен на държавата“, каза Сотирова, като даде пример с кмета Живко Тодоров, който бе избран за кмет на Стара Загора на 30-годишна възраст. Сотирова акцентира на 20-годишната практика в Стара Загора да се избират Млад кмет и Младежки общински съвет, структури, които подпомагат общинското ръководство във вземането на решения за младежите.\r\nДиректорът на Информационен център „Европа директно“ Румяна Грозева разказа за Дните на Европейския парламент, които се организират в Стара Загора от 7 г. насам. Тази година българските участници ще имат възможност да дебатират с връстници от Румъния на тема „Брекзит“.\r\nОбщо 40 деца от цялата страна имаха възможност да разгледат града и да се запознаят с културно-историческите му забележителности. Представител на старозагорска област в Съвета на децата е десетокласничката от ЕГ „Р. Ролан“ Адриана Райкова, която бе избрана за заместник-председател на съвета. Председателят на „Съвета на децата” Йоана Захариева обяви програмата за дейността до края на ноември и поздрави новите членове и представителите на уязвими групи. \r\nСекретарят на Община Стара загора Делян Иванов също поздрави представителите на Съвета на децата. „Много се радвам, че има такъв орган, който има важно значение в процеса по приемане на нормативни актове. Вашите становища се чуват и влият върху този процес. Вашата естествена следваща стъпка е законодателни сътрудници към студентската програма за законодателни проучвания на Народното събрание. Аз съм минал през тази програма като студент. Предполагам, че всички от вас владеят чужди езици. Това беше едно от основните изисквания, както и да покажете много добър или отличен успех от следването. Пожелавам ви, след като преминете през този етап, да продължите и в този втори, именно като законодателни сътрудници към Народното събрание“, каза Делян Иванов. \r\n Председателят на Държавната агенция за закрила на детето Офелия Кънева връчи 10 удостоверения и препоръки на децата, приключващи мандата си в „Съвета на децата”. „Участието на децата във взимането на решения по въпросите, които ги засягат, е приоритет на правителството. Казуси, които касаят деца, не бива да се обсъждат без участието на деца“, подчерта в приветственото си слово тя. Кънева насърчи участниците в Съвета да отстояват мнението си и гарантира, че ще направи всичко възможно то да не бъде повлияно от възрастните.\r\n„България е сред водещите страни, които налагат модела на детското участие. Ако има нещо, в което сме лидери в световен мащаб, това са именно практиките за ангажираността на децата при формирането на политиките за тях. Най-добрите решения можем да вземем само заедно с децата, а не като им ги наложим“, обясни Офелия Кънева.", "date": "2017.10.02", "title": "Стара Загора бе домакин на третото заседание на Съвета на децата"}
{"url": "http://www.focus-news.net/news/2017/10/02/2441972/burgas-obsazhdat-istoriyata-na-preduchilishtnoto-obrazovanie-v-grada.html", "text": "Темата „За историята на предучилищното образование в Бургас“ събира на една маса представители на Съюза на краеведите „Георги п. Аянов“ – Бургас, Дирекция „Регионален държавен архив“, Общинския координационен съвет на СБУ. Това съобщават от Община Бургас. Форумът ще се проведе на 5 октомври, четвъртък, от 15:30 часа в зала „Георги Баев“ на КЦ „Морско казино“. Тогава се отбелязва и Международният ден на учителя. По време на форума ще бъде направена историческа ретроспекция на предучилищното образование в Бургас и свързаното с него просветно родолюбиво дело.\r\nОсновни акценти в дискусията ще бъдат:\r\n- Историческа значимост на предучилищното образование в Бургас;\r\n- Родолюбивото дело на първите бургаски детски учители;\r\n- Познавателните интереси на децата от детската градина към бургаското краезнание;\r\n- Модератор на дискусията ще бъде ставрофорен иконом д-р Захарий Дечев – председател на Дружеството на краеведите в Бургас и общински координатор на програма „Краезнание“ към Община Бургас.\r\nВ събитието със свои презентации ще участват: проф. д-р Елена Георгиева, доц. д-р Тинка Иванова – преподавател по история на образованието в Университет „Проф. д-р Асен Златаров“- Бургас, Данка Георгиева – председател на общински комитет „Васил Левски“ и директор на РДА-Бургас, Иванка Делева – гл. уредник отдел „История“ към РИМ -Бургас.", "date": "2017.10.02", "title": "Бургас: Обсъждат историята на предучилищното образование в града"}
{"url": "http://www.focus-news.net/news/2017/10/02/2441973/shumen-mitnicheski-sluzhiteli-izzeha-2-tona-nelegalen-alkohol-pri-proverka-na-garazh-v-grada.html", "text": "Около 2 тона нелегален алкохол в частен гараж на територията на град Шумен откриха служители от Митница Варна при съвместни действия с Областната дирекция на МВР - Шумен. Това съобщиха от пресцентъра на Агенция „Митници”. В петък служители от сектор „Оперативен контрол” в отдел „Митническо разузнаване и разследване” (МРР) и служители от Митническо бюро Шумен към Митница Варна извършват проверка в гаражна клетка в частен имот в града след получен сигнал от Областната дирекция на МВР Шумен. При проверката  митническите служители откриват на мястото лице, което е преливало от пластмасови бидони в туби наливен алкохол с характеристики на ракия по цвят и мирис. В помещението са открити общо около 2 тона етилов алкохол, разпределен в 20 пластмасови бидона с вместимост по 120 литра, без документи за произход и платен акциз по Закона за акцизите и данъчните складове. Нелегалният алкохол е задържан. Взети са проби за лабораторен анализ. След излизане на резултатите от лабораторната експертиза, по случая ще бъде образувано административно-наказателно производство.", "date": "2017.10.02", "title": "Шумен: Митнически служители иззеха 2 тона нелегален алкохол при проверка на гараж в града"}
{"url": "http://www.focus-news.net/news/2017/10/02/2441974/plovdiv-38-godishen-mazh-e-s-opasnost-za-zhivota-sled-paten-intsident-v-selo-graf-ignatievo.html", "text": "Мъж е с опасност за живота след пътен инцидент в село Граф Игнатиево. Това съобщиха от ОДМВР-Пловдив. Сигналът е получен в петък, около 23.30 часа. Според първоначалните данни, мотоциклет “КТБ” се блъснал в бордюр и 38-годишният му водач от споменатото село паднал на земята, при което пострадал сериозно. Той е настанен в болница за лечение, взета му е кръвна проба за алкохол. Справка в полицейските регистри показала, че мъжът е неправоспособен, а управляваното от него моторно превозно средство – спряно от движение. Работата по случая продължава.", "date": "2017.10.02", "title": "Пловдив: 38-годишен мъж е с опасност за живота след пътен инцидент в село Граф Игнатиево"}
{"url": "http://www.focus-news.net/news/2017/10/02/2441975/sport-pravitelstvoto-na-malayziya-se-otkaza-ot-pravoto-si-da-organizira-startove-za-formula-1.html", "text": "Правителството на Малайзия се отказа от правото си да организира стартове за състезанието. Според министър-председателят на страна, това е в следствие на икономически проблеми, но възможността за подновяване на договора в бъдеще не е изключена.", "date": "2017.10.02", "title": "Спорт: Правителството на Малайзия се отказа от правото си да организира стартове за Формула 1"}
{"url": "http://www.focus-news.net/news/2017/10/02/2441976/haskovo-kontrabandna-valuta-za-50-000-leva-e-otkrita-v-damskata-chanta-i-belyoto-na-51-godishna-zhena-preminavashta-mp-kapitan-andreevo.html", "text": "Контрабандната валута е открита в дамската чанта и бельото на 51-годишна жена, пътуваща в автобус с турска регистрация, съобщиха от Агенция „Митници”. Вчера на МП „Капитан Андреево” около 23.00 часа на изходящо трасе пристига автобус, пътуващ от Сърбия за Турция. Шофьорът и пътниците заявили пред българските митнически служители, че не пренасят нищо за деклариране. Превозното средство е селектирано за щателна митническа проверка. При последвалата проверка и личен преглед на една от пътничките, сръбска гражданка, са открити недекларирани 26 000 евро в различни купюри. От тях 10 000 евро са били увити в памперс, намиращ се в дамската й чанта и 6 000 евро са пренасяни в портмонето. При личен преглед в сутиена и бикините на дамата, са открити още 10 000 евро. \r\nСрещу сръбската гражданка с инициали E.T е съставен акт за нарушение на Валутния закон и Закона за митниците. Недекларираната валута е иззета и подлежи на отнемане в полза на държавата. По случая ще бъде образувано административно-наказателно производство.", "date": "2017.10.02", "title": "Хасково: Контрабандна валута за 50 000 лева е открита в дамската чанта и бельото на 51-годишна жена, преминаваща МП „Капитан Андреево”"}
{"url": "http://www.focus-news.net/news/2017/10/02/2441977/priklyuchva-izgrazhdaneto-na-stena-po-tursko-siriyskata-granitsa-tretata-nay-dalga-v-sveta.html", "text": "Шефът на държавната Администрация за масово строителство (TOKİ) Ергюн Туран заяви, че изграждането на стената за сигурност по границата на Турция със Сирия е пред приключване, предаде информационната агенция Догу хабер ажансъ (ДХА). По думите му, това е най-дългата стена за сигурност в света, след Великата китайска стена и стената по границата на САЩ с Мексико. „По протежение на почти цялата граница (711 км. от всичките 911 км.) са разположени 7-тонни подвижни  бетонни блокове широки 2 метра и високи 3 метра. Над тях има опъната бодлива тел с височина един метър. Всеки ден напредваме с  2.5 – 3 километра. Успоредно с оградата се изгражда и нов широк асфалтов път.”, обяснява шефът на TOKİ, цитиран от ДХА. Георги Димов", "date": "2017.10.02", "title": "Приключва изграждането на стена по турско-сирийската граница – третата най-дълга в света"}
{"url": "http://www.focus-news.net/news/2017/10/02/2441978/plovdiv-3000-evro-i-1000-leva-sa-otkradnati-ot-kemper-parkiran-na-ul-landos-v-grada.html", "text": "Сигнал за взломна кражба бе получен вчера в Шесто Районно управление на МВР в Пловдив. Това съобщиха от ОДМВР-Пловдив. 59-годишен мъж се оплакал, че от кемпера му, паркиран на ул. “Ландос”, били откраднати близо 3000 евро, 1000 лева, лични документи, банкови карти и други вещи. При оглед е установено, че посегателството е извършено след разбиване на врата. Образувано е досъдебно производство. Работата на разследващите служители продължава.", "date": "2017.10.02", "title": "Пловдив:  3000 евро и 1000 лева са откраднати от кемпер, паркиран на ул. “Ландос” в града"}
{"url": "http://www.focus-news.net/news/2017/10/02/2441979/stara-zagora-sas-sredstva-ot-oprr-zapochva-rehabilitatsiyata-na-30-km-ot-pat--57-stara-zagora-radnevo.html", "text": "Утре - 3 октомври започва рехабилитацията на 30 км от път ІІ-57 Стара Загора-Раднево в област Стара Загора, съобщиха от пресцентъра на Агенция \"Пътна инфраструктура\". Проектът лот 1а се финансира от ОП „Региони в растеж“ 2014-2020 г. чрез Европейския фонд за регионално развитие. На символичната първа копка ще присъства инж. Светослав Глосов, член на Управителния съвет на Агенция „Пътна инфраструктура“.\r\nИзпълнител на строително-монтажните работи на лот 1а е ДЗЗД „Пътно поддържане – 2000“, в което участват: „Пътно поддържане – Сливен“ ЕООД и „ИСА 2000“ ЕООД. Строителният надзор ще осъществява ДЗЗД „ММЛ – ТК“ , в което участват: „Мотт Макдоналд Лимитед”, Великобритания, „Трансконсулт-БГ“ ООД. Авторският надзор е на „Рутекс“ ООД.", "date": "2017.10.02", "title": "Стара Загора: Със средства от ОПРР започва рехабилитацията на 30 км от път ІІ-57 Стара Загора-Раднево"}
{"url": "http://www.focus-news.net/news/2017/10/02/2441980/yordan-yordanov-kmet-na-dobrich-obshtinata-nyama-da-bade-finansovo-angazhirana-s-remontite-na-patni-uchastatsi-koito-sa-v-garantsionen-srok-i-se-nalagat-novi-remonti.html", "text": "По никакъв начин Общината няма да бъде финансово ангажирана с ремонтите на пътни участъци, които са в гаранционен срок и се налагат нови ремонти. Това заяви кметът на Добрич Йордан Йорданов, предаде кореспондент на Радио „Фокус” – Варна. Общинското предприятие „Комуналстрой“ извършва ремонти по пътните участъци в града. Дейностите са започнали още миналата седмица. Работи се по уличките зад Централния кооперативен пазар. Кметът уточни, че дори участъци, където са били отстранявани ВиК аварии, биват ремонтирани и запълвани. Йордан Йорданов посочи, че на практика това е задължение на ВиК, но предвид наближаването на зимния период пътищата не е редно да бъдат оставяни разкопани и с дупки. Всички подобни участъци са описани и информацията ще бъде предоставена на ръководството на ВиК. Тази седмица ще се работи и в други райони на града. Фирмата-изпълнител ще ремонтира наново всички онези пътни участъци, които са в гаранционен срок и изпълнението не е задоволително, посочи кметът. Всички тези дейности ще бъдат реализирани за сметка на фирмата-изпълнител, подчерта Йордан Йорданов. \r\nЖулиета НИКОЛОВА", "date": "2017.10.02", "title": "Йордан Йорданов, кмет на Добрич: Общината няма да бъде финансово ангажирана с ремонтите на пътни участъци, които са в гаранционен срок и се налагат нови ремонти"}
{"url": "http://www.focus-news.net/news/2017/10/02/2441981/anton-todorov-vav-feysbuk-komisiyata-po-dosietata-e-veche-v-minaloto-mi.html", "text": "\"Комисията по досиетата е вече в миналото ми. Продължавам напред!\". Това написа народният представител от ПГ на ГЕРБ Антон Тодоров в профила си в социалната мрежа \"Фейсбук\". Публикацията идва малко след като от ГЕРБ излязоха с декларация, в която поиска отмяна на избора на нов състав на Комисията по досиетата. Агенция \"Фокус\" припомня: Миналата седмица от ГЕРБ заявиха, че ще подкрепят Антон Тодоров за председател на Комисията по досиета. Срещу кандидатурата на Тодоров за поста обаче се обявиха журналисти, преподаватели, изследователи, творци, общественици и политически формации. По-рано днес държавният глава Румен Радев определи кандидатурата на Антон Тодоров за председател на Комисията по досиетата за подигравка с обществото и миналото.", "date": "2017.10.02", "title": "Антон Тодоров във \"Фейсбук\": Комисията по досиетата е вече в миналото ми"}
{"url": "http://www.focus-news.net/news/2017/10/02/2441982/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по Радио „Фокус”-Пловдив днес ще ви информираме как приключва проектът „Услуги за социално включване и независим живот в Община Садово”, финансиран по Оперативна програма „Развитие на човешките ресурси”, за директно предоставяне на безвъзмездна финансова помощ „Независим живот” и съфинансиран от Европейския социален фонд на Европейския съюз. По проекта са изпълнени 11 дейности, благодарение на които е създаден Център за почасово предоставяне на услуги на лица с увреждания в село Болярци. За това дали целите са постигнати и как ще продължи работата в тази насоки и след приключването на проекта, ще ни разкаже Светлана Атанасова, координатор на инициативата. Тя ще ни информира още как продължава работата по друг един проект, при който бе създаден Център за настаняване от семеен тип в село Ахматово за 11 лица с умствена изостаналост – каква грижа се полага и в момента за тях, какви са условията и достатъчен ли е персоналът.\r\nВ края на предаването ще ви разходим до средищно училище „Христо Ботев” в Поповица, където през този месец започват Дни на четенето. Повече за това ще научим от директора на училището Румяна Желева.\r\nПредаването „Садово в сърцето на Тракия” се излъчва всеки понеделник, от 16.00 до 17.00 часа. Телефонът за връзка с нас е 032/65 25 65.\r\nВодещ на предаването е Цветана Тончева.", "date": "2017.10.02", "title": "Акценти в предаването „Садово в сърцето на Тракия” по Радио „Фокус”-Пловдив"}
{"url": "http://www.focus-news.net/news/2017/10/02/2441983/spetsializirano-zveno-antikoruptsiya-sgp-privleche-kato-obvinyaem-bivshiya-direktor-na-odmvr-dobrich-zaradi-zaplahi-kam-osnoven-svidetel-sreshtu-zhivko-martinov.html", "text": "Специализирано звено „Антикорупция“ при Софийска градска прокуратура привлече в качеството на обвиняем Веселин Колев – директор на ОДМВР – Добрич в периода 17.04.2015 г. – 01.06.2016 г. за закана с убийство, принуда и склоняване на вещи лица да дадат невярно заключение. Това съобщиха от пресцентъра на Прокуратурата на Р България.\r\nОбвинението на Колев е в резултат на събрани доказателства при разследването срещу бившия народен представител Живко Мартинов от гр. Добрич. \r\nВеселин Колев е обвинен за това, че на 19 септември 2017 г., в гр. Добрич, се заканил с убийство на Т. А. – основен свидетел по обвиненията срещу Живко Мартинов. Отправил му нецензурни думи и го заплашил, че ще го убие, ако отново свидетелства срещу Мартинов. Веселин Колев насочил пръст към свидетеля, имитирайки насочен пистолет и му отправил заплашителни жестове. Това заканване е могло да възбуди основателен страх за осъществяването му. \r\nНа Колев е предявено обвинение и за това, че на 01.11.201 г. е принудил двама - автоконтрольори в сектор „Пътна полиция\" при ОДМВР - Добрич, да извършат нещо противно на волята им. Злоупотребявайки с властта си на директор на ОДМВР - Добрич, Колев е принудил автоконтрольорите да не санкционират водач на микробус за извършено нарушение по Закона за движение по пътищата и да не му съставят акт или фиш, а да го освободят без последствия, въпреки, че водачът на микробуса не е представил необходимите документи. \r\nВ хода на разследването са събрани доказателства и за това, че през 2015 г. Веселин Колев е подбуждал три вещи лица да дадат невярно заключение, като случаят е особено тежък. Трите вещи лица са били назначени от Окръжен съд – Добрич, за да изготвят тройна трасологична експертиза по наказателно производство за причиняване на смърт по непредпазливост при управление на МПС. \r\nНа Колев е наложена мярка за неотклонение „Подписка“.", "date": "2017.10.02", "title": "Специализирано звено „Антикорупция“ – СГП привлече като обвиняем бившия директор на ОДМВР-Добрич заради заплахи към основен свидетел срещу Живко Мартинов"}
{"url": "http://www.focus-news.net/news/2017/10/02/2441984/afp-ubitite-pri-strelbata-v-las-vegas-veche-sa-nad-50-dushi-ubietsat-e-identifitsiran.html", "text": "Повече от 50 души са убити, а други 200 ранени, след като стрелец откри огън на концерт в Лас Вегас, предава AFP, като се позовава на данни от местната полиция. Това прави инцидента най-кървавия по рода си в американската история. \r\nНа пресконференция в понеделник, говорител на полицията заяви, че нападателят, който бе убит при акцията на органите на реда, е 64-годишния местен жител Стивън Падок. Под подозрение в съучастие е попаднала и негова близка.  \r\nМотивът все още не е известен. Цанко Цолов", "date": "2017.10.02", "title": "AFP: Убитите при стрелбата в Лас Вегас вече са над 50 души, убиецът е идентифициран"}
{"url": "http://www.focus-news.net/news/2017/10/02/2441985/d-r-atanas-kambitov-kmet-na-blagoevgrad-razporedih-promyana-na-naredbata-za-sotsialni-zhilishta-zashtoto-imame-mnogo-sluchai-v-koito-zhivushtite-v-tyah-gi-razrushavat.html", "text": "Разпоредих промяна на Наредбата за социални жилища, защото имаме много случаи, в които живущите в тях ги разрушават и извършват редица вандалски актове. Това заяви кметът на Благоевград д-р Атанас Камбитов пред журналисти след извършването на първата копка по проект за изграждане на нови социални жилища в града, която се състоя по-рано днес, предаде репортер на Радио „Фокус“ – Пирин. По думите му хората, които унищожават общинските жилища, които не плащат задълженията си по-дълъг период от време, които не си пращат децата на училище, няма да имат право на социални жилища. \r\n„Крайно време е да се вземат и тези мерки, защото жилищата, които изграждаме, и политиката, която водим, е насочена към хората, които искат да я получат“, каза още д-р Атанас Камбитов. Той добави, че до промяна в наредбата се е стигнало заради извършена проверка. „Когато отидох, просто се ужасих какви неща се правят. За пример мога да Ви дам, че се горят дограмите, пали се огън в апартаментите и други. Ние, като Община, трябва да защитим своята собственост, от една страна, от друга страна, ако Вие сте съседи на такива хора, как ще живеете? Трябва да имаме механизъм и лостове, по които да реагираме много бързо, остро и твърдо“, подчерта д-р Атанас Камбитов.\r\nЛивия НИНОВА", "date": "2017.10.02", "title": "Д-р Атанас Камбитов, кмет на Благоевград: Разпоредих промяна на Наредбата за социални жилища, защото имаме много случаи, в които живущите в тях ги разрушават"}
{"url": "http://www.focus-news.net/news/2017/10/02/2441986/vatan-zlatarski-obiri-i-prestrelki-v-istanbul-kato-na-film.html", "text": "Тази сутрин в Истанбул един след друг, буквално като в криминален филм, имаше два златарски обира, съпроводени с престрелки, информира електронното издание на вестник „Ватан”. При първия случай маскирани лица спират със стрелба автомобил на златар, движещ се по пътя Силиври-Чорлу. Задигат от него 10 килограма злато и успяват да избягат. \r\nПри втория случай  три маскирани лица нападат с помпи-пушки златарско ателие в квартал Кяътхане (почти в идеалния център на Истанбул). Собственикът на ателието обаче също изважда оръжие, възниква престрелка и крадците са принудени да избягат. При престрелката самият той е ранен в ръката, посочва още изданието. Георги Димов", "date": "2017.10.02", "title": "Ватан: Златарски обири и престрелки в Истанбул – като на филм"}
{"url": "http://www.focus-news.net/news/2017/10/02/2441987/daniela-saveklieva-gerb-veche-e-fakt-izpalnenieto-na-edno-ot-nay-vazhnite-ni-sotsialni-predizborni-obeshtaniya-programata-roditeli-v-zaetost.html", "text": "Вече е факт изпълнението на едно от най-важните социални предизборни обещания на ПП ГЕРБ – програмата „Родители в заетост“. Това каза на пресконференция Даниела Савеклиева, областен координатор на ПП ГЕРБ – Благоевград и депутат в 44-то Народно събрание, предаде репортер на Радио „Фокус“ – Пирин. По думите й всички, които желаят, могат да подадат своите заявления в бюрата по труда. „Тази програма е в подкрепа на работещите родителите  и е по оперативна програма „Развитие на човешките ресурси“. По нея ще се осигуряват детегледачки за семейства, които не са успели да запишат децата си на детска ясла или градина. Родителите ще участват активно в избора на детегледач, който може да е и от близкия семеен кръг. Целта на схемата е да се осигурят алтернативни грижи за децата, благодарение на което родителите им да имат възможност да се върнат на работа и да имат по-високи доходи”, коментира Даниела Савеклиева. \r\nНа пресконференцията тя коментира и работата на Министерството на труда и социалната политика в посока осигуряването на устойчиво финансиране от държавния бюджет на услугите личен и социален асистент и домашен помощник. „Към момента услугите в домашна среда се ползват от над 26 000 възрастни и хора с увреждания. Досега те се финансираха по различни програми, което създаваше неудобство и несигурност за техните потребители. Осигуряването на устойчивост на тяхното финансиране е част от изпълнението на Националната стратегия за дългосрочна грижа. До края на 2017 г. правителството ще приеме план за нейното изпълнение. Акцент в него ще е развитието на допълнителни социални услуги за подкрепата за хора с умствена изостаналост и психични разстройства, тъй като в момента техният капацитет е недостатъчен”, уточни народният представител Даниела Савеклиева.\r\nЛивия НИНОВА", "date": "2017.10.02", "title": "Даниела Савеклиева, ГЕРБ: Вече е факт изпълнението на едно от най-важните ни социални предизборни обещания – програмата „Родители в заетост“"}
{"url": "http://www.focus-news.net/news/2017/10/02/2441988/stara-zagora-na-3-oktomvri-shte-bade-napravena-simvolichna-parvakopka-za-rekonstruktsiyata-na-tsentralniya-ploshtad-i-peshehodnata-zona-v-grada.html", "text": "На 3 октомври от 13.00 часа ще бъде отслужен водосвет и направена символична първа копка за начало на дейностите по изпълнение на проект „Зелена и достъпна градска среда за жителите на Стара Загора – етап ІІ“, финансиран по договор за предоставяне на безвъзмездна финансова помощ по Оперативна програма „Региони в растеж“ 2014-2020 (ОПРР), сключен между Община Стара Загора и Министерството на регионалното развитие и благоустройството. Това съобщиха от пресцентъра на Община Стара Загора. На 25.09.2017 год. бяха подписани протоколи, образец 2 за откриване на строителна площадка между ДЗЗД „Красивата Стара Загора“, град Бургас и община Стара Загора за изпълнение на строителните работи на следните обекти:\r\n-\tОбект 1 - Реконструкция, благоустрояване и подобряване на физическата среда на площадното пространство около община Стара Загора – УПИ ІІ 3560, кв. 1004 по плана на град Стара Загора;\r\n-\tОбект 2 - Реконструкция, благоустрояване и подобряване на физическата среда на пешеходната зона по бул. „Цар Симеон Велики“ от ул. „Хаджи Димитър Асенов“ до бул. „Патриарх Евтимий“.\r\nПроект „Зелена и достъпна градска среда за жителите на Стара Загора – етап ІІ“ е част от реализацията на Интегрирания план за градско възстановяване и развитие  на Стара Загора. Той съответства и допринася за постигане целите на приоритетна ос 1 „Устойчиво и интегрирано градско развитие“ на Оперативна програма „Региони в растеж 2014-2020“, която подкрепя модела на умерен полицентризъм в съответствие с Националната концепция за пространствено развитие, определяща политика, в която град Стара Загора е един от 10-те основни центрове на растеж (двигатели на развитието), които имат съществена роля за предоставяне на основни услуги за населението, за привличане на инвеститори и създаване на възможности за работа в/или близо до градовете, където хората живеят постоянно. Проектът включва извършването на допустими инвестиции по приоритетна ос 1, фокусирани в зоните на въздействие на ИПГВР на Стара Загора, а именно създаване на привлекателна градска среда чрез инвестиране, насочено към физическото обновяване и благоустройство на определени градски райони.", "date": "2017.10.02", "title": "Стара Загора: На 3 октомври ще бъде направена символична първакопка за реконструкцията на централния площад и пешеходната зона в града"}
{"url": "http://www.focus-news.net/news/2017/10/02/2441989/deutsche-welle-v-hotelskata-staya-na-streletsa-ot-las-vegas-sa-namereni-mnozhestvo-orazhiya.html", "text": "При проверка на хотелската стая, в която е бил отседнал стрелеца, убил над 50 души и ранил други 200, са намерени множество оръжия, съобщава Deutsche Welle като се позовава на данни от местната полиция. \r\nПо-рано стана известно, че нападателят е 64-годишния Стивън Падок. Полицията е локализирала негова близка, но не е ясно дали тя е замесена. Мотивът също остава неизвестен до момента. Инцидентът бе определен като най-кървавия по рода си историята на САЩ. Цанко Цолов", "date": "2017.10.02", "title": "Deutsche Welle: В хотелската стая на стрелеца от Лас Вегас са намерени множество оръжия"}
{"url": "http://www.focus-news.net/news/2017/10/02/2441990/razgrad-mazh-e-zaginal-pri-trudova-zlopoluka-vav-vagonoremontniya-zavod-traktsiya-samuil.html", "text": "39-годишен мъж от Разград загина при трудова злополука във вагоноремонтния завод „Тракция“ – Самуил, съобщиха от пресцентъра на ОДМВР - Разград. Сигналът за инцидента е получен около 08.50 часа тази сутрин. При извършване на ремонтна дейност върху вагон-цистерна, ударна вълна събаря Г.Й., който пада на земята и умира. На местопроизшествието са изпратени екипи на „Спешна помощ“, полиция и съдебен лекар. Уведомена е и Инспекцията по труда. По случая е отпочнато следствено дело по чл.123, ал.1 от НК.", "date": "2017.10.02", "title": "Разград: Мъж е загинал при трудова злополука във вагоноремонтния завод „Тракция“ – Самуил"}
{"url": "http://www.focus-news.net/news/2017/10/02/2441991/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин в рубриката „Минутите на заместник-кмета“ ще разговаряме с Минка Салагьорова, заместник-кмет на Петрич по териториално селищно устройство и обществен ред. От нея ще научим повече за състоянието на атмосферния въздух, опазването на зелените площи, чистотата в общината, планираните инициативи по озеленяване, подготовка на пътната инфраструктура за зимния сезон и още много други важни неща, които са част от нейния ресор.  \r\nЩе продължим и поредицата  „Духовност, просвета и култура“, в която Ви представяме детските градини и училищата, които се намират на територията на Петрич и малките населени места в Общината. С Иван Стоилов, директор на I основно училище „Кочо Мавродиев“ – Петрич ще говорим за историята на учебното заведение, проектите по които работи то и др. \r\nЩе продължим и рубриката „Кметовете в историята на Петрич“. Кой поема управлението на общината след Михо Попов - първия управник на Петрич след 1912 година, ще научим от Сотир Иванов, директор на Исторически музей – Петрич. \r\nБъдете с нас във времето от 15.00 до 16,00 часа, за да опознаете и обикнете община Петрич. Вие, нашите слушатели също може да се свържете с нас на телефоните в студиото – 0885 303 373 и 073/ 88-55-81, или на е-майл: pirin@focus-news.net, за да ни споделите всичко, което пожелаете за втората по големина община в Благоевградска област – Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа, с водещ Ливия Нинова.", "date": "2017.10.02", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2017/10/02/2441992/nap-zapochva-da-pravi-poveche-proverki-noshtem-i-v-pochivnite-dni.html", "text": "Все по-голяма част от проверките на НАП за отчитане на оборотите и издаване на касови бележки ще се извършват след 17,30 часа в делнични дни, нощем и в почивните и празнични дни, съобщиха от пресцентъра на НАП. Промяната в работното време на данъчните влиза в сила веднага, като инспекторите, които извършват т.нар. оперативни проверки вече ще работят на смени. Причина за мярката са данни от компютърната система на дистанционната връзка на всеки касова апарат в страната със сървърите на НАП, които сочат, че надвечер и в почивните дни търговските обекти отчитат значителен спад на оборотите. Контролната кампания по Черноморието също е потвърдила, че има случаи, в които спазването на данъчните изисквания рязко намалява в часовете, различни от официалното работно време на НАП. \r\nЕдновременно с промяната в работния режим на инспекторите, към екипите, извършващи проверки се присъединяват и стотици служители на НАП, които по принцип се занимават с обслужване на клиенти или събиране на просрочени дългове. По този начин контролният капацитет на ведомството се увеличава значително, позволявайки по-пълно и всеобхватно наблюдение на търговската дейност. \r\nОсновното внимание на инспекторите е фокусирано върху издаването на касови бележки и съответствието на парите в касите на търговците с отчетеното на фискалните устройства. През 2017 г. за пръв път беше въведено и запечатването на обекти за данъчни нарушения, припомнят от приходната администрация. \r\nСигнали за неиздаване на касови бележки могат да се подават денонощно на имейл infocenter@nra.bg  или на телефона на НАП 0700 18 700.", "date": "2017.10.02", "title": "НАП започва да прави повече проверки нощем и в почивните дни"}
{"url": "http://www.focus-news.net/news/2017/10/02/2441993/d-r-atanas-kambitov-kmet-na-blagoevgrad-ostavkata-na-delyan-dobrev-e-dostoyna-postapka-no-ne-ya-podkrepyam-zashtoto-tya-ne-e-potarsena-ot-horata-koito-sa-mu-glasuvali-doverie.html", "text": "Оставката на Делян Добрев е достойна постъпка, но не я подкрепям, защото тя не е потърсена от хората, които са му гласували доверие. Това каза пред журналисти кметът на Благоевград д-р Атанас Камбитов след полагането на първата копка по проект „Изграждане на социални жилища в IV микрорайон”, която се състоя по-рано днес, предаде репортер на Радио „Фокус“ – Пирин. „Призовавам Делян Добрев да не се подава на манипулации и емоции по отношение на така наречената „шуробаджанащина“. Хората много бързо забравят какви скандали имаше с един австрийски бизнесмен и така нататък. В сегашната ситуация се получава „крадецът вика - дръжте крадеца“, каза още д-р Атанас Камбитов. \r\nТой добави, че за него оставката на Делян Добрев не е решение. „Познавам Делян Добрев много добре и то от години. Заедно сме били депутати, а също така сме приятели, така че категорично мога да кажа, че той е знаещ, можещ и стойностен човек, който има още какво да даде на България“, посочи д-р Атанас Камбитов. По отношение на самата ситуация в Хасково, довела до оставката на Делян Добрев, кметът на Благоевград заяви, че е най-добре неговият колега, който е управник на Хасково, да седне на една маса с представителите на ГЕРБ и останалите хора, които са засегнати в конфликта, за да се изяснят нещата.\r\nНа въпрос дали има ли основания за притеснение във връзка с това, че част от Общинските съветници поискаха да бъде извършена проверка в Благоевград, д-р Атанас Камбитов отговори, че няма да коментира, но подчерта, че няма каквито и да е било притеснения за работата на общината и начина, по който се случват нещата в нея.\r\nЛивия НИНОВА", "date": "2017.10.02", "title": "Д-р Атанас Камбитов, кмет на Благоевград: Оставката на Делян Добрев е достойна постъпка, но не я подкрепям, защото тя не е потърсена от хората, които са му гласували доверие"}
{"url": "http://www.focus-news.net/news/2017/10/02/2441994/varna-tseremoniya-po-otkrivane-na-novata-20172018-akademichna-godina-se-sastoya-vav-vvmu-n-y-vaptsarov.html", "text": "Церемония по откриване на новата 2017/2018 академична година се състоя във ВВМУ „Н. Й. Вапцаров“ във Варна. Това съобщиха от пресцентъра на учебното заведение. Гости на тържеството бяха депутати от 44-то народно събрание, Илиян Карагьозов – заместник-областен управител на Варненска област, Тодор Иванов – заместник-кмет на Община Варна, контраадмирал Митко Петев – командир на ВМС, доц. д-р Христо Смоленов, представители на висши учебни заведения и научни институции, ръководители и представители на организации, свързани с морския бизнес и индустрия, приятели на Училището.\r\nЦеремонията започна с посрещане на бойното знаме на Училището. В своето слово Началникът на ВВМУ „Н. Й. Вапцаров“ поздрави курсантите и студентите първокурсници с избора им да учат във „флотската Алма матер“, училище с дългогодишна история и престиж, който носи със себе си тежест, достойнство и авторитет.\r\nСлед тържественото откриване на новата учебна година академични лекции бяха изнесени от командира на Българските военноморски сили – контраадмирал Митко Петев, за курсантите, и от доц. Христо Смоленов – за студентите.", "date": "2017.10.02", "title": "Варна: Церемония по откриване на новата 2017/2018 академична година се състоя във ВВМУ „Н. Й. Вапцаров“"}
{"url": "http://www.focus-news.net/news/2017/10/02/2441995/bsp-v-haskovo-vsichki-zastavame-zad-elena-yoncheva.html", "text": "Всички заставаме зад Елена Йончева. Управлението кумгейт трябва да спре. Това заявяват Хасковските социалисти, съобщиха от пресцентъра на БСП. Те й пожелават също да стигне до край при разнищването на случая със скандалите около Делян Добрев. По повод скандалите с депутат от ГЕРБ, народният представител от БСП за България, избран от Хасково, Елена Йончева даде пресконференция, на която бяха и  депутати от левицата, членове на ИБ на БСП, общински и областни ръководства и представители на левицата в местната власт.  \r\n„Моделът Добрев има три елемента – наглост, нарушаване на закона и създаване на икономическа групировка, икономически октопод. Повеждаме битка срещу модела Добрев, независимо в коя партия се случва. Даваме случая на комисията за конфликт на интереси”, заяви Йончева на пресконференцията. Тя обясни, че Делян Добрев е настоял неговия дрийм тим да бъде назначен в община Хасково, в противоречие на закона за държавния служител.\r\n„Секретарят на общината му е кума, тя е без административен опит и въпреки това е назначена там. Директорът на финансовата дирекция му е първа братовчедка и също не е работила в администрация, за да заема този пост”, обясни Йончева и допълни, че вече две години управляват европейски средства, без да са назначени с конкурс.\r\n„Първата братовчедка на Делян Добрев е директор на финансовата агенция, а нейният съпруг е председател на Комисията по бюджет и финанси. Законът това не го забранява, но очевидно тук има конфликт на интереси”, обясни Йончева.\r\n„Не знаем дали моделът Добрев е моделът ГЕРБ. Но, съдейки по подкрепата, която Делян Добрев получава от организациите на ГЕРБ в страната, се създават съмнения, че може би моделът Добрев е модел на ГЕРБ”, посочи Йончева. Тя каза също, че в ГЕРБ членуват и почтени хора и много иска да разбере как се чувстват тези хора и какво мислят за този случай. „Не мога да повярвам, че хората подкрепят една такава омерта”, каза тя.\r\nЕлена Йончева говори и по темата за водата в Хасковско. Тя подчерта, че 6 месеца се кри от обществеността в Хасково, че водата има повишени норми както на Уран, така и на алфаактивност, което е установено както по новите, така и по старите стандарти. „Въпреки отпуснатите средства от Министерския съвет, общината е възложила на определена фирма да бъдат извършени четири сондажа, но те не могат да бъдат извършени, защото МОСВ не е извършило необходимите проучвания и не е определила санитарната зона, където фирмата да може да работи”, подчерта Йончева.\r\n„Хората са предупредени, че водата не е годна за питейни и битови нужди, но хората продължават да плащат за питейна, въпреки че получават промишлена вода”, каза също тя.\r\n„Стана ясно, че на кмета в Хасково са му препоръчали едни хора. Самият Добрев каза, че е настоявал тези хора да бъдат назначени. Това не е модел, който работи само в община Хасково, а в цялата държава“, заяви Атанас Зафиров, член на ИБ на БСП. Той подчерта, че за този партизански модел на управление на държавата говори лично вицепремиерът Симеонов. „Вчера излиза с позиция, в която защитава Делян Добрев. Питаме: Валери Симеонов защитава Добрев ли, Елена Йончева ли напада или защитава модела, срещу който говореше само преди 10 дни?“, каза още той.", "date": "2017.10.02", "title": "БСП в Хасково: Всички заставаме зад Елена Йончева"}
{"url": "http://www.focus-news.net/news/2017/10/02/2441996/el-pais-mariano-rahoy-organizira-izvanredna-sreshta-na-izpalnitelniya-savet-na-narodnata-partiya.html", "text": "Испанският министър-председател Мариано Рахой свика извънредна среща на изпълнителния комитет на управляващата Народна партия, на която той също е член, пише El Pais. Главната тема е неделния референдум в Каталония. Агенция „Фокус“ напомня, че от 16:00 часа в понеделник, Рахой свика среща с опозиционните лидери, с цел да обсъдят референдума за независимост на Каталония. По-рано Алберто Ривера и Педро Санчес, лидери на две от опозиционните партии,  изразиха подкрепата си за действията на правителството.  Цанко Цолов", "date": "2017.10.02", "title": "El Pais: Мариано Рахой организира извънредна среща на изпълнителния съвет на Народната партия"}
{"url": "http://www.focus-news.net/news/2017/10/02/2441997/sadiyskata-kolegiya-na-vss-osvobodi-11-magistrati-ot-zaemanata-dlazhnost-poradi-izbiraneto-im-za-chlenove-na-sadiyskata-kolegiya-na-saveta.html", "text": "Съдийската колегия на ВСС освободи 11 магистрати от заеманата длъжност, поради избирането им за членове на Съдийската колегия на Съвета, съобщиха от пресцентъра на ВСС. Съдийската колегия на Висшия съдебен съвет на основание чл. 165, ал. 1, т. 7, във връзка с чл. 18, ал. 1 и при условията на чл. 28, ал. 1 от Закона за съдебната власт освободи:\r\n-Цветинка Николаева Пашкунова от заемана длъжност „съдия“ във Върховен касационен съд; \r\n-Атанаска Младенова Дишева от заеманата длъжност „съдия“ във Върховен административен съд;\r\n-Боряна Ангелова Димитрова от заеманата длъжност „административен ръководител – председател“ на Окръжен съд – Бургас, както и от длъжността „съдия“ там;\r\n-Красимир Петков Шекерджиев от заеманата длъжност „съдия“ във Върховен касационен съд;\r\n-Олга Зафирова Керелска–Кордова от заеманата длъжност „съдия“ във Върховен касационен съд;\r\n-Севдалин Иванов Мавров от заеманата длъжност „съдия“ във Върховен касационен съд;\r\n-Боян Георгиев Магдалинчев от заеманата длъжност „заместник-председател“ на Върховен административен съд, както и длъжността „съдия“ там;\r\n-Вероника Атанасова Имова от заеманата длъжност „съдия“ във Върховен касационен съд;\r\n-Даниела Ангелова Маринова–Марчева от заеманата длъжност „съдия“ в Софийски градски съд;\r\n-Драгомир Асенов Кояджиков от заеманата длъжност „съдия“ в Апелативен специализиран наказателен съд;\r\n-Стефан Гроздев Гроздев от заеманата длъжност „заместник-административен ръководител – заместник-председател“ на Апелативен съд – София, както и от длъжността „съдия“ там.\r\nНовите членове на Съдийската колегия на ВСС са освободени от заеманите в съдилищата длъжности, считано от дата на встъпването им в длъжност „член на Висшия съдебен съвет“.\r\nСъдийската колегия се запозна Решение № 1 от 02.10.2017 г. на смесения състав от съдии от Върховния касационен съд и Върховния административен съд, с което се оставя без уважение жалба срещу решения на Комисията за избор на членове на ВСС от квотата на съдиите от 17.06.2017 г., с което е избрана Цветинка Пашкунова – съдия във ВКС, и от 18.06.2017 г., с което са избрани Атанаска Дишева - съдия във ВАС, Боряна Димитрова - административен ръководител – председател на Окръжен съд – Бургас, \tКрасимир Шекерджиев – съдия във ВКС, Олга Керелска - съдия във ВКС и Севдалин Мавров - съдия във ВКС.", "date": "2017.10.02", "title": "Съдийската колегия на ВСС освободи 11 магистрати от заеманата длъжност, поради избирането им за членове на Съдийската колегия на Съвета"}
{"url": "http://www.focus-news.net/news/2017/10/02/2441998/plovdiv-50-domashni-pomoshtnitsi-e-naznachila-obshtina-sadovo-po-proekt-za-da-se-grizhat-za-nuzhdaeshti-se-hora-s-uvrezhdaniya.html", "text": "50 домашни помощници назначи община Садово, за да се грижат за нуждаещи се хора с увреждания по проект „Услуги за социално включване и независим живот в Община Садово”, финансиран по ОП „Развитие на човешките ресурси” и съфинансиран от Европейския социален фонд. Това съобщи за Радио „Фокус“-Пловдив Светлана Атанасова, координатор на проекта. Изпълнението на предвидените дейности приключва в началото на този месец. \r\n\"Той беше 24-месечен и е един от 10-те проекта със социална насоченост на общината”, каза Атанасова. Услугата, която се осъществява по проекта, е нова за общината. Това е рехабилитация на граждани с увреждания. По време на реализирането на проекта са били наети 50 домашни помощници, които да се грижат за 57 нуждаещи се хора, като всеки ден 30 души от тях посещават Рехабилитационния център, който е бил разкрит в общината. За целта е бил назначен и рехабилитатор. \r\n„Желанието на кмета е този център да продължи да съществува и след приключване на проекта с общинско финансиране”, посочи Атанасова. По думите и много хора са искали да се възползват от тази услуга и продължават да заявяват своето желание за тази помощ. „Това са все хора - самотни и възрастни, които нямат кой да се грижи за тях”, добави Светлана Атанасова. Още една услуга е била предвидена в проекта – психологическа подкрепа, за което е бил нает също специалист, психолог. За съжаление от нея са се възползвали само 15 души, тъй като е останала непопулярна сред хората, въпреки усилията на екипа по проекта. „В община Садово живеят 16 000 души в 12 населени места, а от тази услуга се възползваха едва 15 души\", поясни Атанасова.\r\nЦветана ТОНЧЕВА", "date": "2017.10.02", "title": "Пловдив:  50 домашни помощници е назначила община Садово по проект, за да се грижат за нуждаещи се хора с увреждания"}
{"url": "http://www.focus-news.net/news/2017/10/02/2441999/na-3-oktomvri-otkrivat-gkpp-kaynardzha-lipnitsa.html", "text": "На 3 октомври (вторник) в 10.00 часа ще се състои церемония по откриването на съвместния ГКПП \"Кайнарджа – Липница\". Това съобщиха от пресцентъра на МВР.", "date": "2017.10.02", "title": "На 3 октомври откриват ГКПП \"Кайнарджа – Липница\""}
{"url": "http://www.focus-news.net/news/2017/10/02/2442000/galap-interneshanal-referendumi-kato-tezi-v-irakski-kyurdistan-kataloniya-i-krim-sabuzhdat-po-skoro-protivorechivi-reaktsii-sred-balgarite.html", "text": "Референдуми като този в Иракски Кюрдистан и този в Каталония, Крим и т.н. събуждат по-скоро противоречиви реакции. Това показват данни от експресен сондаж на „Галъп интернешънъл“. 46% от участниците в допитването по-скоро подкрепят такива референдуми, а други 46% се боят от перспективите, които те отварят. 8% не могат да преценят дали подкрепят подобни допитвания или се притесняват от тях.", "date": "2017.10.02", "title": "„Галъп интернешънъл“: Референдуми като тези в Иракски Кюрдистан, Каталония и Крим събуждат по-скоро противоречиви реакции сред българите"}
{"url": "http://www.focus-news.net/news/2017/10/02/2442001/veliko-tarnovo-zadarzhan-e-izvarshitel-na-krazhba-na-tovaren-avtomobil-pridruzhavasht-go-mazh-koyto-e-izbyagal-e-obyaven-za-obshtodarzhavno-izdirvane.html", "text": "Криминалисти установиха и задържаха извършител на кражба на товарен автомобил. Това съобщиха от пресцентъра на МВР. В петък, при обход в областния град, полицейски патрул установил товарен автомобил „Мерцедес“, за който имало данни, че е противозаконно отнет на 28 срещу 29 септември от Варна. Веднага била извършена проверка, която показала, че регистрационните табели на превозното средство са подменени. В резултат на предприетите незабавни заградителни действия, в близост бил установен и задържан за срок до 24 часа Р. Д. /47 г./ от Варна, осъждан, със седем съдебни и криминални регистрации за идентични престъпления. Придружаващ го мъж успял да избяга с лек автомобил, който впоследствие бил открит изоставен на пътя София – Варна. Човекът е обявен за общодържавно издирване, а колата - иззета. Откраднатият товарен „Мерцедес“ е върнат на собственика му. След доклад на материалите в прокуратурата Р. Д. е  привлечен като обвиняем. Мярката му за задържане е удължена до 72 часа. Работата по случая продължава.", "date": "2017.10.02", "title": "Велико Търново: Задържан е извършител на кражба на товарен автомобил, придружаващ го мъж, който е избягал, е обявен за общодържавно издирване"}
{"url": "http://www.focus-news.net/news/2017/10/02/2442002/blagoevgrad-rachna-granata-dva-gazovi-pistoleta-i-boepripasi-sa-izzeti-ot-doma-na-28-godishen-gratski-grazhdanin.html", "text": "На 29 септември служители на сектор „Противодействие на криминалната престъпност“ при ОДМВР – Благоевград извършили проверка в жилище, обитавано от 28-годишен гръцки гражданин. Това съобщиха от пресцентъра на МВР. Намерени и иззети били ръчна граната, два газови пистолета и шест газови патрона, за притежанието и съхранението на които мъжът не представил необходимите документи. Той бил задържан с полицейска мярка за срок до 24 часа. За случая е уведомена Районна прокуратура - Благоевград.", "date": "2017.10.02", "title": "Благоевград: Ръчна граната, два газови пистолета и боеприпаси са иззети от дома на 28-годишен гръцки гражданин"}
{"url": "http://www.focus-news.net/news/2017/10/02/2442003/kmetat-na-blagoevgrad-atanas-kambitov-taksata-v-tsentara-za-lichnostno-i-tvorchesko-razvitie-na-detsata-be-vavedena-po-edna-edinstvena-prichina-da-sledim-broya-na-detsata.html", "text": "Таксата в Центъра за личностно и творческо развитие на децата на Благоевград бе въведена по една единствена причина –  да следим броя на децата. Това каза пред журналисти кметът на Благоевград д-р Атанас Камбитов във връзка с въпрос, свързан с разпространените твърдения от председателите на ОбщКС на СБУ в КНСБ Благоевград и РСО – Благоевград към КТ „Подкрепа“, за неправомерно управление на културната институция, предаде репортер на Радио „Фокус“ – Пирин. „Мислите ли, че 5 лева на месец е много като такса? Въведохме тази такса, за да следим боря на децата, защото иначе се водеха едни бройки и никой не можеше да каже дали тези деца наистина посещават центъра. В момента може да вземете протоколите и да видите – 39 деца се водят в центъра, а са събрани 2 такси; 57 деца – 5 такси“, каза още д-р Атанас Камбитов. Той добави, че към момента около 1350 деца се водят на отчет към центъра, а събраните такси са малко над 900. „Вариантите са два – или децата са там и са дали своите такси, но тях ги няма, или просто бройката на децата е надписана. Мисля, че и двата варианта в случая не са проблем на общината, а са проблем на някои други хора“, посочи д-р Атанас Камбитов, отказвайки да назове кого точно визира. Той заяви, че Благоевград е областен център, който се развива изключително добре и затова не е хубаво синдикатите да работят по този начин. „Не приемам нещата да се случват така, затова говорих с председателя на Синдиката на българските учители Янка Такева, че подобен тон е недопустим. Ако върнете нещата малко назад ще видите, че Община Благоевград спазва абсолютно всички свои ангажименти по отношение на образованието“, подчерта д-р Атанас Камбитов. Той уточни, че по казуса най-показателен е фактът, че служителите от Центъра за личностно и творческо развитие на децата на Благоевград са излезли с протестна подписка срещу разпространените твърдения като  22 души от общо 33-ма служители, които са и членове на синдикатите, остро възразяват срещу писмото, разпространено до институции на държавно и местно ниво.\r\nЛивия НИНОВА", "date": "2017.10.02", "title": "Кметът на Благоевград Атанас Камбитов: Таксата в Центъра за личностно и творческо развитие на децата бе въведена по една единствена причина –  да следим броя на децата"}
{"url": "http://www.focus-news.net/news/2017/10/02/2442004/haskovo-blizo-5-000-kasa-tsigari-bez-banderol-sa-izzeti-pri-proverki-na-politsiyata-v-oblastta.html", "text": "Цигари и тютюн без бандерол иззеха служители на ОДМВР - Хасково. Това съобщиха от пресцентъра на МВР. През почивните дни на територията на Хасково, Харманли, Симеоновград и Димитровград са извършени проверки за съхранение и разпространяване на безакцизните стоки. От хора, жилища, автомобил и автобус са конфискувани общо 4996 къса и 400 грама нарязан тютюн, които са иззети с протоколи от собствениците им. Съставени са актове по Закона за акцизите и данъчните складове.", "date": "2017.10.02", "title": "Хасково: Близо 5 000 къса цигари без бандерол са иззети при проверки на полицията в областта"}
{"url": "http://www.focus-news.net/news/2017/10/02/2442005/afp-karles-puchdemon-poiska-izteglyaneto-na-dopalnitelni-chasti-na-ispanskata-politsiya.html", "text": "Карлес Пучдемон поиска изтегляне на допълнителни части на испанската полиция\r\nЛидерът на Каталония Карлес Пучдемон поиска в понеделник испанското правителство да изтегли всички допълнителни части на полицията, които бяха разположение в областта заради неделния вот за независимост, предава AFP. \r\nПред журналисти Пучдемон заяви, че „иска изтегляне на всички полицейски сили, разположение за осъществяването на тези репресивни действия“, говорейки за сблъсъците между органите на реда и подкрепящите референдума. В резултат, според регионалните власти, са ранени почти 900 души.  Цанко Цолов", "date": "2017.10.02", "title": "AFP: Карлес Пучдемон поиска изтеглянето на допълнителни части на испанската полиция"}
{"url": "http://www.focus-news.net/news/2017/10/02/2442006/pleven-20-000-kasa-tsigari-bez-banderol-sa-otkriti-ot-sluzhiteli-na-sektor-patna-politsiya-v-avtomobila-na-40-godishen-mazh-ot-grada.html", "text": "На 1 октомври, около 18.30 часа, на първокласен път в посока Плевен, служители на сектор „Пътна полиция“ при областната дирекция спрели за проверка лек автомобил, собственост и управляван от 40-годишен мъж от областния град. Това съобщиха от пресцентъра на МВР. При претърсването са намерени 1000 кутии (20 000 къса) цигари без бандерол. Уведомен е дежурен прокурор при Районна прокуратура – Плевен. Продължава работата по образуваното досъдебно производство по чл. 234 от НК.", "date": "2017.10.02", "title": "Плевен: 20 000 къса цигари без бандерол са открити от служители на сектор „Пътна полиция“ в автомобила на 40-годишен мъж от града"}
{"url": "http://www.focus-news.net/news/2017/10/02/2442007/sadiyskata-kolegiya-na-vss-prie-spravka-za-sprenite-i-visyashti-distsiplinarni-dela-kam-25092017-g.html", "text": "Съдийската колегия на Висшия съдебен съвет прие справка за спрените и висящи дисциплинарни дела към 25.09.2017 г., съобщават от пресцентъра на ВСС. В нея са описани 6 спрени дисциплинарни дела срещу 5-ма съдии и 1 прокурор. Справката показва наличие на 32 висящи към дисциплинарни производства", "date": "2017.10.02", "title": "Съдийската колегия на ВСС прие справка за спрените и висящи дисциплинарни дела към 25.09.2017 г."}
{"url": "http://www.focus-news.net/news/2017/10/02/2442008/mvnr-nyama-danni-za-postradali-balgari-pri-napadenieto-v-las-vegas.html", "text": "До момента няма официални данни за пострадали българи при нападението в Лас Вегас, САЩ. Това съобщиха за Агенция \"Фокус\" от Министерство на външните работи. Българското генерално консулство в Лос Анджелис е в постоянен контакт с местните власти и към момента няма информация за пострадали български граждани при стрелбата в по време на концерт в Лос Анджелис, при която са убити повече от 50 души и ранени над 200.", "date": "2017.10.02", "title": "МВнР: Няма данни за пострадали българи при нападението в Лас Вегас"}
{"url": "http://www.focus-news.net/news/2017/10/02/2442009/karles-puchdemon-gotovi-sme-za-dialog-s-madrid-ako-pravitelstvoto-ne-postavya-usloviya.html", "text": "Каталонският лидер Карлес Пучдемон заяви в понеделник, че регионалните власти са готови да започнат преговори  централното правителство, стига Мадрид да не поставя условия, съобщава Diario Informacion. Пучдемон поиска „международно посредничество“ за решаване на кризата по време на интервю пред репортери в понеделник. \r\nПо-рано лидерът заяви, че Мадрид трябва да изтегли допълнителните полицейски сили, които бяха разположени в региона в неделя.  Цанко Цолов", "date": "2017.10.02", "title": "Карлес Пучдемон: Готови сме за диалог с Мадрид, ако правителството не поставя условия"}
{"url": "http://www.focus-news.net/news/2017/10/02/2442010/svetlana-atanasova-obshtina-sadovo-nadyavame-se-uslugata-domashen-pomoshtnik-za-hora-s-uvrezhdaniya-da-zalegne-v-darzhavniya-byudzhet-za-dogodina.html", "text": "Държавата е осигурила средства до края на годината за възнаграждения на наетите в Садово домашни помощници по проект „Услуги за социално включване и независим живот в Община Садово”, финансиран по ОП „Развитие на човешките ресурси” и съфинансиран от Европейския социален фонд. Това съобщи за Радио „Фокус“-Пловдив Светлана Атанасова, координатор по проекта. “Финансирането, което получихме преди две години по проекта, беше в размер на половин милион лева”, каза Атанасова. С тях е бил закупен нов микробус с допълнително оборудване за хора с увреждания. В продължение на 18 месеца, всеки ден всички нуждаещите хора, включени в проекта, са били взимани от техния дом и са били извозвани до Центъра за рехабилитация. Той е напълно оборудван и обзаведен за тази цел, а сградата, която е общинска и е била стара, сега е ремонтирана изцяло и обновена. В нея има и мотивационна зала за психологическа подкрепа. Сградата се намира в село Болярци и е известна на хората като стария Младежки дом. \r\nПо проекта са били осъществени общо 11 дейности, като основно средствата са били разходвани за изплащане на възнагражденията на домашните помощници. „Бяха подадени 137 заявления, като нямаше хора, заявили желание да се възползват от тази услуга, които да нямат реална нужда от нея – с тежки увреждания, с умствени увреждания, повечето без никакви близки и самотни хора, някои от тях - на по 90 години”, уточни Светлана Атанасова. Осигурените по проекта пари са били едва за 30 души, като е трябвало да работят по два часа при нуждаещите се, което е крайно недостатъчно. „Все пак държавата осигури средства за възнаграждения на наетите вече 50 помощници до края на годината, като часовете им на работа станаха 4 часа на ден“, каза Атанасова. Увеличението на часовете е било постигнато с някои икономии по дейностите по проекта. От общината се надяват услугата да продължи да получава устойчивост до края на годината. От Агенцията за социално подпомагане също са се информирали какви средства ще са необходими за 2018 година. „Така че се надяваме този разход да залегне в държавния бюджет за догодина, тъй като тази услуга е жизнено необходима за много хора”, каза още Светлана Атанасова.\r\nЦветана ТОНЧЕВА", "date": "2017.10.02", "title": "Светлана Атанасова, Община Садово: Надяваме се услугата „домашен помощник“ за хора с увреждания да залегне в държавния бюджет за догодина"}
{"url": "http://www.focus-news.net/news/2017/10/02/2442011/stara-zagora-na-5-oktomvri-shte-bade-otbelyazan-praznikat-na-grada.html", "text": "На 5 октомври ще бъде отбелязан празникът на Стара Загора, съобщиха от пресцентъра на Община Стара Загора. Тържественото отбелязване ще започне в 09.00 часа с тържествена Света литургия в катедралния храм „Св. Димитър“. Поради реконструкцията на централния площад и пешеходната зона в Стара Загора тази година тържествата ще бъдат съсредоточени пред Общината и в парк „Пети октомври“.\r\nЧас по-късно ще започне ритуалът пред сградата на общинската администрация с вдигане на националния флаг. В 10.10 часа официалните лица ще поднесат венци и цветя пред паметника „Защитниците на Стара Загора – 19 юлий 1877 г.“ и символичния камък за възстановяването на Стара Загора в парк „Пети октомври“.\r\nТържественият ритуал по връчване на званието Почетен гражданин на Стара Загора и символичния ключ на града на кмета на Млада Загора ще се състои в парк „Пети октомври“ от 10.30 часа. \r\nТам в 11,30 часа програмата ще продължи със спектакъл „Фолклор от безкрая“ на възпитаници на Националното училище по фолклорни изкуства „Филип Кутев“,  гр.Котел.", "date": "2017.10.02", "title": "Стара Загора: На 5 октомври ще бъде отбелязан празникът на града"}
{"url": "http://www.focus-news.net/news/2017/10/02/2442012/gerb-yambol-politicheskite-napadki-na-bsp-sreshtu-delyan-dobrev-sa-poredniyat-opit-da-diskreditira-gerb-i-da-predizvika-politicheska-kriza-s-tsel-destabilizatsiya-na-stranata.html", "text": "Политическите нападки на БСП срещу Делян Добрев са поредният опит да дискредитира ГЕРБ и да предизвика политическа криза с цел дестабилизация на страната. Това се посочва в декларация на Областното ръководство на ГЕРБ – Ямбол във връзка с изказването на Делян Добрев, че ще подаде оставка от всички заемани от него длъжности в обществения и политическия живот, съобщиха от пресцентъра на ПП ГЕРБ.\r\nПубликуваме пълния текст на декларацията без редакторска намеса:\r\n\"Областната структура на ГЕРБ Ямбол изразява своята пълна подкрепа за Делян Добрев - народен представител от ГЕРБ – Хасково и областен координатор на ГЕРБ - Хасково. \r\nПолитическите нападки на БСП срещу Делян Добрев са поредният опит да дискредитира ГЕРБ и да предизвика политическа криза с цел дестабилизация на страната.\r\nПризоваваме централното ръководство на партията да игнорира като несъстоятелни и манипулативни твърденията на БСП и да не приема оставката на Делян Добрев. Оценяваме моралната му постъпка, но не сме съгласни оставката му да стане факт заради клевети, безпочвени внушения и манипулации. \r\nПризоваваме избрания с авторитета на ГЕРБ кмет на Хасково Добри Беливанов да подаде оставка, запазвайки достойнството си, след като е злоупотребил с доверието на ГЕРБ и нейните избиратели\".", "date": "2017.10.02", "title": "ГЕРБ - Ямбол: Политическите нападки на БСП срещу Делян Добрев са поредният опит да дискредитира ГЕРБ и да предизвика политическа криза с цел дестабилизация на страната"}
{"url": "http://www.focus-news.net/news/2017/10/02/2442013/vitseprezidentat-iliyana-yotova-e-patron-na-chestvaniyata-po-povod-100-godini-natsionalen-muzikalen-teatar-stefan-makedonski.html", "text": "Оперетата се заражда като отговор на разрушенията от войната и вярата, че животът е по-силен от смъртта, а музиката, играта, смехът и любовта са много по-силни от омразата. Това заяви Илияна Йотова на честването по случай 100 години Национален музикален театър \"Стефан Македонски\", което се провежда под патронажа на вицепрезидента, съобщиха от прессекретариата на държавния глава. „Тази институция вече един век показва своята уникалност с богатството и разнообразието на своя златен фонд, в който традиция и авангардност са заедно в името на голямото изкуство“, каза Илияна Йотова. \r\nВицепрезидентът отбеляза, че творческите усилия, вдъхновение и отдаденост на десетки композитори, изпълнители, режисьори, сценографи и всички, които свързаха съдбата си с оперното изкуство, направиха възможен този  празник.  \r\nВ Световния ден на музиката, Илияна Йотова припомни за първите роли от “Маркиз Бонели”, изнесено през далечната 1918 година. Вицепрезидентът изказа своята почит към делото и амбицията на Надя Хаджииванова, Генчо Марков, Донка Палазова, Мара Чуклева, Пепча Шмаха-Огнянова, Стефан Македонски, Генчо Марков, Мими Балканска, Асен Русков, Лиляна Кошлукова, Лиляна Кисьова, Видин Даскалов и много други, чиито имена винаги ще греят със силата на таланта и музиката.   \r\nКато държава и граждани сме техни длъжници. Ако красотата наистина спасява света, трябва да спасим красотата, за да спасим и света, в който живеем, изтъкна Илияна Йотова.   \r\nПо думите на вицепрезидента изпълнената със зала зрители показва възхищението и уважението към това изкуство. И това е най-важното признание за останалите, които са на сцената, в чиито роли винаги ще играят повтарящите се роли на човешките съдби, а в репликите ще открива всяко поколение, всеки път човешките чувства и ценности.", "date": "2017.10.02", "title": "Вицепрезидентът Илияна Йотова е патрон на честванията по повод 100 години Национален музикален театър \"Стефан Македонски\""}
{"url": "http://www.focus-news.net/news/2017/10/02/2442014/dobrich-obshtinata-obyavyava-konkurs-za-turistichesko-logo-na-grada.html", "text": "Община град Добрич организира конкурс за изработване на проект за туристическо лого на град Добрич, съобщиха от пресцентъра на Общината. Избраният графичен знак ще бъде неразделна част от печатни рекламни материали, информационни и промоционални носители, сувенири и албуми, уеб сайт, електронна реклама и всички възможни медии. Популяризирането и утвърждаването на град Добрич като туристическа дестинация налага необходимостта от изработване на отличителен и характерен знак (лого). Изработена е конкурсна програма, която е публикувана в .", "date": "2017.10.02", "title": "Добрич: Общината обявява конкурс за туристическо лого на града"}
{"url": "http://www.focus-news.net/news/2017/10/02/2442015/gd-granichna-politsiya-7-km-e-kolonata-ot-tovarni-avtomobili-na-izhod-na-gkpp-kapitan-andreevo.html", "text": "Към 13.30 часа на българо-турската граница трафикът е интензивен на изход за товарни автомобили. На ГКПП \"Капитан Андреево\" има 7 км колона от товарни автомобили, а на ГКПП \"Лесово\" има 1 км колона от товарни автомобили. Това съобщиха от пресцентъра на ГД \"Гранична полиция\".\r\nНа българо-румънската граница на ГКПП \"Дунав мост-Видин\" на изход има образувана 1 км колона от товарни автомобили.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2017.10.02", "title": "ГД \"Гранична полиция\": 7 км е колоната от товарни автомобили на изход на ГКПП \"Капитан Андреево\""}
{"url": "http://www.focus-news.net/news/2017/10/02/2442016/varna-sadyat-sluzhitel-na-energo-pro-za-vzemane-na-podkup.html", "text": "Окръжната прокуратура във Варна привлече като обвиняем 47-годишния Светослав С., който като длъжностно лице приел подкуп, за да не извърши действия по служба, което се наказва с лишаване от свобода от 2 до 6 години и глоба до 5000 лева. Това съобщиха от пресцентъра на Апелативна прокуратура – Варна. На обвиняемия е наложена парична гаранция в размер на 500 лева с постановление на наблюдаващия досъдебното производство прокурор в Окръжната прокуратура във Варна. \r\nСигналът за поискания подкуп бил подаден на 28 септември 2017 г. Служителят на електроразпределителното дружество поискал от абонат сума от 200 евро с цел да не извърши действия по служба – да санкционира същия за манипулиран електромер в частен дом. Служителят на „Енерго про“ е задържан в момент на вземане на подкупа и срещу него е образувано досъдебното производство от компетентността на Окръжната прокуратура във Варна.", "date": "2017.10.02", "title": "Варна: Съдят служител на „Енерго про“ за вземане на подкуп"}
{"url": "http://www.focus-news.net/news/2017/10/02/2442017/d-r-atanas-kambitov-kmet-na-blagoevgrad-obshtinata-e-iztsyalo-podgotvena-za-zimniya-sezon.html", "text": "Община Благоевград е изцяло подготвена за зимния сезон. Това каза пред журналисти кметът на Благоевград д-р Атанас Камбитов след полагането на първата копка по проект „Изграждане на социални жилища в IV микрорайон”, която се състоя по-рано днес, предаде репортер на Радио „Фокус“ – Пирин. По думите му към днешна дата може да се каже, че Общината няма никакви проблеми с подготовката за зимното поддържане на инфраструктурата. \r\n„Започваме профилиране на пътищата на земна основа, говоря за селските. Също така ще извършим проверка и реконструкция на всички тротоари и плочки, които може да създадат проблеми през зимата. Общинска фирма „Биострой“ също е готова за зимния период“, подчерта д-р Атанас Камбитов. Той каза още, Община Благоевград няма никакви проблеми от финансова и организационна гледна точка, не само по темата зимно поддържане, но и по отношение на оперативните програми, включително и при санирането.\r\nКметът на Благоевград д-р Атанас Камбитов коментира също, че е започнало разглеждането на офертите за изграждане на депото за твърди отпадъци при село Бучино. „Това означава, че до месец-месец и половина ще имаме избран изпълнител, финансирането е осигурено. С това ще решим един от големите проблеми на Благоевград, който 7-8 години стои пред нас. Друго важно нещо е, че вече имаме одобрение от всички институции по отношение на проекта за подлез в квартал „Грамада“, допълни д-р Камбитов. \r\nПо отношение на това докъде е стигнала реализацията на идеята за изграждане на църква в района на бившите казарми, д-р Камбитов заяви, че все още се чака проект от Българската православна църква. „Вече близо година чакаме този проект, но към днешна дата вече възниква и още един проблем – дали спонсорството, което бяхме осигурили, още е валидно. Не може 4 години да стоят едни пари и някой да чака. Това, което зависи от общината – определен терен, е вече факт“, отбеляза д-р Атанас Камбитов. Той подчерта, че по този въпрос вече нищо не зависи от Община Благоевград. „Имаме и проекта, имаме и мястото, дано средствата, които бяха осигурени, да не бъдат пренасочени“, каза още д-р Атанас Камбитов.\r\nЛивия НИНОВА", "date": "2017.10.02", "title": "Д-р Атанас Камбитов, кмет на Благоевград: Общината е изцяло подготвена за зимния сезон"}
{"url": "http://www.focus-news.net/news/2017/10/02/2442018/el-pais-oon-poiska-ispanskoto-pravitelstvo-razsledva-politseyskoto-nasilie-ot-nedelya.html", "text": "ООН поиска Испанското правителство да започне разследване на „всички действия на насилие“, които са се случили по време на сблъсъците между полиция и протестиращи на референдума за каталонска независимост в неделя, пише El Pais. Комисарят по човешките права Саид ал Хюсеин призова за независимо и безпристрастно разследване в понеделник. \r\nАгенция „Фокус“ припомня, че по данни на каталонските власти, в неделя са ранени 893 души. Испанското правителство оправда действията на полицията, като заяви, че е органите на реда са използвали „сила в ограничени количества“.  Цанко Цолов", "date": "2017.10.02", "title": "El Pais: ООН поиска Испанското правителство разследва полицейското насилие от неделя"}
{"url": "http://www.focus-news.net/news/2017/10/02/2442019/narodniyat-predstavitel-desislava-taneva-pozdravi-organizatorite-na-dnite-na-romskata-kultura-v-sliven.html", "text": "За трети път Сливен е домакин на Дните на ромската култура – 2017. В следващите три дни в града си дават среща музиканти, художници, поети и учени от цялата страна. По този повод народният представител и областен координатор на ГЕРБ-Сливен Десислава Танева изпрати поздравителен адрес до организаторите от Сдружение „Ромска академия за култура и образование“. Това съобщиха от пресцентъра на ПП ГЕРБ.\r\n„Приветствам Ви за поредната инициатива, в която показвате културата и идентичността на ромския етнос в България. С концертите, изложбите и поезията, които показвате през тези три дни в Сливен, давате възможност на много хора да се докоснат ромското изкуство и занаяти. За всички е ясно, че единственият начин България да върви напред е да има обединени и образовани млади хора. Сред приоритетите на съвременна България са подкрепа и осигуряване  на възможности за развитие на всяко дете и ученик, за работа и просперитет, за реално подобряване на живота на ромите и тяхното по-пълноценно включване във всички сфери на обществения живот. Една страна никога не е просперираща, ако стотици хиляди хора са изключени от плановете на обществото за развитие. Затова Ви поздравявам за усилията, които полагате за интеграцията на този етнос, защото всеки днес може да допринесе за общото ни благосъстояние. Приемете моите най-искрени поздравления по повод организирането на поредната ваша инициатива“, пише в поздравителния си адрес Десислава Танева. \r\nПървият ден от Дните на ромската култура е посветен на творчеството на ромския композитор, диригент, музикант и педагог Йордан Русчев. Празникът ще бъде открит тази вечер от 19 ч. с концерт в Зала „Сливен“, в който ще вземат участие хор „Романи чълхъя”(„Ромски звезди”), Теодосий Спасов, Симфоничен оркестър, популярни ромски попфолк-звезди, оркестър „Карандила”.\r\n Утре в ХГ „Димитър Добрович“ ще бъде открита изложба „Ромско изкуство и занаяти“ с участието на художници и занаятчии от цялата страна. Ще бъдат обявени и победителите от Конкурса за поезия на името на Усин Керим. Вечерта от 19 ч. в Зала „Зора“ е моноспектакълът на младата актриса Наталия Цекова „Цигански колела“. \r\nДните на ромската култура в Сливен ще приключат на 4 октомври с научна конференция „Ромите през 21 век - култура и идентичност“. Партньор на Сдружение „Ромска академия за култура и образование“ е Община Сливен.", "date": "2017.10.02", "title": "Народният представител Десислава Танева поздрави организаторите на Дните на ромската култура в Сливен"}
{"url": "http://www.focus-news.net/news/2017/10/02/2442020/madrid-dopalnitelnite-politseyski-chasti-ostavat-v-kataloniya.html", "text": "Вътрешният министър на Испания Хуан Игнасио Сойдо заяви, че допълнителните полицейски части, разположени в Каталония заради неделния вот за независимост, ще останат „толкова, колкото е нужно“, пише La Vanguardia. Според него, органите на реда са пратени „по искане на правосъдните власти“, като обаче подчерта, че е имало и събития, „които не бих желал да виждам“.\r\nИзявлението идва малко след като каталонският лидер Карлес Пучдемон поиска изтеглянето на допълнителната правителствена полиция.  Цанко Цолов", "date": "2017.10.02", "title": "Мадрид: Допълнителните полицейски части остават в Каталония"}
{"url": "http://www.focus-news.net/news/2017/10/02/2442021/spetsializiranata-prokuratura-i-gdbop-neutraliziraha-proizvoditeli-na-marihuana-razprostranyavali-i-vav-voenno-predpriyatie.html", "text": "Специализираната прокуратура повдигна обвинения на четирима участници в организирана престъпна група за производство и разпространение на марихуана в Старозагорско, съобщиха от пресцентъра на Апелативна специализирана прокуратура. Те са задържани на 26 септември 2017 г. при специализирана операция на ГДБОП и Специализираната прокуратура, осъществена със съдействието на служители от ОДМВР-Стара Загора.\r\nЛидерът на групата Ганчо Г. е задържан в Казанлък, където живее. Той е криминално проявен и осъждан за незаконно притежание на огнестрелно оръжие. Тримата участници Петко В., Христо Т. и Живко П. са от с. Розово, в землището на което засели канабисови растения на различни места в три ниви с цел производство и разпространение на марихуана.\r\nСпоред събраните до момента доказателства групата е сформирана през април\r\n2017 г. и е разкрита преди да развие дейността си. Налице са данни, че част от произведената дрога е била пласирана на работници от предприятие на военно-промишления комплекс в Казанлък.\r\nПри извършените претърсвания на осем адреса в Казанлък и в с. Розово са открити и иззети 13 кг марихуана, незаконно притежавана карабина, оптика за оръжие, два заглушителя, дръжка и цев за боен пистолет, както и над 40 патрона с калибър 7,62 мм. Експертиза установява произхода на оръжието, частите и боеприпасите.\r\nНа 29 септември 2017 г., по искане на Специализираната прокуратура, Специализираният наказателен съд наложи мярка за неотклонение „Задържане под стража“ на ръководителя на групата Ганчо Г. и на двама от участниците.\r\nПетко В. е с наложена мярка „Парична гаранция“.", "date": "2017.10.02", "title": "Специализираната прокуратура и ГДБОП неутрализираха производители на марихуана, разпространявали и във военно предприятие"}
{"url": "http://www.focus-news.net/news/2017/10/02/2442022/el-paisispaniya-evropeyskata-komisiya-za-kataloniya-nasilieto-nikoga-ne-mozhe-da-bade-politicheski-instrument.html", "text": "Европейската комисия се произнесе по ситуацията в Каталония, като в свое заявление определи, че \"насилието никога не може да бъде политически инструмент\", предава електронното издание на испанския вестник \"El Pais\".\r\nСпоред вестника говорителят на Комисията е заявил, че ръководният орган се е \"доверил на министър-председателя Мариано Рахой\" и е поискал \"да се пристъпи бързо към диалог за разрешаване на кризата\".\r\n\"El Pais\" съобщава, че председателят на комисията Жан-Клод Юнкер, който през неделния ден е бил в непрекъсната връзка с испанското правителство, днес следобед ще разговаря с премиера Рахой.", "date": "2017.10.02", "title": "\"El Pais\"(Испания): Европейската комисия за Каталония: Насилието никога не може да бъде политически инструмент"}
{"url": "http://www.focus-news.net/news/2017/10/02/2442023/vitsepremierat-ekaterina-zaharieva-se-sreshtna-s-delegatsiya-na-amerikanskata-targovska-kamara-kam-evropeyskiya-sayuz.html", "text": "Заместник министър-председателят по правосъдната реформа и министър на външните работи Екатерина Захариева запозна представители на Американската търговска камара към Европейския съюз (ЕС) с приоритетите на Българското председателство на Съвета на ЕС. Това съобщиха от пресцентъра на Министерството на външните работи. Делегацията на Камарата, водена от главния изпълнителен директор Сюзън Дейнджър и от председателя Карл Кокс, е на двудневно посещение в страната. \r\nВицепремиерът постави акцент върху европейската перспектива на Западните Балкани – основен външнополитически приоритет на Председателството. Тя допълни, че България същевременно подкрепя и засилването на интеграцията в Съюза. По време на Председателството си България ще работи за създаване на оптимални условия за осигуряване на силен икономически растеж в ЕС, отбеляза Захариева. \r\nБяха обсъдени укрепването на Eдинния пазар на ЕС, както и всички аспекти на трансатлантическите отношения. \r\nДвете страни обсъдиха Брекзит и се обединиха около виждането, че процесът на излизане на Великобритания от ЕС трябва да протече възможно най-гладко. Министър Захариева подчерта необходимостта от ускоряване на преговорния процес. Тя акцентира и върху нуждата да бъде договорен взаимен достъп на пазарите на ЕС и на Обединеното кралство. \r\nАмериканската търговска камара към Европейския съюз е базирана в Брюксел и има за цел да подпомага американските компании в ЕС по въпроси на търговията, инвестициите и конкуренцията.", "date": "2017.10.02", "title": "Вицепремиерът Екатерина Захариева се срещна с делегация на Американската търговска камара към Европейския съюз"}
{"url": "http://www.focus-news.net/news/2017/10/02/2442024/galap-interneshanal-85-ot-balgarite-othvarlya-mnenieto-che-rusiya-e-zaplaha-za-balgariya.html", "text": "Мнозинство от 85% отхвърля мнението, че Русия е заплаха за България. Специфичните исторически отношения тук казват своята дума и на този въпрос се отговаря почти автоматично. Това показват данни от експресен сондаж на „Галъп интернешънъл“.\r\nПо същия начин, цели 83% смятат, че изучаването на българския език от страна на нашите малцинства в други държави е важна тема. Въпросът беше зададен по повод смущаващите законови текстове, които ограничават изучаването на български в Украйна. Този въпрос разкри естествен автоматизъм на обществените реакции и показва, че властта трябва да обръща внимание на подобни проблеми.", "date": "2017.10.02", "title": "„Галъп интернешънъл“: 85% от българите отхвърля мнението, че Русия е заплаха за България"}
{"url": "http://www.focus-news.net/news/2017/10/02/2442025/govoritelyat-na-glavniya-prokuror-rumyana-arnaudova-shte-dade-brifing-vav-vrazka-s-povdignatoto-obvinenie-na-veselin-kolev-direktor-na-odmvr-dobrich.html", "text": "От 16.30 часа в зала № 2 на 4 ет. в Съдебната палата говорителят на главния прокурор – Румяна Арнаудова - ще даде брифинг във връзка с повдигнатото обвинение на Веселин Колев – директор на ОДМВР – Добрич. Това съобщиха от пресцентъра на Прокуратурата на Р България.", "date": "2017.10.02", "title": "Говорителят на главния прокурор Румяна Арнаудова ще даде брифинг във връзка с повдигнатото обвинение на Веселин Колев – директор на ОДМВР – Добрич"}
{"url": "http://www.focus-news.net/news/2017/10/02/2442026/gerb-kyustendil-izkazvame-svoeto-vazmushtenie-ot-porednite-ataki-sreshtu-chlenove-i-znakovi-figuri-na-gerb-inspirirani-ot-partiyata-na-bivshite-komunisti-bsp.html", "text": "Изказваме своето възмущение от поредните атаки срещу членове и знакови фигури на ГЕРБ, инспирирани от партията на бившите комунисти – БСП. Това се посочва в декларация на областната структура на ГЕРБ – Кюстендил във връзка с изказването на Делян Добрев, че ще подаде оставка от всички заемани от него длъжности в обществения и политическия живот, съобщиха от пресцентъра на ПП ГЕРБ.\r\nПубликуваме пълния текст на декларацията без редакторска намеса:\r\n\"Ние, членовете на ГЕРБ в област Кюстендил, изказваме своето възмущение от поредните атаки срещу членове и знакови фигури на ГЕРБ, инспирирани от партията на бившите комунисти – БСП. През последните седмици техните манипулации и инсинуации бяха насочени към областната структура на ГЕРБ в област Хасково и по-специално към нейния председател – народният представител Делян Добрев.\r\nНа базата на нищо недоказани твърдения и откровени лъжи, г-н Добрев беше очернен в публичното пространство до степен на непоносимост, което доведе и до решението му да подаде оставка от всички позиции, които заема, включително и като народен представител. Ние разбираме личния му избор – избор на достоен и честен човек, омерзен от лъжите и несправедливите обвинения на тежката кавалерия манипулатори от БСП.\r\nНие смятаме, че ако оставките на Делян Добрев бъдат приети, то ще бъде създаден тежък прецедент, въз основа на който занапред всеки член и привърженик на ГЕРБ, заемащ някаква позиция в законодателната или изпълнителната власт, ще може да бъде безпроблемно „отстрелян“  от БСП и структурите, обслужващи тази на няколко пъти проваляла се в управлението на страната партия. Ние не можем и не бива да допускаме това. Ние сме убедени, че всеки управленец, замесен в корупционни и други незаконни схеми, следва да понесе своята отговорност и да получи своето справедливо наказание. Случаят с Делян Добрев обаче не е такъв. От всички изнесени от БСП и съратниците им „факти“ няма дори едно звучащо що-годе убедително доказателство, че г-н Добрев си е позволил да прекрачи границите на закона и морала. Ето защо, ние сме длъжни да го защитим и да демонстрираме солидарността си. В противен случай, откриваме пътя за политически реванш от страна на БСП, даваме картбланш на бившите комунисти да размахат медийните си бухалки и чрез добре изпитаните си способности да манипулират и да жонглират с откровени лъжи да посегнат към управлението на България. В името на бъдещето на България и в името на избирателите не бива да допускаме това да се случи!\"", "date": "2017.10.02", "title": "ГЕРБ - Кюстендил: Изказваме своето възмущение от поредните атаки срещу членове и знакови фигури на ГЕРБ, инспирирани от партията на бившите комунисти – БСП"}
{"url": "http://www.focus-news.net/news/2017/10/02/2442027/deyvid-riys-i-frank-pane-ot-sainted-sinners-sa-podgotvili-video-za-proekta-deep-purples-night-s-uchastieto-na-legendata-ian-peys.html", "text": "Мощен РОК и челен сблъсък с едни от най-великите хитове на хард-рока за всички времена. Това очаква меломаните на предстоящия концерт на Иън Пейс от Дийп Пърпъл и супергрупата „Sainted Sinners“, който ще се състои на 28 октомври в Ямбол, съобщиха от пресцентъра на Община Ямбол.  \r\nНеслучайно легендарният барабанист залага на партньорството със „светците“.  Това не е първата им изява заедно, „Sainted Sinners“ са сред най-добрите трибют групи на Дийп Пърпъл в света, което очевидно е оценено от Иън Пейс и колегите му. \r\nЧленовете на „Sainted Sinners“ са заедно от 2016.  Основател и вокалист  е Дейвид Рийс (екс-ACCEPT/BONFIRE). В състава влизат още Франк Пане - китаристът на Bonfire, Алесандро Дел Векио (клавишни), Берки Хирлеман (барабани) и басиста Малте Фредерик Буркерт. Те са познати, утвърдени и опитни музиканти, събрали се заради общата си любов към класическия хард рок и легенди като Black Sabbath, Deep Purple, Led Zeppelin, Rainbow и Whitesnake. През февруари 2017 г. „Sainted Sinners“ издаде и едноименния си дебютен албум. Смесицата от авторска музика и световни рок хитове, които ще чуем на ямболска сцена напълно оправдава мотото на групата - „The Essence of Rock`n Roll“. Кулминацията, разбира се, ще бъде звездната плеяда с всички големи хитове от „златната ера“ на Пърпъл.  \r\n„Ще подгреем шоуто със „Sainted Sinners“ и след това за нас ще бъде огромна чест да свирим заедно с легендарния барабанист на „Дийп Пърпъл“ Иън Пейс като изпълним всички класики от Марк 1 до Марк 4, онези песни на „Дийп Пърпъл“, които всички обичате. Let's go Space Truckin' people!“, заявява самият Дейвид Рийс в специално подготвеното за българските меломани видео. \r\n„Това ще бъде едно много специално събитие, защото не само, че ще предложим \"Есенцията на рокендрола\" със „Sainted Sinners“ като изпълним някои от нашите песни и класики на Led Zeppelin, White Snake, Heart и други, но също така и защото ще бъдем групата, която ще свири с единствения по рода си, легендата на барабаните на „Deep Purple“ - мистър Иън Пейс“, казва в свое видео и китаристът Франк Пане. \r\nА всичко това предвещава едно експлозивно приключение за публиката, която определено няма да скучае.", "date": "2017.10.02", "title": "Дейвид Рийс и Франк Пане от „Sainted Sinners“ са подготвили видео за проекта „Deep Purple's Night“ с участието на легендата Иън Пейс"}
{"url": "http://www.focus-news.net/news/2017/10/02/2442028/blagoevgrad-ofitsialno-be-otkrita-novata-uchebna-godina-v-tsentara-za-lichnostno-i-tvorchesko-razvitie-na-detsata.html", "text": "Заместник-кметът на община Благоевград Иво Николов официално откри новата учебна година в Център за личностно и творческо развитие на децата на Благоевград, съобщиха от пресцентъра на Общината. Сред официалните гости на събитието бяха още заместник-кметът по европейски проекти и програми Зорница Кралева, началник- отдел „Образование“ Симона Митова и директорът на Центъра Цветанка Гаврилова.\r\nЗам.-кметът Иво Николов поздрави присъстващите от името на кмета на Благоевград д-р Атанас Камбитов и пожела успешна учебна година на учители и ученици. \r\nВ празничната програма взеха участие Михаела Павлова – солист от школата по балет, която  представи танца „Нежност“. Зад пианото застанаха таланти от школата по пиано, а програмата бе закрита от ДЮФА „Пиринска китка“. \r\nЦентърът за личностно и творческо развитие на децата на Благоевград отвори врати преди една година.  Целта и стремежът на Центъра  е децата на Благоевград да развиват своите таланти, мисловна дейност и фантазия. В различни школи децата усъвършенстват своите качества и знания. Центърът включва школа по английски, език, математика, музикални школи по тамбура, китара и пиано. Има сформирани кръжоци по конструиране и моделиране, кръжок по декоративно и приложно изкуство и още много други.", "date": "2017.10.02", "title": "Благоевград: Официално бе открита новата учебна година в Центъра за личностно и творческо развитие на децата"}
{"url": "http://www.focus-news.net/news/2017/10/02/2442029/ispanskata-rabotnicheska-partiya-nyamashe-referendum-samo-golyam-fars.html", "text": "Говорител на най-голямата опозиционна партия в Испания – работническата партия, заяви, че в неделя в Каталония „нямаше референдум, само голям фарс“, пише El Pais. Според него, резултатите от рефендума, няма да бъдат взети под внимание от партията или правителството, тъй като гласуването е незаконно. Агенция \"Фокус\" припомня, че Висшият касационен съд на Испания постанови, че референдума е противоконституционален.   Цанко Цолов", "date": "2017.10.02", "title": "Испанската работническа партия: „Нямаше референдум, само голям фарс“"}
{"url": "http://www.focus-news.net/news/2017/10/02/2442030/zhelyo-boychev-bsp-vnasyame-signal-do-prokuraturata-da-razsledva-ministara-na-ikonomikata-za-sluchaya-emko.html", "text": "БСП ще бъде съпричастна във вашите усилия да запазите работните си места. Ще настояваме за ясен отговор от българското правителство как и по какъв начин подкрепя българската оръжейна индустрия, как се защитава българският икономически интерес. Не сте сами в тази битка. Това заяви зам.-председателят на „БСП за България“ Жельо Бойчев пред събралите се десетки протестиращи служители в „Емко“, съобщиха от пресцентъра на БСП. „Ние ще внесем сигнал до българската прокуратура да разследва действията на министъра на икономиката“, допълни той. Бойчев подчерта, че правото на труд е конституционно гарантирано в нашата страна и никой не може да го отнеме. „Ние ви изслушахме, когато бяхте пред Народното събрание. Поехме ангажимент да поставим вашите въпроси пред министъра на икономиката. Поискахме и се състоя такова изслушване в комисията по икономическа политика. Това, което не мога да разбера до момента е защо българското правителство отказва диалог с българските работници. Защо никой не излиза и не ви дава отговор на тези въпроси“, посочи народният представител. Той уточни, че става въпрос за труд, работни места и семейства на много хора. Бойчев заяви, че народни представители от БСП са се присъединили към инициативната група, за да помогнат тя да влезе в МС. „Защото това е Министерският съвет на Република България. Никой няма право да спира българските граждани да поставят своите въпроси там. Ние ще бъдем с вас до край“, категоричен е Жельо Бойчев.", "date": "2017.10.02", "title": "Жельо Бойчев, БСП: Внасяме сигнал до прокуратурата да разследва министъра на икономиката за случая „ЕМКО“"}
{"url": "http://www.focus-news.net/news/2017/10/02/2442031/plovdiv-novi-stalbove-za-osvetlenie-shte-badat-montirani-na-ploshtad-stefan-stambolov.html", "text": "Нови стълбове за осветление ще бъдат монтирани около фонтана с пеликаните на площад „Стефан Стамболов“ в Пловдив. Това съобщи пред журналисти кметът на Пловдив Иван Тотев, предаде репортер на Радио „Фокус“-Пловдив. „Пространството е доста голямо и обсъждахме с архитекти дали да бъдат сложени допълнителни стълбове с осветление, или да поставим такова на близките сгради, каза кметът. В крайна сметка е било решено да се постави един единичен стълб до измервателната станция в западна посока, един двоен – близо до маршрутната карта с туристическите обекти и още един двоен стълб – до паметната плоча. „Надявам се да бъдат достатъчни, за да осветяват повече, но да не се набиват на очи и да се впишат в обстановката“, коментира кметът Иван Тотев.\r\nТой каза още, че Община Пловдив възнамерява да финансира поставянето на камери за засичане на скорост по булеварди като „Санкт Петербург“, „България“ и „Кукленско шосе“. Точните места ще бъдат определени след съгласуване със структурите на МВР, а данните от камерите ще бъдат използвани за издаване на наказателни постановления на нарушителите. „С цел превенция на пътно-транспортните произшествия и спазване на Закона за движение по пътищата се предвижда освен за превишена скорост, камерите да следят за нарушители, които преминават на червен светофар“, обясни кметът Иван Тотев. Финансирането на проекта ще бъде заложено в бюджета за следващата година и трябва да бъде гласувано от Общинския съвет.\r\nЦветана ТОНЧЕВА", "date": "2017.10.02", "title": "Пловдив: Нови стълбове за осветление ще бъдат монтирани на площад „Стефан Стамболов“"}
{"url": "http://www.focus-news.net/news/2017/10/02/2442032/madridpress-mariano-rahoy-zapochna-sreshta-s-liderite-na-opozitsiyata.html", "text": "Испанският премиер Мариано Рахой започна в 16:00 в понеделник среща с лидерите на опозицията, предава MadridPress. Очаква се главната тема да бъде каталонския референдум за независимост, проведен в неделя и обявен за незаконен от Мадрид . По-рано лидерите на две от опозиционните партии – Работническата партия и движение „Граждани“, съответно Педро Санчес и Алберто Ривера, обявиха подкрепата си за политиката на правителството относно Каталония.  Цанко Цолов", "date": "2017.10.02", "title": "MadridPress: Мариано Рахой започна среща с лидерите на опозицията"}
{"url": "http://www.focus-news.net/news/2017/10/02/2442033/glavniyat-prokuror-sotir-tsatsarov-otivashtiyat-si-vss-sam-generira-chast-ot-skandalite-a-drugi-byaha-inspirirani-ot-izvanparlamentarni-sili.html", "text": "Главният прокурор Сотир Цацаров заяви, че отиващият си Висш съдебен съвет (ВСС) сам генерирал част от скандалите, а други били инспирирани от извънпарламентарни сили, предаде \"Дарик\" радио. \"С повече мислене и работа, първата група, можеха да бъдат избегнати. И нито колегите, нито обществото ги заслужаваше\", обобщи Цацаров.\r\nТой припомни виждането си, че в Съвета имало група, която се стремяла на всяко заседание да инспирира скандал, за да се навява мисълта, че ВСС не работи. \"Не малка част от тези скандали бяха инспирирани от непарламентарни сили\", каза Цацаров, но отказа да посочи конкретни имена.\r\n\"Това, което мислеха и планираха не се сбъдна, но те ще останат в тези позиции, на които са и сега\", коментира главният прокурор и заяви, че е важно да се преодолеят лични противоречия. \"А и да не се повтарят грешки, защото иначе значи, че не сме научили нищо\", допълни той.\r\nЦацаров призна, че няма решение на Съвета, което е гласувал и за което да съжалява. Но допусна, че на моменти може да се е подвел от единици хора в духа на противопоставяне.", "date": "2017.10.02", "title": "Главният прокурор Сотир Цацаров: Отиващият си ВСС сам генерира част от скандалите, а други бяха инспирирани от извънпарламентарни сили"}
{"url": "http://www.focus-news.net/news/2017/10/02/2442034/plovdiv-istoricheskiyat-muzey-v-grada-zapochva-realizatsiyata-na-tri-proekta.html", "text": "Три проекта, финансирани от Министерството на културата, изпълнява Регионалният исторически музей в Пловдив. Това съобщи пред журналисти директорът на институцията Стефан Шивачев, предаде репортер на Радио „Фокус“-Пловдив. С 27 500 лева ще бъде подменено покритието на оберлихта, който не е ремонтиран повече от 70 години. Стъклата ще бъдат подменени с поликарбонатни плоскости, което ще повиши защитата от атмосферни влияния и ще подобри ефективността на отоплението на сградата.\r\nДругият проект, който се реализира, е за подмяна на музейните витрини в къщата-музей „Христо Г. Данов“ и е на стойност 8 000 лева.\r\nТретият спечелен проект е за 2 700 лева и е насочен към учениците. Музеят ще издаде книжка с исторически факти, посветена на 140-ата годишнина от Освобождението на Пловдив. Изданието ще бъде предоставено на училищата и библиотеките в града.\r\n„С изпълнението на тези проекти Регионалният исторически музей ще посрещне 2019 година с решени проблеми“, коментира още Стефан Шивачев.\r\nЦветана ТОНЧЕВА", "date": "2017.10.02", "title": "Пловдив: Историческият музей в града започва реализацията на три проекта"}
{"url": "http://www.focus-news.net/news/2017/10/02/2442035/galap-interneshanal-okolo-13-ot-palnoletnite-balgari-izpitvat-se-strahuva-ot-otvlichane.html", "text": "Около една трета от пълнолетните българи (32%), което означава около милион и осемстотин хиляди души, твърди, че изпитва притеснения от отвличане – лично, или по отношение на близки и роднини. Това показват данни от експресен сондаж на „Галъп интернешънъл“. Въпросът е провокативен, но показва висока степен на обществена тревожност по отношение на реда и личната неприкосновеност особено сред по-възрастните и по-уязвими респонденти. Несъмнено, роля са изиграли и скорошните събития, които обострят допълнително часовата чувствителност.  \r\nОколо две трети смятат, че страната ни не е готова за Шенген (62%), а около една трета е на обратното мнение (31%). Тук сработва и известният скептицизъм по инерция, който е традиционен за днешната българска ситуация.", "date": "2017.10.02", "title": "\"Галъп интернешънъл\": Около 1/3 от пълнолетните българи изпитват се страхува от отвличане"}
{"url": "http://www.focus-news.net/news/2017/10/02/2442036/afp-406-dushi-sa-otkarani-v-bolnitsata-sled-strelbata-v-las-vegas.html", "text": "Повече от 400 жертви са откарани в болницата  след масовата стрелба в Лас Вегас, при която загинаха повече от 40 души, предаде  AFP.  \r\n„Приблизително 406 души са откарани в местните болници“, пише в официално заявление на полицията в Лас Вегас. По-рано бе съобщено, че загиналите при стрелбата по време на музикалния фестивал в града са най-малко 50.  Виктор Турмаков", "date": "2017.10.02", "title": "AFP: 406 души са откарани в болницата след стрелбата в Лас Вегас"}
{"url": "http://www.focus-news.net/news/2017/10/02/2442037/narodniyat-predstavitel-ot-gerb-milena-damyanova-uchastva-v-otkrivaneto-na-uchebnata-godina-v-unss.html", "text": "Народният представител от ГЕРБ-София-град и председател на парламентарната Комисия по образованието и науката Милена Дамянова взе участие днес в церемонията по откриването на новата учебна година в Университета за национално и световно стопанство в София, съобщиха от пресцентъра на ПП ГЕРБ.\r\nМилена Дамянова се обърна към студентите с думите: „Не учете за диплома. Учете за себе си. Може да си тръгнете още сега, ако сте дошли само за диплома“. \r\nТя напомни на преподавателите, че тяхно задължение и професионално предизвикателство е да научат студентите да бъдат успешни. „Каквото създадете днес, това ще посрещнете утре. Посредствеността убива\", отбеляза Дамянова.\r\nПредседателят на Комисията по образованието и науката посъветва първокурсниците да не приемат нещата безкритично, да искат да получат най-доброто и най-много от своите професори и доценти. „Само така ще можете да бъдете лидери на своя живот. Няма човек, който да не може. Има хора, които не искат да могат. Сега е моментът да изберете какви ще бъдете. Не се примирявайте с невежеството. Не искайте да сте един от масата. Самият факт, че вече сте в тази аудитория, Ви прави успешни. Трябва само да продължите напред\", поощри студентите на УНСС Милена Дамянова.", "date": "2017.10.02", "title": "Народният представител от ГЕРБ Милена Дамянова участва в откриването на учебната година в УНСС"}
{"url": "http://www.focus-news.net/news/2017/10/02/2442038/sz-antikoruptsiya-pretsizira-obvinenieto-na-rumen-ovcharov-oshtetil-e-darzhavata-s-blizo-9-mln-lv.html", "text": "СЗ „Антикорупция“ предяви прецизно обвинение на Румен Овчаров – бивш министър на енергетиката по делото известно като делото за „Мини Бобов дол“. Това съобщиха от пресцентъра на Прокуратурата на Р България.\r\nСлед изготвяне на съдебно-икономическата експертиза, на Румен Овчаров е повдигнато обвинение за умишлена безстопанственост, от която за „Мини Бобов дол“ ЕАД са последвали щети в размер на 8 940 231,47 лв. \r\nРазследването е установило, че Румен Овчаров, въпреки задълженията си като министър на икономиката и енергетиката и принципал на „Мини Бобов дол“ ЕАД, не е упражнил достатъчно контрол върху работата на изпълнителния директор на „Мини Бобов дол“ ЕАД. Изпълнителният директор не е предприел действия по събиране на вземания от договора за наем с „Ораново“ ООД и не е извършил действия за подобряване на финансовото състояние на дружеството. Щетите, които са настъпили за „Мини Бобов дол“ ЕАД представляват неплатени наемни суми от договора с „Ораново“ ООД, режийните разходи по производствената дейност и разликата между фактуриран наем и начислени амортизационни отчисления от „Мини Бобов дол“ ЕАД. \r\nВнесена е конкретизация и по обвинението на Румен Овчаров за извършено от него престъпление по служба, извършено в периода 31.05.2006 г до 26.02.2007 г. при условията на продължавано престъпление. \r\nНа 31.05.2006 г. е превишил властта си като е дал разрешение на „Мини бобов дол „ЕАД да сключи договор за наем с „Ораново“ООД, като е иззел правомощията на Министерски съвет съгласно чл.5,т.3 от Закона за подземните богатства. По силата на този договор е дадено право на „Ораново“ ЕООД да организира и управлява подготовката и изземването на запасите от въглища в мината и е нарушен Закона за концесиите. Настъпили са значителни вредни последици за „Мини Бобов дол“ ЕАД и Българската държава, изразяващи се в осъществен неконтролиран и незаконен добив на подземни богатства изключителна държавна собственост, създадена възможност от засягане на живота и здравето на населението. Като не се е съобразил с разпоредбите на Закона за подземните богатства – а именно концесията, е следвало да се предостави на физически и юридически лица, които удостоверяват, че имат надлежна регистрация и притежават необходимите технически, управленски и финансови възможности, предложил на Министерски съвет да вземе решение за прехвърляне на права и задължения по невлязъл в сила концесионен договор на „Мини Бобов дол“ ЕАД от държавното дружество на „Ораново“ЕООД за срок от 35 години. На 26.02.2007 година, сключил допълнително споразумение № 1 към договор за предоставяне на концесия на „Мини Бобов дол“ ЕАД и от това са настъпили значителни вредни последици за „Мини Бобов дол „ЕАД и Българската държава изразяващи се в лишаване на държавното дружество от предмета на дейност.", "date": "2017.10.02", "title": "СЗ „Антикорупция“ прецизира обвинението на Румен Овчаров, ощетил е държавата с близо 9 млн. лв."}
{"url": "http://www.focus-news.net/news/2017/10/02/2442039/veliko-tarnovo-krastovishteto-na-ulitsite-arh-georgi-kozarov-i-krakov-shte-bade-zatvoreno-za-dvizhenie-za-dve-sedmitsi.html", "text": "Кръстовището на улиците „Арх. Георги Козаров“ и „Краков“ във Велико Търново ще бъде затворено за движение за период от близо две седмици. Мярката е наложителна заради предстоящата реконструкция на магистрален топлопровод. Ограничението и временната организация на трафика ще бъдат в сила от 3 октомври (вторник) до 15 октомври (неделя), или до приключване на строителните дейности. Това съобщиха от пресцентъра на Община Велико Търново.\r\nЗа този период ще бъде променено движението на автобусните линии с номера 2 и 5, които няма да могат да се движат по ул. „Арх. Георги Козаров“, която е част от маршрутите им.\r\nАвтобусна линия №5 ще пътува по следния начин за направлението от кв. „Колю Фичето“ към централната част на Велико Търново: ул. “Оборище“ - ул. “Симеон велики“ - ул. “Георги Бакалов“ - ул. “Магистрална“ - кръгово кръстовище “Качица“ - ул. “Краков“ - бул. “България“. В посока „център“ временна спирка ще бъде разкрита на улица „Краков“, непосредствено до кръстовището с ул. „Арх. Георги Козаров“. От централната част на града към квартала автобусите ще ползват маршрут, включващ бул. “България“ - ул. “Краков“ - кръгово кръстовище “Качица“ - ул. “Магистрална“ - ул. “Оборище“. \r\nАвтобусна линия №2 ще се движи по следния начин в посока от квартал „Чолаковци“ към летния театър: ул. „Сан Стефано“ – бул. „Никола Габровски“, кръгово кръстовище „Качица“, ул. „Магистрална“, ул. „Оборище“, „ул. Полтава“, бул. „България“ – център. В обратното направление пътуването ще се осъществява по бул. „България, улиците „Полтава“, „Оборище“, „Магистрална“, кръгово кръстовище „Качица“, бул. „Никола Габровски“, ул. „Сан Стефано“.\r\nВ останалите си части маршрутите на двете градски автобусни линии остават непроменени.", "date": "2017.10.02", "title": "Велико Търново: Кръстовището на улиците „Арх. Георги Козаров“ и „Краков“ ще бъде затворено за движение за две седмици"}
{"url": "http://www.focus-news.net/news/2017/10/02/2442040/afp-politsiyata-smyata-che-streletsat-v-las-vegas-se-e-samoubil.html", "text": "Полицията съобщи, че вярва, че стрелецът, открил огън по време на концерт в Лас Вегас се е самоубил преди служителите на реда да успеят да влязат в хотелската му стая, предаде  AFP.\r\n„Смятаме, че лицето се е самоубило преди да влезем в стаята“, съобщи шериф Джоузеф Ломбардо по време на пресконференция. Той посочи, че полицейските служители са открили 10 пушки при влизането на стаята на 32-етаж в хотела, от която стрелецът е открил огън по посетителите на концерта на улицата долу, убивайки най-малко 50 и ранявайки стотици.  Виктор Турмаков", "date": "2017.10.02", "title": "AFP: Полицията смята, че стрелецът в Лас Вегас се е самоубил"}
{"url": "http://www.focus-news.net/news/2017/10/02/2442041/galap-interneshanal-spored-61-ot-balgarite-letniyat-turisticheski-sezon-e-bil-uspeshen.html", "text": "Представата за успешен туристически сезон се е наложила сред 61% от българите. Това показват данни от експресен сондаж на „Галъп интернешънъл“. Във връзка с това оценката на обществото за работата на министъра на туризма - Николина Ангелкова също е по-скоро висока – 42%. Като неуспешна работата на министъра определят 32%, а около една четвърт са се затруднили да отговорят (26%).", "date": "2017.10.02", "title": "\"Галъп интернешънъл\": Според 61% от българите летният туристически сезон е бил успешен"}
{"url": "http://www.focus-news.net/news/2017/10/02/2442042/veliko-tarnovo-23-ot-bezrabotnite-v-obshtina-svishtov-sa-s-visshe-obrazovanie.html", "text": "23% от безработните в община Свищов са с висше образование. Това каза за Радио „Фокус“ – Велико Търново директорът на местната Дирекция „Бюро по труда“ Таня Гуцева, цитирайки статистиката за месец август. Тя посочи, че през отчетения период групата на лицата с висше образование се запазва и обхваща 213 души, но относителният й дял нараства до 23,38 %. Безработните със средно образование са най-много – 463 492 души. Относителният им дял се снижава и заема 50,82%. Групата на безработните с начално и по-ниско образование включва 98 души, а относителният й дял заема 10,76 %. Отчита се намаление с 9 души и снижаване на дела с 0,48 %. Групата на хората без работа с основно образование наброява 137 души, а относителният й дял заема 15,04 % .\r\nТаня Гуцева допълни, че броят на безработните с работническа професия е 296 души, а относителният им дял заема 32,49 %. Те намаляват с 9 души спрямо предходния месец. Специалистите без работа са 321 души. Относителният им дял е 35,24 % от общата структура на безработните и бележи тенденция на нарастване. „Броят на лицата без специалност и квалификация бележи намаление с 27 души и в края на месеца е 294 души. Относителният им дял пада с 1,45 пункта и заема  32,27 %. Групата на специалистите вече е на първа позиция в професионалната структура на безработните“, допълни Таня Гуцева.\r\nНадежда КРЪСТЕВА", "date": "2017.10.02", "title": "Велико Търново: 23% от безработните в община Свищов са с висше образование"}
{"url": "http://www.focus-news.net/news/2017/10/02/2442043/the-independent-kursat-na-evroto-e-otbelyazal-spad-sled-referenduma-v-kataloniya.html", "text": "Курсът на еврото  падна значително в сравнение с редица световни валути на борсите, след като в Каталонската автономия гласуваха за независимост от Испания по време на референдум, белязан с насилие, предаде  The Independent.\r\nЕврото е загубило 0,6% от стойността си спрямо долара до 1,174 за един – това е най-ниският му курс от средата на август насам. То е паднало и до най-ниското си равнище в сравнение и с швейцарския франк за последните три седмици. \r\n„Референдумът в Каталония ще стартира нова фаза на политическа нестабилност за ЕС“, сочи Джош Махони, икономически анализатор. Според него насилствените сблъсъци между протестиращите и полицията са помрачили вота и „едва ли ще направят нещо по-различно от засилването на решителността за независимост“.\r\nТой посочи, че Каталония е „най-богатия регион в Испания и има добра причина централното правителство да иска да смаже всеки процес, който може да доведе до разцепване на страната“. „Резултатът от този процес ще влияе и във Великобритания, като тези, които искат шотландската независимост ще наблюдават отблизо“, добави той.  Виктор Турмаков", "date": "2017.10.02", "title": "The Independent: Курсът на еврото е отбелязал спад след референдума в Каталония"}
{"url": "http://www.focus-news.net/news/2017/10/02/2442044/afp-emanyuel-makron-podkrepi-edinstvoto-na-ispaniya.html", "text": "Според официално заявление на френското президентство президентът Еманюел Макрон е подкрепил „конституционното единство“ на Испания по време на телефонен разговор с нейния министър-председател Мариано Рахой. В заявлението не се споменава нищо за избухналото в Каталония насилие по време на референдума за нейната независимост, предаде  AFP.\r\nМакрон е заявил на Макрон за „своята привързаност към конституционното единство на Испания“ след вчерашния референдум, който испанската полиция се опита да прекрати насила.  Виктор Турмаков", "date": "2017.10.02", "title": "AFP: Еманюел Макрон подкрепи единството на Испания"}
{"url": "http://www.focus-news.net/news/2017/10/02/2442045/sliven-tsenata-na-vodata-v-oblastta-se-uvelichava-s-167.html", "text": "Цената на водата в област Сливен е увеличена със 16,7 % от 1 октомври 2017 година, съобщиха от ВиК – Сливен. Новата цена на водоснабдителните и канализационни услуги в Сливенска област за 2017-та и периода 2018-2021 година е утвърдена от КЕВР на 26 септември, след проведено в София обществено обсъждане и приемане на бизнес-плана на ВиК – Сливен.\r\nОт 1 октомври 2017 г. цената за доставяне на вода става 1,62 лв. за куб. метър. Цената за отвеждане на отпадъчните води е 0,065 лв. и за пречистване на отпадъчните води на битовите потребители – 0,35 лв. за куб. метър. Общата сума без ДДС за водоснабдителни и канализационни услуги в Сливен е 2,04 лв. за куб. метър. След 1 октомври 2017 г., цената на водата за битовите потребители до 2021 г. ще нарасне минимално и постепенно с 8 стотинки, до 1,70 лв. без ДДС.\r\nСпоред анализа на КЕВР, цените на водоснабдителните и канализационни услуги в Сливен, при средна за областта заплата от 510 лева, са социално поносими и са в пъти под нивото на изискуемите 2,5 % от средномесечния доход.", "date": "2017.10.02", "title": "Сливен: Цената на водата в областта се увеличава с 16,7 %"}
{"url": "http://www.focus-news.net/news/2017/10/02/2442046/veliko-tarnovo-festival-na-starata-gradska-pesen-organizirat-v-svishtov.html", "text": "36 индивидуални участници и групи са заявили участието си в Пети Национален Фестивал на старата градска песен “Георги Бейков“ – Свищов 2017, съобщиха от пресцентъра на Общината. Събитието ще се проведе в два поредни дни – 7 октомври и 8 октомври, в салона на ПБНЧ „Еленка и Кирил Д. Аврамови 1856“. Там още първата вечер жителите и гостите на Свищов ще могат да се насладят концерт на примата на старата градска песен Мария Петрова. Изпълненията на участниците във Фестивала, както и концертът ще са с вход свободен, а вратите на Първо българско читалище са отворени за всеки любител на хубавата старата градска песен. \r\nФестивалът се организира за пети пореден път в Свищов и носи името на един от най-добрите изпълнители на стара градска песен – Георги Бейков. Роденият в свищовското село Козловец певец, от най-ранни детски години живее и учи в Свищов, където развива певческата си и музикалната си дарба. Животът му е класически пример за цялостно отдаване на популярната музика. Пътят му на естраден певец тръгва от най-малките градски ресторантчета, преминава през Естрадния отдел на Българската държавна консерватория, през фестивала „Златният Орфей”, през сцените на едни от най-престижните барове и локали на Канада, Швейцария, Австрия и Германия. Неговите творби са най- разнообразни като жанр – основно поп изпълнения, както и народна, сръбска, гръцка, турска, италианска и испанска музика. Роден артист, той е изпълнявал всичките си песни с такт, невероятно умение и много опит.  Създавайки заедно с цигуларката и пианистка Ваня Цокова Дуо „Нове” – един от известните състави за поп музика през 80-те и 90-те години на миналия век, Георги Бейков изследва и изпълнява повечето от образците на старата градска песен. По негови сценарии Дуо „Нове” участва в четири музикални филма със стари градски песни, заснети и излъчени от БНТ – продукции, които все още нямат съвременен аналог. Дългосвирещите грамофонни плочи и компакт-дисковете, в които участва Георги Бейков достигат милионен тираж – само първият албум, в който певецът участва през 1974 година достига тираж 300 000.\r\nВ рамките на двата фестивални дни, във фоайето на ПБНЧ „Еленка и Кирил Д. Аврамови 1856“  ще бъде експонирана изложба със снимки от живота и творчеството на Георги Бейков.", "date": "2017.10.02", "title": "Велико Търново: Фестивал на старата градска песен организират в Свищов"}
{"url": "http://www.focus-news.net/news/2017/10/02/2442047/mariano-rahoy-nyama-da-zatvorya-vratata-za-dialoga.html", "text": "Испанският министър-председател Мариано Рахой заяви по време на пресконференция, посветена на референдума за независимост в Каталония, че допитването „единствено служи за причина за сериозна вреда върху мирното съвместно съществуване“ сред испанските граждани, предаде The Guardian.\r\nМинистър-председателят също така заяви, че „няма да затвори която и да е врата“ за диалог с каталонците.  Виктор Турмаков", "date": "2017.10.02", "title": "Мариано Рахой: Няма да затворя вратата за диалога"}
{"url": "http://www.focus-news.net/news/2017/10/02/2442048/proverkata-vav-vma-sled-smartniya-sluchay-na-prepratena-ot-pirogov-patsientka-ne-e-otkrila-propuski.html", "text": "Проверката във ВМА след смъртния случай на препратена от \"Пирогов\" пациентка, не е открила пропуски. Това съобщиха от пресцентъра на Военномедицинска академия. След получаване на сигнала със заповед на началника на ВМА бе назначена проверка по случая, след която на заседание на Лечебно-контролната комисия в болницата са обсъдени фактите и обстоятелствата относно диагностично-лечебното поведение на специалистите от ВМА. В резултат от проверката и обсъждането на случая се констатира следното:\r\nПациентката постъпва в спешен неврологичен кабинет на ВМА, МБАЛ – София, на 31.08.2017 г. в 00.50 ч., с оплаквания от болки в кръста от 24 часа и принудителна поза. Преди това тя е посетила неврохирургичен кабинет на УМБАЛСМ „Н. И. Пирогов”, където са й препоръчали консултация с невролог, с какъвто там не разполагат в момента. Пациентката и нейната придружителка не съобщават за други заболявания. \r\nДежурният невролог във ВМА не установява неврологична симптоматика, но предвид увреденото общо състояние на пациентката назначава клинично-лабораторни и образни изследвания – пълна кръвна картина, биохимия, рентгенография на бял дроб и сърце, латерография, тропонин. \r\nПървите резултати от изследванията са готови в 01.35 ч. и от тях става ясно, че пациентката е с полиорганна дисфункция на базата на инфекция с неясна етиология. След получаване на всички резултати от назначените изследвания е проведена консултация с дежурния лекар в спешен терапевтичен кабинет, който взема решение за хоспитализация по спешност и в 03.05 ч. болната е приета в Клиника „Спешна терапия”.  \r\nВ клиниката пациентката е настанена на легло и незабавно е прегледана от дежурния лекар. Последният е назначил кислород с маска, вливания, кожно-алергична проба и антибиотично лечение. Първата апликация на антибиотика – Цефтриаксон, е към 06.00 ч., веднага след получаване на резултатите от кожно-алергичната проба. По-късно е добавен втори антибиотик – Левофлоксацин Назначени са разширени хематологични и биохимични изследвания, резултатите от които дават основание на дежурния дневен екип, явил се на смяна в 08.00 ч., да постави диагноза „Сепсис. Септичен шок”. За поставянето на окончателна диагноза „Сепсис” не са достатъчни клиничните и лабораторните данни, поради това са назначени микробиологични изследвания – урокултура и хемокултура.  Резултатите от хемокултурата, получени на следващия ден (01.10.2017г), показват наличие на стафилококова инфекция – златист стафилокок, чувствителен и на двата приложени антибиотика.\r\nС оглед уточняване източника на инфекцията са проведени консултации с токсиколог, офталмолог, специалист по инфекциозни болести, гинеколог, нефролог, коремен хирург, невролог, дерматолог, хематолог, специалист по диализно лечение, ехокардиография, ехография на коремни органи и на малък таз, токсико-химичен анализ на кръв и урина. Проведени са допълнителни хематологични и биохимични изследвания, изследвания на хемостазата, назначени са серологични изследвания за Лаймска болест, Ку-треска, Кримска хеморагична треска, Хеморагична треска с бъбречен синдром, Бруцелоза, Листериоза, Хепатит В, С и D.\r\nМеждувременно полиорганната недостатъчност се задълбочава, към 11.00 ч. пациентката става неконтактна, със забавена неритмична сърдечна дейност и хипотония. Проведена е кардио-пулмонална ресусцитация, интубация и е поставена на изкуствена белодробна вентилация. \r\nНа фона на крайно тежко общо състояние – кома, в 16.14 ч. настъпва срив на хемодинамиката, който не се повлиява от проведените в пълен обем реанимационни мероприятия, и в 17.06 ч. е регистриран летален изход.\r\nКакто комисията, извършила проверката, така и Лечебно-контролната комисия считат, че няма пропуски в диагностично-лечебния процес при пациентката. За около 2 часа в спешното звено на ВМА, МБАЛ – София, са проведени два прегледа от специалисти, лабораторни и образни изследвания, и е взето решение за хоспитализация на пациентка, която постъпва с оскъдна анамнеза, насочваща към неврологичен проблем, без никакви анамнестични данни и/или медицинска документация за състоянието й до момента. \r\nВ Клиника „Интензивна терапия” в продължение на около 12 часа са използвани всички диагностични и лечебни възможности на болницата, но поради твърде напредналия стадий на заболяването, изходът е неблагоприятен. \r\nОтносно обвиненията, че дежурният лекар в спешното звено не се е съобразил с указанията, дадени по телефона от сина на пациентката, следва да се има предвид един от основните етични принципи в лекарската професия, залегнали в Кодекса за професионална етика на лекарите в България, а именно, че лекарят има право на професионална независимост и лична свобода за осигуряване на медицинска помощ и грижи за пациента, без външно влияние или намеса върху неговата професионална оценка, решения и действия, като поема отговорността за това.", "date": "2017.10.02", "title": "Проверката във ВМА след смъртния случай на препратена от \"Пирогов\" пациентка, не е открила пропуски"}
{"url": "http://www.focus-news.net/news/2017/10/02/2442049/plovdiv-12-vazrastni-hora-s-umstveni-uvrezhdaniya-zhiveyat-pri-domashni-usloviya-v-selo-ahmatovo-obshtina-sadovo.html", "text": "12 възрастни хора с умствени увреждания живеят при домашни условия в Центъра за настаняване от семеен тип в село Ахматово, община Садово. Това съобщи за Радио „Фокус”-Пловдив Светлана Атанасова от Общината. „Този център бе създаден също по проект по ОП „Развитие на човешките ресурси”, но вече стана държавна делегирана дейност и се финансира изцяло от държавния бюджет всяка година”, поясни Атанасова. Капацитетът на центъра е запълнен изцяло, сградата е обновена и направена тип „семейно жилище”. Хората са настанени по двама в стая, има всекидневна, обща трапезария, кухня, където те готвят сами под надзора на помощници от персонала. Стаите се отопляват от климатици. Денонощно за тях се грижат 11 души персонал. Потребителите на социалната услуга са на възраст от 19 до 67 години. Трудова терапия, музикотерапия и кратки екскурзии са част от заниманията им през деня.\r\nЦветана ТОНЧЕВА", "date": "2017.10.02", "title": "Пловдив: 12 възрастни хора с умствени увреждания живеят при домашни условия в село Ахматово, община Садово"}
{"url": "http://www.focus-news.net/news/2017/10/02/2442050/tehran-times-nachalnitsite-na-armiite-na-iran-i-na-turtsiya-osadiha-referenduma-v-irakski-kyurdistan.html", "text": "Началник-щабът на иранските въоръжени сили Мохамад Бакери и неговият турски колега ген. Хулуси Акар изразиха силна съпротива срещу референдума за независимост в Иракски Кюрдистан, посочвайки, че той е неприемлив, пише   Tehran Times.\r\nГоворейки по време на съвместна пресконференция двамата посочиха, че военното сътрудничество между Иран и Турция ще бъде увеличено. Генерал Акар  заяви, че „двете страни заедно ще могат да унищожат тероризма“.  Виктор Турмаков", "date": "2017.10.02", "title": "Tehran Times: Началниците на армиите на Иран и на Турция осъдиха референдума в Иракски Кюрдистан"}
{"url": "http://www.focus-news.net/news/2017/10/02/2442051/dobrich-39-godishen-mazh-e-podsadim-za-opit-za-ubiystvo-s-nozh-pred-magazin-v-balchik-pod-vliyanie-na-alkohol.html", "text": "Мъж от Балчик застана на подсъдимата скамейка в Окръжен съд - Добрич по дело за опит за убийство, съобщиха от пресцентъра на съда. 39-годишният Илиян Н. е обвинен в това, че на 13 февруари миналата година, около 22.30 часа пред магазин за хранителни стоки в Балчик, чрез използване на нож е направил опит да умъртви свой съгражданин, като деянието е останало недовършено по независещи от него причини. В обвинителния акт се посочва, че към момента на извършване на деянието подсъдимият е бил под влияние на алкохол, но е могъл да ръководи постъпките си и да разбира извършеното. Отбелязва се още, че пострадалият е оцелял единствено поради навременната и висококвалифицирана лекарска помощ, оказана му в добричката болница, където бил приет по спешност още същата нощ. \r\nПроцесът е насрочен за предварително изслушване на страните, без призоваване на свидетелите и вещите лица. По време на заседанието адвокатът заяви, че подзащитният му желае производството да протече по реда на съкратеното съдебно следствие, но е поискал време, за да уточни с подсъдимия, по кой от двата предвидени в закона варианта да премине то - с изцяло признаване на изложените от обвинението факти или с призоваване и разпит на някои от свидетелите или вещите лица. Съдът е намерил искането на защитата за основателно, поради което е отложил делото за 1 ноември, от 9.00 часа, като е указал на адвоката своевременно да уведоми съда за реда и начина, по който клиентът му желае да протече делото.", "date": "2017.10.02", "title": "Добрич: 39-годишен мъж е подсъдим за опит за убийство с нож пред магазин в Балчик, под влияние на алкохол"}
{"url": "http://www.focus-news.net/news/2017/10/02/2442052/afp-donald-tramp-shte-napravi-obrashtenie-kam-natsiyata-sled-strelbata-v-las-vegas.html", "text": "Президентът на САЩ Доналд Тръмп ще направи обръщение към нацията след стрелбата в Лас Вегас, поемайки ролята на неин обединител, предаде  AFP.\r\nТръмп ще направи телевизионно обръщение от Белия дом в 10:30 часа сутринта местно време (17:30 българско време) по данни на президентската администрация.  Виктор Турмаков", "date": "2017.10.02", "title": "AFP: Доналд Тръмп ще направи обръщение към нацията след стрелбата в Лас Вегас"}
{"url": "http://www.focus-news.net/news/2017/10/02/2442053/dimitar-boychev-gerb-samo-prez-posledniya-mesets-kam-burgaska-oblast-sa-nasocheni-38-mln-leva-preki-investitsii-sas-sotsialen-efekt.html", "text": "Нашата позиция е да не се приема оставката на Делян Добрев. Предстоят обсъждания на парламентарната група на ГЕРБ. Той е един много стойностен за политиката човек . Това заяви областният лидер и народен представител от ГЕРБ-Бургас Димитър Бойчев по време на пресконференция днес в централата на партията в града, съобщиха от пресцентъра на ПП ГЕРБ. В пресконференцията взеха участие всички народни представители от ГЕРБ Бургас.\r\nСпоред Димитър Бойчев обаче по този начин акцентът се измества от по-важните теми за обществото в момента. „Само през последния месец към Бургаска област са пренасочени 38 млн. лева преки инвестиции, които ще имат и социален ефект. 28,6 млн. за образователната инфраструктура, 8 млн. за свлачищните процеси и 1,5 млн. за община Средец по Програмата за селските райони“, отбеляза той.\r\nВажна тема за региона е пътната инфраструктура, коментираха народните представители. „Поддържаме постоянен контакт с АПИ и министъра на регионалното развитие относно пътя Царево – Малко Търново. Имаме уверението, че проектирането ще започне тази година, а когато е готов техническият проект и самата рехабилитация на пътя. Така ще се подпомогнат местните хора и икономическото развитие на района“ – отчете Ивелина Василева. Според нея поправките в закона за околната среда, които депутатите подкрепиха, имат пряко отношение към стратегически обекти като отсечката Бургас – Слънчев бряг. „Изпълнението на обхода на Поморие бе забавено 1 година от подобни обжалвания. Окончателното решение дойде едва през юли тази година“- подчерта още Василева относно процедурите за изграждане на пътя Бургас – Слънчев бряг, който е един от най-важните приоритети за областта. „Най-критичният обект е обходът на Ахелой. До дни се очаква подписването на договора за изпълнение, срокът му ще е 1 година. Така че по уверение на директора на АПИ, трафикът през летните месеци ще бъде пренасочен поне в една от лентите“, добави още Димитър Бойчев. \r\n„8 млн. от парите, насочени към региона, ще бъдат дадени за довършване на брегоукрепителни съоръжения на централния плаж в Царево и крайбрежната ивица на кв. \"Саравофо\". Това е важно условие за развитието на туризма“, коментира Диана Саватева. \r\nАктуалните социални теми бяха коментирани от другите народни представители от Бургас. „Програмата на правителството по основния приоритет образование вече се изпълнява. Настоящето увеличение с 15 % на учителските заплати ще бъде последвано от ново през следващата година до постигане на двойно увеличение до края на мандата. Приети са важни промени в закона ,засягащи документацията, която зарива учителите. Ще бъдат облекчени процедурите за излизане извън територията на училището с цел посещение на културни обекти като музеи, театри и др“, обобщи Ася Пеева, която е член на комисията по образованието в 44-то Народно събрание. \r\nГаля Василева допълни темата за образователната сфера. „Поели сме ангажимент да няма училище без физкултурен салон, който вече изпълняваме. За първи път се отпускат пари, директно насочени към изграждане на училищна спортна инфраструктура“, каза тя.\r\n„От днес в Агенцията по заетостта започва приемът на заявления по придобилата известност програма „Професия баба“. От там майките ще могат да изберат свои помощници, за да се върнат по-скоро на работа. Позволени са многократни интервюта, но не пречи бабата и дядото на детето също да бъдат наети и да получават възнаграждение“, обяви Диана Йорданова на брифинга. Месечното възнаграждение за помощниците ще е в размер на една минимална заплата, като тя се очаква да нарасне до 510 лева през следващата година. \r\nНа въпрос за проблемите в Слънчев бряг АД, Димитър Бойчев коментира, че не трябва да се върви с рогата напред при положение, че говорим за емблемата на летния туризъм. Според него всяко едно недообмислено движение може да се отрази върху приходите от туризъм. „През лятото Слънчев бряг се превръща в един средно голям български град и поддържането на инфраструктурата му е изключително сложно и скъпо. Чуваме коментари и от нашите опоненти от БСП, които в периода 2005 – 2009 г. бяха сложили свои членове в борда на Слънчев бряг АД. Но от тогавашните приходи в размер на 150 млн. лева, през 2009 г. ние заварихме дружеството със сметки на червено. Тогава то категорично е било партийна хранилка на БСП“, коментира Димитър Бойчев.\r\nВ края на брифинга той представи и акценти от водената от него делегация в Китай. В нея взеха участие кметове от Черноморски общини, които се запознаха с потенциала на азиатската държава и възможностите за привличане на китайски туристи. „През изминалата година 20 млн. са посетили Европа, но едва 16 хиляди от тях са туристите в България. Инициативата за привличането им трябва да дойде от наша страна“, заяви Бойчев, който е и председател на ПГ за приятелство между България и Китай. Според него отговорите са два – откриването на директни полети и повече реклама на страната ни.", "date": "2017.10.02", "title": "Димитър Бойчев, ГЕРБ: Само през последния месец към Бургаска област са насочени 38 млн. лева преки инвестиции със социален ефект"}
{"url": "http://www.focus-news.net/news/2017/10/02/2442054/varna-34-godishen-mototsikletist-e-s-opasnost-za-zhivota-sled-katastrofa-v-s-ezerovo.html", "text": "34-годишен мотоциклетист е с опасност за живота след катастрофа в с. Езерово край Варна. Това съобщиха от пресцентъра на ОДМВР – Варна. Инцидентът е регистриран около 08.30 часа тази сутрин. Изпратеният на мястото полицейски екип е установил, че в с. Езерово, община Белослав, 34-годишен водач на мотоциклет, движейки се в посока Варна, на ляв завой губи контрол над мотоциклета и самокатастрофира в крайпътна канавка. Водачът е откаран в болница, където е установена съчетана травма, настанен е в „Реанимация“, има опасност за живота му. Образувано е досъдебно производство.", "date": "2017.10.02", "title": "Варна: 34-годишен мотоциклетист е с опасност за живота след катастрофа в с. Езерово"}
{"url": "http://www.focus-news.net/news/2017/10/02/2442055/prezidentat-rumen-radev-shte-nagradi-s-orden-sv-sv-kiril-i-metodiy-parva-stepen-valeriy-gergiev.html", "text": "На 3 октомври от 16.30 часа в Гербовата зала на Дондуков 2 държавният глава Румен Радев ще награди с орден “Св. Св. Кирил и Методий“ първа степен художествения ръководител и директор на Мариинския театър на Санкт Петербург Валерий Гергиев. Това съобщиха от прессекретариата на държавния глава.\r\nДържавното отличие ще бъде връчено в знак на признание за големите заслуги на Валерий Гергиев в областта на културата и изкуството и за приноса му за укрепване на културните връзки между Република България и Руската федерация.", "date": "2017.10.02", "title": "Президентът Румен Радев ще награди с орден „Св. Св. Кирил и Методий“ първа степен Валерий Гергиев"}
{"url": "http://www.focus-news.net/news/2017/10/02/2442056/voice-of-america-osse-prizova-ispanskite-vlasti-da-uvazhavat-svobodata-na-izrazyavaneto-i-na-sabiraniyata.html", "text": "Директорът на отдела на ОССЕ за демократичните институции и човешките права Ингибьорг Солрун Гисладотир призова испанските власти да уважават основните свободи на мирно събиране и изразяване, „за да се установи комуникация“ в Каталония и да се предприемат  „мерки на деескалация за намаляване на напрежението“, предаде  Voice of America.\r\n„Испанските власти трябва да направят така, че полицията да използва сила единствено при необходимост и при стриктно придържане с принципа на пропорционалността“, добави тя.  Виктор Турмаков", "date": "2017.10.02", "title": "Voice of America: ОССЕ призова испанските власти да уважават свободата на изразяването и на събиранията"}
{"url": "http://www.focus-news.net/news/2017/10/02/2442057/prokuror-rumyana-arnaudova-zaplasheniyat-s-ubiystvo-svidetel-po-deloto-sreshtu-bivshiya-deputat-zhivko-martinov-deystvitelno-se-strahuva-za-zhivota-si.html", "text": "Заплашеният с убийство свидетел по делото срещу бившия депутат Живко Мартинов действително се страхува за живота си. Това заяви на брифинг прокурор Румяна Арнаудова - говорител на главния прокурор, във връзка с повдигнатите обвинения на бившия директор на ОДМВР – Добрич Веселин Колев, за който има данни че е отправял смъртни заплахи към свидетел по делото срещу бившия депутат Живко Мартинов, предаде репортер на Агенция „Фокус“. „Лицето действително се страхува за живота си, но не е поискал изрична защита. Считаме, че с повдигането на обвиненията ще се възпре лицето Колев да извършва каквито и да е престъпления, включително и срещу личността“, добави Арнаудова. Обвинението обхваща действия на Колев както за периода, в който той е заемал поста на директор, така и за деяния от съвсем скоро, които са свързани с делото срещу бившия депутат от ГЕРБ и също обвиняем – Живко Мартинов. Според събраните от прокуратурата данни Веселин Колев е обвинен за това, че на 19 септември 2017 г. се заканил с убийство на Т. А. – основен свидетел по обвиненията срещу Мартинов. Той го заплашил, че ще го убие, ако отново свидетелства срещу Мартинов и междувременно му отправил заплашителни жестове. Останалите обвинения срещу Колев са за принуда и склоняване на вещи лица да дадат невярно заключение. \r\nОт думите на прокурор Арнаудова стана ясно, че когато Специализираното звено „Антикорупция“ е започнало разследването в Добрич, много лица се изявили желание да свидетелстват, без да са били призовавани за това. „По същия начин, непредвидено от нашето звено, се появиха лица, които свидетелстваха и повдигнахме обвинение на директорката на Областната дирекция по безопасност на храните, за която съобщихме в края на месец юли“, аргументира се Арнаудова.\r\nИван ЛАЗАРОВ", "date": "2017.10.02", "title": "Прокурор Румяна Арнаудова: Заплашеният с убийство свидетел по делото срещу бившия депутат Живко Мартинов действително се страхува за живота си"}
{"url": "http://www.focus-news.net/news/2017/10/02/2442058/prekratena-e-obshtestvenata-porachka-za-proektirane-i-stroitelstvo-na-tunel-zheleznitsa-predstoi-neynoto-restartirane-v-nay-kratak-srok.html", "text": "След забележки на Агенцията за обществени поръчки, Агенция „Пътна инфраструктура“ прекрати обществената поръчка за проектиране и строителство на тунел „Железница“ на АМ „Струма“. Срокът за обжалване на решението за прекратяване е 10 календарни дни. Това съобщиха от пресцентъра на Агенция \"Пътна инфраструктура\".\r\nАПИ има готовност веднага след влизане в сила на решението за прекратяване на поръчката, да процедира провеждането на нова процедура за проектиране и строителство на тунел „Железница”. \r\n„Извършените промени в документацията на обществената поръчка бяха наложителни и извършени в допустимия срок по закон. Агенцията по обществените поръчки е счела, че те ще променят първоначално обявените условия пред участниците и поради тази причина е необходимо да прекратим процедурата и да я стартираме наново с вече нанесените корекции. АПИ като възложител отчита факта, че забавянето в рамките на две седмици е допустимо при реализацията на проекта, в сравнение с възможна корекция за сметка на държавния бюджет“, коментира председателят на Управителния съвет на АПИ инж. Дончо Атанасов.", "date": "2017.10.02", "title": "Прекратена е обществената поръчка за проектиране и строителство на тунел „Железница“, предстои нейното рестартиране в най-кратък срок"}
{"url": "http://www.focus-news.net/news/2017/10/02/2442059/kmetat-na-sofiya-yordanka-fandakova-shte-proveri-stroitelnite-deynosti-po-izgrazhdaneto-na-kanalizatsiya-v-kv-benkovski.html", "text": "Кметът на София Йорданка Фандъкова ще провери строителните дейности по изграждането на канализация в кв. \"Бенковски\" от 11.00 часа на 3 октомври. Това съобщиха от пресцентъра на Столична община. Проверката ще започне от бул. „Лазар Михайлов“ преди църквата. На проверката ще присъстват зам.-кметът Ирина Савина и кметът на район „Сердика“ Тодор Кръстев.", "date": "2017.10.02", "title": "Кметът на София Йорданка Фандъкова ще провери строителните дейности по изграждането на канализация в кв. \"Бенковски\""}
{"url": "http://www.focus-news.net/news/2017/10/02/2442060/predsedatelyat-na-ns-dimitar-glavchev-i-prof-ognyan-gerdzhikov-shte-napravyat-izyavleniya-vav-vrazka-sas-sazdavaneto-na-konsultativen-savet-po-zakonodatelstvoto-kam-parlamenta.html", "text": "Председателят на Народното събрание Димитър Главчев и проф. Огнян Герджиков ще направят изявления пред журналисти във връзка със създаването на Консултативен съвет по законодателството към парламента. Изявленията ще бъдат на 3 октомври в 14.45 часа в сградата на Народното събрание. Това съобщиха от пресцентъра на Народното събрание.\r\nСпоред чл. 8, ал. 7 от Правилника за организацията и дейността на Народното събрание председателят на парламента може да създаде Консултативен съвет по законодателството. Организацията, дейността и съставът на съвета се уреждат с правила, утвърдени от председателя и заместник-председателите на Народното събрание.", "date": "2017.10.02", "title": "Председателят на НС Димитър Главчев и проф. Огнян Герджиков ще направят изявления във връзка със създаването на Консултативен съвет по законодателството към парламента"}
{"url": "http://www.focus-news.net/news/2017/10/02/2442061/horst-zeehofer-pregovorite-mezhdu-hss-i-hds-sa-nay-slozhnite-ot-1976-godina-nasam.html", "text": "Министър-председателят на Бавария и председател на Християн-социалния съюз Хорст Зеехофер призова за сключване на споразумение по горната граница на приеманите в Германия мигранти преди канцлерът на Германия Ангела Меркел да започне преговори за сформиране на коалиция с другите партии, предаде Politico.\r\nСпоред Зеехофер идните преговори между Меркел и него ще бъдат „най-сложните от 1976 г. насам“, когато Християн-социалният съюз заплашва да разпусне Съюза (ХДС/ХСС). Баварската партия иска ХДС да въведе горна граница за приема на бежанци в Германия и иска тя да бъде установена на 200 хил. – политика, срещу която Меркел е против. \r\nЗеехофер призова ХДС и ХСС да се споразумеят по въпроса до тази неделя, посочвайки, че преговорите за формиране на управляваща коалиция с останалите партии няма да започнат без двете съюзни организации да установят общи позиции по определени въпроси.  Виктор Турмаков", "date": "2017.10.02", "title": "Хорст Зеехофер: Преговорите между ХСС и ХДС са най-сложните от 1976 година насам"}
{"url": "http://www.focus-news.net/news/2017/10/02/2442062/prokuror-rumyana-arnaudova-na-praktika-rumen-ovcharov-e-podaril-darzhavni-bogatstva-na-edno-chastno-druzhestvo.html", "text": "На практика Румен Овчаров е подарил държавни богатства на едно частно дружество. Това заяви на брифинг прокурор Румяна Арнаудова, говорител на главния прокурор, във връзка с прецизирането на обвинението от страна на СЗ „Антикорупция“ срешу Румен Овчаров – бивш министър на енергетиката, по делото известно като делото за „Мини Бобов дол“, предаде репортер на Агенция „Фокус“. Прокурор Арнаудова уточни, че новото обвинение е прецизирано с оглед на стойността на щетата, която е настъпила за мината. „Стойността на щетите е установена посредством изготвената съдебно-икономическа експертиза“, аргументира се прокурор Арнаудова. „Ако при първоначалното обвинение бяхме установили, че щетата е в размер на около 4.5 млн. лева. Сега, в резултат на изследването на вещите лица установихме, че щетата за „Мини Бобов дол“ е в размер на близо 9 млн. лева“, допълни още тя. \r\nИван ЛАЗАРОВ", "date": "2017.10.02", "title": "Прокурор Румяна Арнаудова: На практика Румен Овчаров е подарил държавни богатства на едно частно дружество"}
{"url": "http://www.focus-news.net/news/2017/10/02/2442063/sport-garbine-mugurusa-ne-uspya-da-dostigne-do-vtori-krag-na-turnira-v-pekin-zaradi-travma.html", "text": "Лидерът на класирането в Женската тенис асоциация Гарбине Мугуруса не успя да излезе на втори кръг на турнира в Пекин. В първи кръг тя претърпя поражение от чехкинята Барбара Стрицова, отказвайки се да продължи сблъсъка при резултат 1:6, 0:2 заради травма.\r\nВъв втори кръг Стрицова ще се срещне с германката Юлия Гергес. Виктор Турмаков", "date": "2017.10.02", "title": "Спорт: Гарбине Мугуруса не успя да достигне до втори кръг на турнира в Пекин заради травма"}
{"url": "http://www.focus-news.net/news/2017/10/02/2442064/ministar-lilyana-pavlova-mozhem-da-sazdadem-klasteri-v-koito-eksperti-ot-pravitelstvoto-i-biznesa-da-rabotyat-po-digitalnata-ikonomika.html", "text": "Дигиталната тема е навсякъде. Основен приоритет на Българското председателство, а и развитието на българската икономика, е да бъде дигитално. Ако искаме да бъдем успешни, подготвени и ефективни, трябва да бъдем обезпечени с добра експертиза. Потвърждавам, че можем да създадем тематични клъстери и експерти на правителството да работят с професионалистите по дигиталната икономика от бизнеса. Само с общи усилия можем да създадем добро законодателство. Това заяви министър Лиляна Павлова на конференцията „Европа – начело на дигиталната трансформация: Българското председателство на Съвета на ЕС 2018“, организирана от Американската търговска камара, съобщиха от пресцентъра на Министерство за Българското председателство на Съвета на Европейския съюз 2018.\r\nМинистър Павлова представи петте приоритета на председателството в дигиталната икономика. Сред тях е максималното подобряване на свързаността във всичките й измерения, включително и подкрепяне инициативата на председателя на Европейската комисия Жан-Клод Юнкер – „WiFi For All“.\r\nДруг приоритет е развитието на един конкурентоспособен, добре функциониращ дигитален единен пазар. „С еврокомисар Мария Габриел ще можем да работим заедно по приемането на стратегията за киберсигурност, която ще ни даде възможност да „отпушим“ функционирането, създаването и прилагането на единния дигитален пазар“, уточни министър Павлова.\r\nИкономика, базирана на свободен поток на данни, е друг от приоритетите на Българското председателство. Сред основните теми е и осъвременяване на законодателството и директивите за телекомите и защитата на личните данни. България ще работи и за приемането на общоевропейския план за електронно управление, както и по директивата за защита на авторското право. \r\n„Няма да е лесна задачата да отстоим националния интерес и в същото време да спазим ангажимента, който сме декларирали като председателстващ - да бъдем максимално балансирани и неутрални в търсенето на компромис и консенсус по тези нелеки задачи“, каза още министър Павлова.\r\n„Българското председателство има и един по-широк приоритет и ако излезем извън чисто дигиталния дневен ред, даваме по-широка заявка - да бъдем Балканско председателство. За нас европейското бъдеще на Западните Балкани е изключително важна тема, ще я търсим във всяко един досие, за да бъдат адекватно включени всички държави от този регион. Залагаме на дигиталната свързаност. Пример за това е отпадането на роумниг таксите за държавите в региона“, допълни министърът.", "date": "2017.10.02", "title": "Министър Лиляна Павлова: Можем да създадем клъстери, в които експерти от правителството и бизнеса да работят по дигиталната икономика"}
{"url": "http://www.focus-news.net/news/2017/10/02/2442065/veliko-tarnovo-uchilishte-za-vazrastni-za-provezhda-za-osiguryavane-na-bezopasnost-na-zhitelite-na-malkite-naseleni-mesta-v-obshtinata.html", "text": "„Училище за възрастни“ организират в селата в община Велико Търново. Това е образователна инициатива, която се провежда съвместно от Регионалната дирекция „Пожарна безопасност и защита на населението“, Областната дирекция на МВР и дарителско сдружение „Св. Иван Рилски“, каза за Радио „Фокус“ – Велико Търново инж. Николай Александров, началник на сектор „Превантивна и контролна дейност“ в Регионалната дирекция „Пожарна безопасност и защита на населението“. Той уточни, че основната цел на кампанията е осигуряване превенция на престъпленията срещу възрастни, ограничаване на телефонните измами и осигуряване на безопасност на жителите на малките населени места. \r\n„Заедно с колегите от полицията се стремим да обхванем възможно най-широк спектър от теми, за да имат нашите родители една по-безопасна среда, в която да живеят и да се чувстват по-сигурни“, уточни инж. Александров. Той припомни, че инициативата е започнала през миналата година и беседите ще обхванат всички населени места от Великотърновска община. Причината за организирането на кампанията е фактът, че според направени анализи, населението, което пребивава в селата, е най-уязвимата група при всякакви престъпления и инциденти. По думите му, ефектът от превантивните и информационни кампании ще се покаже още при началото на новия отоплителен сезон. Той подчерта също, че резултатите ще са положителни, защото става въпрос за неща, които хората знаят, но е хубаво те да им се припомнят.\r\nЛуиза ТРАНЧЕВА", "date": "2017.10.02", "title": "Велико Търново: „Училище за възрастни“ за провежда за осигуряване на безопасност на жителите на малките населени места в общината"}
{"url": "http://www.focus-news.net/news/2017/10/02/2442066/blagoevgrad-s-bogata-programa-na-5-oktomvri-shte-badat-otbelyazani-105-godini-ot-osvobozhdenieto-na-gorna-dzhumaya-i-pirinska-makedoniya.html", "text": "На 5 октомври Община Благоевград ще отбележи 105 години от Освобождението на Горна Джумая и Пиринска Македония с изключително богата програма, съобщиха от пресцентъра на Общината. Празничният ден ще започне в 09.30 часа с тържествен молебен и полагане на цветя на паметния знак на майор Иван Павлович Орлински, в двора на църквата „Въведение Богородично“. В 10.30 часа ще бъде издигнато националното знаме на Република България и ще бъдат положени  цветя пред паметника на Георги Измирлиев-Македончето, намиращ се на едноименния площад.    \r\nНепосредствено след това ще бъдат положени венци и цветя на паметника на Македоно-одринското опълчение на                                                                                                                           пл. „Мите Марков“. В 11.00 часа в кв. „Вароша\" жителите и гостите на Благоевград ще станат свидетели на историческа възстановка на Горноджумайското въстание с участие на Национално дружество „Традиция“. \r\nПрограмата ще продължи с тържествена сесия на Общински съвет-Благоевград и Церемония по връчване на наградите „Личност на годината“, чието начало е 17:00 часа в ДТ „Никола Вапцаров“. В 19:30 часа предстои  митинг-заря, след което творците от Ансамбъл „Пирин“ изпълнят богат музикален репертоар и ще разкрият красотата на българския фолклор.\r\nНа 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на Българската армия продължават победоносния си поход на юг и така освобождават окончателно от османско иго целия Пирински край.", "date": "2017.10.02", "title": "Благоевград: С богата програма на 5 октомври ще бъдат отбелязани 105 години от Освобождението на Горна Джумая и Пиринска Македония"}
{"url": "http://www.focus-news.net/news/2017/10/02/2442067/the-independent-islyamska-darzhava-poe-otgovornost-za-napadenieto-v-las-vegas.html", "text": "„Ислямска държава“ пое отговорност за нападението в Лас Вегас, при което загинаха най-малко 50 души, предаде  The Independent.\r\n„Нападателят в Лас Вегас бе войник на „Ислямска държава“, действащ в отговор на призивите да се извършват нападения срещу страните от международната коалиция“, сочи приближената до ислямистката организация информационна агенция „Амак“. \r\nВъв второ заявление агенцията сочи, че нападателят е приел исляма „преди няколко месеца“. Виктор Турмаков", "date": "2017.10.02", "title": "The Independent: „Ислямска държава“ пое отговорност за нападението в Лас Вегас"}
{"url": "http://www.focus-news.net/news/2017/10/02/2442068/varna-6-probi-ot-piteyni-vodi-sa-izsledvani-ot-rzi-za-nivoto-na-estestven-uran-rezultatite-sa-v-normite.html", "text": "Шест проби от питейни води са анализирани от Регионалната здравна инспекция (РЗИ) във Варна по показател естествен уран във връзка с мониторинга на питейни води. Това съобщиха за Радио „Фокус“ – Варна от РЗИ. Получените резултати не надвишават параметричните стойности, определени съгласно изискванията на Наредба №9 за качеството на водата, предназначена за питейно-битови цели. Според седмичната сигнална справка за периода 21-28 септември са изследвани и три проби питейни води за обща бета активност. Установените стойности по цитирания показател са под определеното контролно ниво в наредбата, допълниха от инспекцията.\r\nСъгласно заповед на министъра на здравеопазването относно контрола на радиационните фактори на жизнената среда e извършен анализ на две проби от хранително продукти - прясно мляко и тиквички, от търговската мрежа по радиологичните показатели сумарна специфична активност на цезий-134 + цезий-137 и стронций-90.  Получените резултати не превишават допустимите норми, определени в наредбата за определяне на изискванията към границите на радиоактивното замърсяване на храните. Относно контрола на радиационните фактори на жизнената среда e извършен анализ на една проба питейна вода за определяне съдържанието на стронций-90, цезий-137, радий-226 и естествен уран. Концентрацията на стронций-90 и цезий-137 в пробата вода не превишава нивата на докладване в Европейската комисия според приложение III към Препоръка на Комисията 2000/473/Евроатом.\r\nМарияна ВАЛЕНТИНОВА", "date": "2017.10.02", "title": "Варна: 6 проби от питейни води са изследвани от РЗИ за нивото на естествен уран, резултатите са в нормите"}
{"url": "http://www.focus-news.net/news/2017/10/02/2442069/blagoevgrad-uslovna-prisada-poluchi-mazh-prebil-s-buhalka-dvama-mazhe-i-zhena-zaradi-finansovi-neureditsi.html", "text": "Районна прокуратура – Благоевград е сключила споразумение с Д.Д., обвинен за влизане в чужд имот и нанасяне на телесни повреди на три лица. Това съобщиха от пресцентъра на Апелативна прокуратура - София.\r\nОколо 5.00 часа сутринта на 1 юли 2017 г., подсъдимият Д., чрез натиск и преодоляване на заключващ механизъм на входна врата, проникнал в чужда къща на ул. „Околчица“ в гр. Благоевград. Той нанесъл побой на двама мъже и жена, които получили различни по тежест телесни повреди. Ударите били нанасяни с дървена бухалка с размери около 60-70 см. Поводът за жестоката разправа били неуредени финансови отношения. \r\nСъдът е одобрил постигнатото между прокуратурата и защитата на подсъдимия споразумение, с което на Д.Д. е наложено наказание от три години „лишаване от свобода“ с петгодишен изпитателен срок. \r\nОпределението на съда не подлежи на обжалване и има характер на влязла в сила присъда.", "date": "2017.10.02", "title": "Благоевград: Условна присъда получи мъж, пребил с бухалка двама мъже и жена заради финансови неуредици"}
{"url": "http://www.focus-news.net/news/2017/10/02/2442070/sreshtu-advokat-na-tsvetan-vasilev-e-povdignato-obvinenie-za-uchastie-v-prestapna-grupa-zanimavashta-se-s-kontrabanda-na-tsigari.html", "text": "Срещу адвокат на Цветан Василев е повдигнато обвинение за участие в престъпна група, занимаваща се с контрабанда на цигари. Това стана ясно по време на брифинг в Съдебната палата, където говорителят на главния прокурор Румяна Арнаудова коментира отвореното писмо до медиите на Лазар Карадалиев – адвокатът на Цветан Василев, предаде репортер на Агенция „Фокус“. „Обвинението на Карадалиев е в рамките на разследване на специализираната прокуратура, което е започнало преди повече от една година. Обвинението е за участие в организирана престъпна група, която се занимава с внос и контрабанда на цигари. Деянията са от 2011 и 2012 г. Има установени множество камиони с цигари без бандерол, които са внесени от Гърция към България. Самият г-н Караделиев, неговото участие в групата се е изразявало основно в посрещане и насочване на камионите, не само като траектория на придвижване на траекторията на страната, но и като място за разтоварване“, заяви прокурор Арнаудова. По думите ѝ разследването, независимо, че е от една година, не е достатъчно напреднало. „Има риск, ако разкрием повече, да си попречим. Това, което мога допълнително да кажа, че са повдигнати обвинения на още три лица. Специализираната прокуратура действа по своя план“, подчерта Арнаудова и поясни, че всички лица са с мярка за неотклонение „Подписка“. \r\nИван ЛАЗАРОВ", "date": "2017.10.02", "title": "Срещу адвокат на Цветан Василев е повдигнато обвинение за участие в престъпна група, занимаваща се с контрабанда на цигари"}
{"url": "http://www.focus-news.net/news/2017/10/02/2442071/deutsche-welle-germaniya-prizova-madrid-i-barselona-kam-pregovori.html", "text": "Германското правителство призова да се запази спокойствие след провеждането на референдума в Каталония за самоопределение. Външният министър Зигмар Габриел предложи на испанското правителство и на правителството на Каталонската автономия да проведат  преговори, за да „достигнат до политически жизнеспособно решение“ и да избягват „вътрешен разкол“, предаде  Deutsche Welle  в руската си редакция.\r\nСпоред Габриел е важно да се действа „в рамките на правовата държава и испанската конституция“. „Германия е свързана по най-тесен начин с Испания, а Берлин се интересува от Мадрид като от силен партньор-член на ЕС“, поясни министърът.  Виктор Турмаков", "date": "2017.10.02", "title": "Deutsche Welle: Германия призова Мадрид и Барселона към преговори"}
{"url": "http://www.focus-news.net/news/2017/10/02/2442072/pet-mesetsa-zatvor-za-shofirane-na-mototsiklet-sled-upotreba-na-alkohol.html", "text": "На пет месеца затвор осъдиха мъж за шофиране на мотоциклет след употреба на алкохол, съобщиха от пресцентъра на Апелативна прокуратура - София. На 20 август 2017 г. подсъдимият И.В. (на 38 години) от с. Батулци, общ. Ябланица, употребил значително количество алкохол, но решил да управлява мотоциклет м. „Сузуки-Бандит“. Около 15 ч. на същия ден той бил спрян за проверка в близост до автоспирка в с. Караш от служителите на реда. Поводът за нея бил полученият по-рано сигнал за нарушение на обществения ред във вила „Горска фея“ с данни за участието на И.В. в него. \r\nУстановено било, че водачът е неправоспособен и употребил алкохол. При извършения тест с техническо средство била констатирана алкохолна концентрация в кръвта му от 1.87 промила в издишания въздух. \r\nС одобреното от съда споразумение, сключено между Районна прокуратура – Мездра и защитата на И.В., на подсъдимия е наложено наказание от пет месеца „лишаване от свобода“ при първоначален „общ“ режим на изтърпяване.", "date": "2017.10.02", "title": "Пет месеца затвор за шофиране на мотоциклет след употреба на алкохол"}
{"url": "http://www.focus-news.net/news/2017/10/02/2442073/izgotvyaneto-na-natsionalen-plan-za-deystvie-za-energiya-ot-gorsko-darvesna-biomasa-obsazhdaha-gorski-eksperti.html", "text": "Потенциалът на горско-дървесната биомаса в България за производство на топло и електро енергия обсъждаха горски експерти на междуведомствена среща в гр. Хисаря. Дискусиите се проведоха в рамките на трето заседание на заинтересованите страни на 26 и 27 септември 2017 г. Това съобщиха от пресцентъра на Изпълнителна агенция по горите.\r\nНа форума експертите обсъдиха действащите европейски политики и регулации за горите и горското стопанство,  които имат отношение към биомасата за производство на енергия. Бяха представени актуалните възможности за използването на биомасата за енергия, които предоставят в сегашния програмен период 2014-2020 г. Оперативните програми, Програмата за развитие на селските райони и др.\r\nПрисъстващите се запознаха с общия баланс на производството, потреблението и търговията на обла дървесина в страната с акцент върху движението на технологичната дървесина и дървата за последния петгодишен период.\r\nПредставена и дискутирана беше презентация с предложения за SWOT и PEST анализ, като обобщение от направените специализирани анализи. По време на проведените дискусии, експертите се обединиха около извода, че в България е налице достатъчен потенциал от дървесина подходяща за производство на енергия, без това да е в ущърб на останалите потребители на дървесина. Представителите на големите дървопреработвателни фабрики в Междуведомствената група на заинтересованите страни настояха да се има в предвид техния общ капацитет и инвестиционни намерения, а не само реално потребената за петгодишния период на анализ дървесина.\r\nЕкспертите  обсъдиха механизмите и условията за насърчаване на използването на биомаса за енергийни цели и се обединиха  около твърдението, че са налице множество и разнообразни начини и инструменти за външно финансиране на дейности, свързани с производството на биомаса и на енергия от горска биомаса.\r\nФорумът е организиран от Агенцията по горите по проект „Регионални политики за устойчива биоенергия“ по програма ИНТЕРРЕГ, Европа на Европейския съюз. Водещ партньор е Горският технологичен център на Каталуния, Испания.", "date": "2017.10.02", "title": "Изготвянето на национален план за действие за енергия от горско-дървесна биомаса обсъждаха горски експерти"}
{"url": "http://www.focus-news.net/news/2017/10/02/2442074/daily-sabah-turtsiya-osadi-napadenieto-v-las-vegas.html", "text": "Президентът на Турция Реджеп Тайип Ердоган осъди смъртоносното нападение в Лас Вегас, оставило 50 души загинали и стотици ранени, пише  Daily Sabah.\r\n„Осъждам по-най силен начин терористичното нападение в Лас Вегас. Искрено се надявам подобни нападения да не се случват в бъдеще. От името на турския народ предлагам своите съболезнования за семействата и любимите на жертвите и за всички американци“, написа Ердоган на профила си в социалната мрежа „Туитър“. \r\nНа свой ред прессекретарят на турското правителство Бекир Боздаг заяви, че Турция е срещу всички форми на насилие, нападения и терор.  Виктор Турмаков", "date": "2017.10.02", "title": "Daily Sabah:  Турция осъди нападението в Лас Вегас"}
{"url": "http://www.focus-news.net/news/2017/10/02/2442075/vratsa-dvizhenieto-po-pat-i-1-e79-rebarkovo-lyutidol-pri-km-172-se-izvarshva-v-edna-lenta-poradi-remont-na-vodoprovod-v-s-lyutidol.html", "text": "Движението по път I-1/E79/ Ребърково-Лютидол при км 172, се извършва в една лента поради ремонт на водопровод в с. Лютидол. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\". Водачите да се движат с повишено внимание и съобразена скорост.", "date": "2017.10.02", "title": "Враца: Движението по път I-1 /E79/ Ребърково-Лютидол при км 172, се извършва в една лента поради ремонт на водопровод в с. Лютидол"}
{"url": "http://www.focus-news.net/news/2017/10/02/2442076/afp-donald-tusk-prizova-mariano-rahoy-da-izbyagva-po-natatashna-upotreba-na-sila.html", "text": "Председателят на Европейския съвет Доналд Туск призова министър-председателя на Испания Мариано Рахой да избягва по-нататъшна „употреба на сила“ в каталонската криза,  след като забранения от конституционния съд на кралството референдум бе помрачен от сцени на полицейско насилие, предаде  AFP.\r\n„Тъкмо говорих с Мариано Рахой. Споделяйки конституционните му доводи, призовах да се открият начини да се избягват по-нататъшна ескалация и употреба на сила“, заяви Туск от профила си в социалната мрежа „Туитър“.  Виктор Турмаков", "date": "2017.10.02", "title": "AFP: Доналд Туск призова Мариано Рахой да избягва по-нататъшна „употреба на сила“"}
{"url": "http://www.focus-news.net/news/2017/10/02/2442077/el-pais-fk-barselona-obyavi-che-shte-uchastva-v-obyavenata-v-kataloniya-obshta-stachka.html", "text": "Футболен клуб Барселона обяви, че ще участва на обявената в Каталония за вторник, 3 октомври, обща стачка, пише  El Pais.\r\n„ФК Барселона се придържа към позицията, насърчавана от Бюрото за демокрация (в Каталония – бел. прев.) и следователно клубът ще остане затворен утре“, пише на профила на отбора в социалната мрежа „Туитър“. Виктор Турмаков", "date": "2017.10.02", "title": "El Pais: ФК Барселона обяви, че ще участва в обявената в Каталония обща стачка"}
{"url": "http://www.focus-news.net/news/2017/10/02/2442079/gd-granichna-politsiya-na-gkpp-kapitan-andreevo-ima-9-km-a-na-gkpp-lesovo-3-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход за товарни автомобили. На ГКПП \"Капитан Андреево\" има 9 км, а на ГКПП \"Лесово\" - 3 км колона от товарни автомобили. Това сочат данни към 18.00 часа, публикувани в сайта на ГД \"Гранична полиция\". На българо-румънската граница на ГКПП \"Дунав мост-Видин\" на изход е образувана 2 км колона от товарни автомобили.\r\nНа границите със Сърбия, Македония и Гърция трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.10.02", "title": "ГД \"Гранична полиция\": На ГКПП \"Капитан Андреево\" има 9 км, а на ГКПП \"Лесово\" - 3 км колона от товарни автомобили на изход"}
{"url": "http://www.focus-news.net/news/2017/10/02/2442080/pregled-na-mezhdunarodnite-novini-do-18-chasa-agentsiya-fokus.html", "text": "Европейската комисия призова всички страни, засегнати от кризата в Каталония, да пристъпят „много бързо“ към диалог. \r\nВ съобщение от понеделник, се казва, че „комисията вярва, че днешните време са за стабилност и обединение, не разделение и фрагментиране. Призоваваме всички засегнати да се придвижат много бързо от противопоставяне към диалог“. \r\n*** Курсът на еврото  падна значително в сравнение с редица световни валути на борсите, след като в Каталонската автономия гласуваха за независимост от Испания по време на референдум, белязан с насилие.\r\nЕврото е загубило 0,6% от стойността си спрямо долара до 1,174 за един – това е най-ниският му курс от средата на август насам. То е паднало и до най-ниското си равнище в сравнение и с швейцарския франк за последните три седмици. \r\n„Референдумът в Каталония ще стартира нова фаза на политическа нестабилност за ЕС“, сочи Джош Махони, икономически анализатор. Според него насилствените сблъсъци между протестиращите и полицията са помрачили вота и „едва ли ще направят нещо по-различно от засилването на решителността за независимост“.\r\nТой посочи, че Каталония е „най-богатия регион в Испания и има добра причина централното правителство да иска да смаже всеки процес, който може да доведе до разцепване на страната“. „Резултатът от този процес ще влияе и във Великобритания, като тези, които искат шотландската независимост ще наблюдават отблизо“, добави той. \r\n***Карлес Пучдемон поиска изтегляне на допълнителни части на испанската полиция\r\nЛидерът на Каталония Карлес Пучдемон поиска в понеделник испанското правителство да изтегли всички допълнителни части на полицията, които бяха разположение в областта заради неделния вот за независимост.\r\nПред журналисти Пучдемон заяви, че „иска изтегляне на всички полицейски сили, разположение за осъществяването на тези репресивни действия“, говорейки за сблъсъците между органите на реда и подкрепящите референдума. В резултат, според регионалните власти, са ранени почти 900 души. \r\n*** Директорът на отдела на ОССЕ за демократичните институции и човешките права Ингибьорг Солрун Гисладотир призова испанските власти да уважават основните свободи на мирно събиране и изразяване, „за да се установи комуникация“ в Каталония и да се предприемат  „мерки на деескалация за намаляване на напрежението“.\r\n„Испанските власти трябва да направят така, че полицията да използва сила единствено при необходимост и при стриктно придържане с принципа на пропорционалността“, добави тя. \r\n*** Министър-председателят на Бавария и председател на Християн-социалния съюз Хорст Зеехофер призова за сключване на споразумение по горната граница на приеманите в Германия мигранти преди канцлерът на Германия Ангела Меркел да започне преговори за сформиране на коалиция с другите партии.\r\nСпоред Зеехофер идните преговори между Меркел и него ще бъдат „най-сложните от 1976 г. насам“, когато Християн-социалният съюз заплашва да разпусне Съюза (ХДС/ХСС). Баварската партия иска ХДС да въведе горна граница за приема на бежанци в Германия и иска тя да бъде установена на 200 хил. – политика, срещу която Меркел е против. \r\nЗеехофер призова ХДС и ХСС да се споразумеят по въпроса до тази неделя, посочвайки, че преговорите за формиране на управляваща коалиция с останалите партии няма да започнат без двете съюзни организации да установят общи позиции по определени въпроси. \r\n*** Повече от 50 души са убити, а други 200 ранени, след като стрелец откри огън на концерт в Лас Вегас. Това прави инцидента най-кървавия по рода си в американската история. \r\nНа пресконференция в понеделник, говорител на полицията заяви, че нападателят, който бе убит при акцията на органите на реда, е 64-годишния местен жител Стивън Падок. Под подозрение в съучастие е попаднала и негова близка.  \r\nМотивът все още не е известен.\r\n***", "date": "2017.10.02", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/10/02/2442081/vratsa-vazstanoveno-e-dvizhenieto-po-pat-e-79-rebarkovo-lyutidol-pri-km-172.html", "text": "Възстановено е движението по път I-1 (E-79) Ребърково-Лютидол при км 172. Това съобщиха от пресцентъра на Агенция \"Пътна инфраструктура\".", "date": "2017.10.02", "title": "Враца: Възстановено е движението по път E-79 Ребърково-Лютидол при км 172"}
{"url": "http://www.focus-news.net/news/2017/10/02/2442082/the-hill-donald-tramp-zayavi-che-strelbata-v-las-vegas-e-akt-na-chisto-zlo.html", "text": "Президентът на САЩ Доналд Тръмп осъди масовата стрелба в Лас Вегас, при която загинаха 50 души, пише   The Hill.\r\n„Това е акт на чисто зло“, заяви Тръмп. Той посочи, че ще замине за Лас Вегас в сряда, за да се срещне с жертвите. Президентът благодари на реакцията на властите и полицията, посочвайки, че така са спечелили много животи. \r\n„Тук сме за вас и се молим за вас“, заяви той на семействата и близките на жертвите.  Виктор Турмаков", "date": "2017.10.02", "title": "The Hill: Доналд Тръмп заяви, че стрелбата в Лас Вегас е „акт на чисто зло“"}
{"url": "http://www.focus-news.net/news/2017/10/02/2442083/blagoevgrad-na-3-oktomvri-shte-se-provede-tseremoniya-parva-kopka-blagoustroyavane-na-ul-ilinden-v-selo-riltsi.html", "text": "Утре (3 октомври) от 11:00 часа ще се проведе церемония „Първа копка“ - благоустрояване на ул. „Илинден“ в село Рилци, община Благоевград (до магазина на У – образното кръстовище). Това съобщиха от пресцентъра на Община Благоевград.", "date": "2017.10.02", "title": "Благоевград: На 3 октомври ще се проведе церемония „Първа копка“ - благоустрояване на ул. „Илинден“ в село Рилци"}
{"url": "http://www.focus-news.net/news/2017/10/02/2442084/ministar-emil-karanikolov-shte-iziskam-ot-mvr-dokladat-za-emko-da-bade-gotov-oshte-utreako-nyama-opasnost-za-sluzhitelite-vednaga-shte-varnem-litsenza.html", "text": "Ще изискам от МВР докладът за „Емко“ да бъде готов още утре и ако няма опасност за живота или безопасността на служителите, аз лично веднага ще искам да се върне действието на спрения лиценз за внос и износ. Това каза министърът на икономиката Емил Караниколов по време на брифинг в Министерски съвет след срещата му с представители на работещите в дружеството „Емко“, предаде репортер на Агенция „Фокус“.\r\nМинистър Караниколов обърна внимание на факта, че по-бързото изготвяне на доклада е работа на Междуведомствения съвет. „Но аз конкретно се ангажирам, че това ще се направи. Веднага щом той е готов, има договорка какво ще направим и Междуведомственият съвет ще бъде свикан при всички положения. Оттук нататък ще имаме диалог по всички други теми, които поставихме, включително и по нормативната база. Но това с нормативната база ще бъде направено с абсолютно всички производители във Военно-промишления комплекс“, обясни министър Караниколов и уточни, че не се провеждани разговори по темата „Дунарит“, тъй като в залата не е имало хора от дружеството.\r\nПредставителите на „Емко“ изказаха своята вяра в честността и обективността на министъра. „Ние поемаме ангажименти да спазваме съществуващата в страната законова уредба и да работим в диалог, с който да бъдат избягвани проблемите. Аз уверих министъра, че ние, работниците, каквото и да ни струва, ще спрем протестните действия в момента, в който започнат обективните действия и спрямо нас. Надяваме се на честната дума на един български министър“, каза Славчо Димиев - директор обособено производство в завод на „Емко“ в Трявна и обясни, че по договорите, които за тях са болна тема, има още да се работи.\r\n„Аз казах и на хората, които са отвън, че трябва да се даде шанс и на управлението на страната, и на нас. Ние обаче не молим за такъв шанс. Но смятам, че с диалог нещата могат да бъдат решени и искрено се надявам дори на положително отношение по отношение на договорите. Има неща, които министърът научи от нас“, категоричен беше представителят на „Емко“.", "date": "2017.10.02", "title": "Министър Емил Караниколов: Ще изискам от МВР докладът за „Емко“ да бъде готов още утре,ако няма опасност за служителите - веднага ще върнем лиценза"}
{"url": "http://www.focus-news.net/news/2017/10/02/2442085/pentagonat-amerikanski-voennosluzhesht-e-zaginal-v-irak-pri-vzriv-na-improviziran-eksploziv.html", "text": "Пентагонът съобщи, че американски военнослужещ от коалицията, бореща се срещу „Ислямска държава“ е убит, а втори е ранен при взрив на импровизирано устройство, поразил превозното им средство, предаде  Reuters.\r\n„Инцидентът се е случил в неделя“, съобщи прессекретарят на Пентагона майор Ейдриън Ранкин-Галоуей, без да предостави допълнителни детайли.  Виктор Турмаков", "date": "2017.10.02", "title": "Пентагонът: Американски военнослужещ е загинал в Ирак при взрив на импровизиран експлозив"}
{"url": "http://www.focus-news.net/news/2017/10/02/2442086/varna-pozhar-e-vazniknal-v-sgrada-na-teritoriyata-na-sodoviya-zavod-v-devnya.html", "text": "Пожар е възникнал в сграда, собственост на фирма за производство на перилни и миещи препарати, която се намира на територията на содовия завод в Девня. Това съобщиха от пресцентъра на содовия завод в Девня. Пожарът е възникнал в 16.49 часа по неустановени до момента причини. На място незабавно са пристигнали противопожарни автомобили на ведомствена пожарна и Гражданска защита, които са започнали гасене на пламъците. В момента пожарът е почти овладян.\r\nСпоред един от собствениците по време на инцидента в сградата не е имало хора. Няма пострадали нито вътре, нито вън. Води се разследване за причините за възникване на пожара.", "date": "2017.10.02", "title": "Варна: Пожар е възникнал в сграда на територията на содовия завод в Девня"}
{"url": "http://www.focus-news.net/news/2017/10/02/2442087/sport-angelik-kerber-otstapi-pred-alize-korne-na-parvi-krag-na-turnira-v-pekin.html", "text": "Германката Ангелик Кербер в първи кръг на турнира в Пекин отстъпи пред французойката Ализе Корне  с  4:6, 4:6.\r\nНа следващия кръг на турнира представителката на Франция ще се срещне с победителката от играта между Каролин Гарсия и Елисе Мертенс.  Виктор Турмаков", "date": "2017.10.02", "title": "Спорт: Ангелик Кербер отстъпи пред Ализе Корне на първи кръг на турнира в Пекин"}
{"url": "http://www.focus-news.net/news/2017/10/02/2442088/kyustendil-praznikat-na-dupnitsa-e-osnovniyat-aktsent-v-kulturniya-kalendar-na-obshtinata-za-mesets-oktomvri.html", "text": "Празникът на Дупница е основният акцент в културния календар на Общината за месец октомври. Това каза пред Радио „Фокус” – Кюстендил Таня Камбурова, експерт „Култура” към Община Дупница. За 19 октомври са предвидени поредица от мероприятия, свързани с празника на града. От 11.00 часа в изложбена зала „Джамията” ще се състои  арт – ателие “Дон Кези” с изложба градски пейзажи. Час по-рано ще се проведе и тържествена сесия на Общинския съвет. От 11.00 часа на площад “Свобода” ще бъде отслужен водосвет за здраве, а от 11.30 часа ще се проведе тържествен концерт „Дупница – това съм аз“, в който ще участват местни състави. Предвидено е и откриване на изложба и награждаване на победителите от конкурса “Дупница – моят роден град”, а от 19.00 часа в спортната зала ще се състои спектакълът на ансамбъл “Българе” – “Осмото чудо”.\r\nВенцеслав ИЛЧЕВ", "date": "2017.10.02", "title": "Кюстендил: Празникът на Дупница е основният акцент в културния календар на Общината за месец октомври"}
{"url": "http://www.focus-news.net/news/2017/10/02/2442089/reuters-politsiyata-e-naredila-evakuatsiya-na-kvartal-v-berlin-zaradi-otkrita-bomba-ot-vtorata-svetovna-voyna.html", "text": "Полицията е наредила незабавната евакуация на квартал „Шонеберг“ в южната част на Берлин и е отцепила района, след като строителни работници откриват неексплодирала бомба от Втората световна война, предаде  Reuters.\r\nСапьорите ще започнат да обезвреждат бомбата веднъж след като районът в радиус от 500 метра около 250-килограмовата бомба бъде евакуиран. \r\nПовече от 2000 тона неизбухнали бомби и муниции се откриват годишно в Германия дори и 70 години след края на Втората световна война.  Виктор Турмаков", "date": "2017.10.02", "title": "Reuters: Полицията е наредила евакуация на квартал в Берлин заради открита бомба от Втората световна война"}
{"url": "http://www.focus-news.net/news/2017/10/02/2442090/yuliyan-kolev-asotsiatsiya-na-prerabotvatelite-na-divorastyashti-gabi-i-plodove-sled-godini-balgariya-ot-iznositel-mozhe-da-se-prevarne-vav-vnositel-na-divorastyashti-gabi.html", "text": "Изсичането на горите е голям проблем за реколтата от диворастящи гъби, каза за Радио „Фокус“ – Пазарджик Юлиян Колев, председател на Асоциацията на преработвателите на диворастящи гъби и плодове и преработвател от Пазарджик. Той обясни, че дори да има валежи, при липсата на дървета, които да задържат влагата, тя бързо се изпарява, а това не позволява на гъбите да нарастват. Според Колев ако тази тенденция се запази, а също и другата – с намаляването на броя на берачите на гъби, след години България от износител ще се превърне във вносител на гъби. „В нашата страна не се консумират много гъби, но има страни, които от износители са се превърнали във вносители като например Испания и Франция. При нас потреблението се увеличава средно с около 20% годишно и може да се окажем в ситуацията на Франция“, коментира Колев. Той допълни, че подобна тенденция има и при горските плодове, защото през последните години боровинките, които се продават в страната, са внесени от Румъния. „Започнахме да внасяме и малини от Сърбия“, уточни Колев.\r\nВаня НИКОЛОВА", "date": "2017.10.02", "title": "Юлиян Колев, Асоциация на преработвателите на диворастящи гъби и плодове: След години България от износител може да се превърне във вносител на диворастящи гъби"}
{"url": "http://www.focus-news.net/news/2017/10/02/2442091/shumen-dvizhenieto-pri-km-365-po-am-hemus-v-uchastaka-shumen-kaspichan-v-posoka-varna-se-izvarshva-v-edna-lenta-poradi-ptp.html", "text": "Движението при км 365 по АМ \"Хемус\", в участъка Шумен - Каспичан, в посока Варна, се извършва в една лента поради ПТП. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост.", "date": "2017.10.02", "title": "Шумен: Движението при км 365 по АМ \"Хемус\", в участъка Шумен - Каспичан, в посока Варна, се извършва в една лента поради ПТП"}
{"url": "http://www.focus-news.net/news/2017/10/02/2442092/voice-of-america-islyamska-darzhava-e-zapalila-petrolni-kladentsi-v-severen-irak.html", "text": "Терористите от „Ислямска държава“ са запалили три петролни кладенци край град Хавиджа – един от двата последни региони в Ирак, контролирани все още от ислямистите, предаде  Voice of America.\r\nИракските сили за сигурност използват булдозери, за да поставят под контрол пожарите, запалени от терористите в ранните часове на събота, за да забавят напредването на подкрепяните от САЩ иракски въоръжени сили и техните съюзници към Хавиджа. \r\nПетролното находище Ал Лас, разположено на около 35 км. южно от Хавиджа бе един от основните източници на печалби за „Ислямска държава“, която през 2014 г. обяви халифат в части на Ирак и Сирия. \r\n„Терористите се опитват да използват пушека, за да попречат на въздушните удари, докато бягат от района към града“, съобщи полк. Мохамед ал Джабури от иракската армия. Той добави, че към момента огънят на единия петролен кладенец е потушен, но пожарите на другите два все още бушуват. Виктор Турмаков", "date": "2017.10.02", "title": "Voice of America: „Ислямска държава“ е запалила петролни кладенци в Северен Ирак"}
{"url": "http://www.focus-news.net/news/2017/10/02/2442093/smolyan-kmetat-nikolay-melemov-shte-dade-preskonferentsiya-na-3-oktomvri.html", "text": "Кметът Николай Мелемов ще даде рутинна пресконференция на 3 октомври, вторник, от 12.00 часа в 247 зала на Община Смолян. Това съобщиха от пресцентъра на Общината.", "date": "2017.10.02", "title": "Смолян: Кметът Николай Мелемов ще даде пресконференция на 3 октомври"}
{"url": "http://www.focus-news.net/news/2017/10/02/2442094/dimcho-georgiev-patriotichen-klub-bdintsi-na-vrashka-chuka-shte-bade-otkrit-pametnik-na-zaginalite-voynitsi-ot-vi-pehotna-bdinska-diviziya-v-parvata-svetovna-voyna.html", "text": "На Връшка чука ще бъде открит паметник на загиналите войници от VI пехотна Бдинска дивизия в Първата световна война, каза за Радио „Фокус“ – Видин Димчо Георгиев, председател на Патриотичен клуб „Бдинци“. Той посочи, че  паметникът вече е готов и ще бъде открит до края на месец октомври, средствата за паметника са събрани от Инициативен комитет от видински граждани. „В началото на октомври през 1915 г. на Връшка чука се водят боеве срещу Сръбската армия. Участват VI пехотна Бдинска дивизия, 51-ви запасен полк, в който влизат запасняци от Белоградчишко и Ломско и 52-ри запасен полк“, каза Димчо Георгиев. Той допълни, че от Връшка чука започва Първата световна война за Видинския регион. Войниците, които загиват от 6-та Бдинска пехотна дивизия на Връшка чука са 74. На братската могила, където са погребани, е имало дървен кръст. „Този дървен кръст е оцелял до 1945 година. На следващата година младежи от Кула събарят кръста под предлог, че България и Югославия ще правят обща федерация. Мястото на братската могила след години е напълно заравнено“, обясни Димчо Георгиев. При изграждането на водоснабдяването на граничната застава на Връшка чука в района на сраженията е открит череп със следа от куршум. „Черепът е запазен, намира се в ковчеже, което ще положим  в основите на паметника“, каза Димчо Георгиев.\r\nАнна ЛОЗАНОВА", "date": "2017.10.02", "title": "Димчо Георгиев, Патриотичен клуб „Бдинци“:  На Връшка чука  ще бъде открит паметник на загиналите войници от VI пехотна Бдинска дивизия в Първата световна война"}
{"url": "http://www.focus-news.net/news/2017/10/02/2442095/afp-evropeyskiyat-parlament-svikva-spetsialen-debat-posveten-na-katalonskata-kriza.html", "text": "Европейският парламент ще проведе специален дебат в сряда, четвърти октомври относно референдума за независимост в Каталония, предаде  AFP.\r\n„Депутатите в Страсбург по време на срещата си в понеделник решиха да проведат дебат“, съобщи председателят на ЕП Антонио Таяни. Виктор Турмаков", "date": "2017.10.02", "title": "AFP: Европейският парламент свиква специален дебат посветен на каталонската криза"}
{"url": "http://www.focus-news.net/news/2017/10/02/2442096/veliko-tarnovo-otchita-se-spad-na-bezrabotitsata-v-obshtina-svishtov-prez-mesets-avgust.html", "text": "Отчита се спад на безработицата в община Свищов през месец август. Това каза за Радио „Фокус“ – Велико Търново Таня Гуцева, директор на местната Дирекция „Бюро по труда“. В края на месеца безработните лица са били 911, което представлява намаление спрямо предходен месец с 41 души.\r\n„Равнището на безработица пада с 0,3 пункта и в края на месеца е 5,8 %, при 6,65 % на национално ниво. През същия период на предходната година броят на безработните е бил 1126 души или с 215 души повече от сегашния, а равнището е било 7,2 %“ , подчерта Таня Гуцева. Тя посочи, че през месец август изходящият поток превишава входящия с 41 души. Новорегистрираните лица са 115, а лицата с възстановена регистрация – 1. Обща численост на входящия поток е 115 души. Изходящият поток наброява 157 души, от които 104 са постъпили на работа. Трудова реализация с посредничество на бюрото по труда са намерили 68 души, от които 12 – по Оперативна програма „Развитие на човешките ресурси” и 11 – по програми и мерки за заетост, останалите 45 – на първичен пазар. Таня Гуцева посочи, че в момента на работния пазар в Свищов се търсят бетонджии за производство на стоманобетонни изделия, автомонтьори, продавачи, шивачи, шлосери, шофьори и заварчици.\r\nПрекратените регистрации поради неспазване на задълженията от страна на търсещите работа лица са 24, а прекратените по други причини – 29.\r\nПо думи на Гуцева най-голям е делът на безработните лица в община Свищов на възраст между 30 и 49 години. Тя посочи, че те представляват 47,53 на сто от общия брой безработни лица в общината. Техният брой е 433 души. През месец август в тази група се отчита абсолютно намаление с 15 души и нарастване на дела им с 0,47 процентни пункта. Групата на лицата на възраст над 50 години е на второ място по големина с абсолютен брой 364 души и относителен дял 39,96 на сто. През месеца се отчита абсолютно намаление с 22 души и снижаване на дела им с 0,59 пункта. Лицата на възраст до 29 години заемат най-нисък относителен дял от общия брой безработни лица в община Свищов – 12,61%, а броят им е 114  души. Отчита се намаление на броя им с четири души като същевременно делът им бележи нарастване  в общата структура  с 0,22 пункта. Таня Гуцева заяви, че делът на безработните жени доминира над този на безработните мъже. „Броят на жените надвишава този на мъжете със 135 души. Относителният дял на жените бележи нарастване с 0,41 пункта, като съотношението жени – мъже е  57,41 %  – 42,59 %“, каза още Таня Гуцева.\r\nНадежда КРЪСТЕВА", "date": "2017.10.02", "title": "Велико Търново: Отчита се спад на безработицата в община Свищов през месец август"}
{"url": "http://www.focus-news.net/news/2017/10/02/2442097/fbr-nyama-izvestna-mezhdunarodna-vrazka-pri-napadenieto-v-las-vegas.html", "text": "ФБР не смята, че нападателят, убил 50 души в Лас Вегас, е бил свързан с „Ислямска държава“, както твърди терористичната организация, предаде The Guardian.\r\nПолицията е претърсила дома на нападателя, разположен на около 130 км. от Лас Вегас. Според агента на ФБР Аарън Рус, няма доказателства, че стрелецът е приел исляма, както твърди „Ислямска държава“ от своя пропаганден апарат „Амак“. \r\n„До момента сме определили, че няма връзки между нападението и международните терористични организации“, посочи той.  Виктор Турмаков", "date": "2017.10.02", "title": "ФБР: Няма известна международна връзка при нападението в Лас Вегас"}
{"url": "http://www.focus-news.net/news/2017/10/02/2442098/afp-broyat-na-zaginalite-pri-napadenieto-v-las-vegas-e-dostignal-do-58-dushi-oshte-515-sa-ranenite.html", "text": "Според полицията в Лас Вегас жертви на днешното нападение в града са 58 загинали и още 515 ранени, предаде  AFP.\r\n„Броят на хората, загинали при нападението се е увеличил. В момента използваме числото 58 души“, заяви шерифът на Лас Вегас Джоузеф Ломбардо.\r\n„Броят на ранените – използваме числото 515“, добави той.  Виктор Турмаков", "date": "2017.10.02", "title": "AFP: Броят на загиналите при нападението в Лас Вегас е достигнал до 58 души , още 515 са ранените"}
{"url": "http://www.focus-news.net/news/2017/10/02/2442099/kyustendil-izlozhbi-kontserti-simpoziumi-i-detski-muzikalen-festival-shte-se-provedat-prez-oktomvri-v-grada.html", "text": "Изложби, концерти, симпозиуми и детски музикален фестивал ще се проведат през октомври в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” – Кюстендил. По думите й тази седмица предстои откриването на изложба с графики на доцент Димо Колибаров, премиера на куклената постановка „Златка, златното момиче” и филм-беседа за Южна Африка. Акцентът за седмицата е Международният научен симпозиум „Пауталия-Велбъжд-Кюстендил и прилежащите им територии”, който е посветен на 120 години от създаването на музея в Кюстендил. В дните на месец октомври са планирани откриване на гостуващи изложби, театрални постановки, беседи и дни на руското кино. „Този месец ще се проведе и четиринадесетото издание на Международния детски музикален фестивал „Златни ябълки”. Той ще бъде от 13 до 15 октомври в читалище „Братство”. В рамките на тези дни ще текат конкурсна програма и гала концерт”, каза Дима Укалска.\r\nВенцеслав ИЛЧЕВ", "date": "2017.10.02", "title": "Кюстендил: Изложби, концерти, симпозиуми и детски музикален фестивал ще се проведат през октомври в града"}
{"url": "http://www.focus-news.net/news/2017/10/02/2442100/gerb-silistra-kategorichno-zastavame-zad-nashiya-kolega-i-naroden-predstavitel-delyan-dobrev.html", "text": "Областната структура на ГЕРБ - Силистра призовава изпълнителната комисия (ИК) на партията да не приема оставката на Делян Добрев. Това се посочва в декларация на ГЕРБ-Силистра в подкрепа на Делян Добрев, съобщиха от пресцентъра на ПП ГЕРБ.\r\nЦялата декларация гласи:", "date": "2017.10.02", "title": "ГЕРБ - Силистра: Категорично заставаме зад нашия колега и народен представител Делян Добрев"}
{"url": "http://www.focus-news.net/news/2017/10/02/2442101/mainishi-shimbun-nisan-shte-otzove-12-mln-avtomobila-zaradi-nedobre-provedeni-proverki-na-bezopasnostta.html", "text": "Корпорацията „Нисан“ ще отзова 1,2 млн. автомобила, които не са преминали през правилни инспекции за безопасността преди да бъдат продадени, пише  Mainiсhi Shimbun.\r\n„Решението ще струва на „Нисан“ около 25 млрд. йени (около 350 млн. лв.)“, заяви главният мениджър на корпорацията Хирото Саикава. Той  нарече случващото се „неприемливо“ и посочи, че компанията ще „трябва да работи здраво“, за да си завърне доверието на потребителите. \r\nПроблемът се разкри, след като извънредна проверка на министерството на транспорта на Япония разкри, че инспекторите в шест японски компании-производителки на автомобили нямат сертификати за дейността.  Виктор Турмаков", "date": "2017.10.02", "title": "Mainiсhi Shimbun: „Нисан“ ще отзове 1,2 млн. автомобила заради недобре проведени проверки на безопасността"}
{"url": "http://www.focus-news.net/news/2017/10/02/2442102/pri-izkopni-raboti-na-parking-na-stolichna-bolnitsa-sa-otkriti-dva-snaryada-rayonat-e-ottsepen.html", "text": "При изкопни работи на паркинг на столична болница са открити два снаряда. Това съобщиха от пресцентъра на МВР. Сигналът е подаден малко преди 17.00 часа. На място полицейски служители са отцепили и охраняват района. Уведомени са експерти за изземване и обезвредяване на снарядите.", "date": "2017.10.02", "title": "При изкопни работи на паркинг на столична болница са открити два снаряда, районът е отцепен"}
{"url": "http://www.focus-news.net/news/2017/10/02/2442103/aktsenti-v-sutreshniya-blok-dobro-utro-balgariya-na-3-oktomvri.html", "text": "Отново остър конфликт между президента Румен Радев и ГЕРБ. Във война ли са президент и премиер?\r\n В минутите след 7.30 наш гост по темата ще бъде Първан Симеонов, политолог и директор на „Галъп интернешънъл“. Отново избухнаха остри сблъсъци между Барселона и Мадрид след проведения кървав референдум в Каталония. Според редица експерти това събитие може да хвърли не само Испания, но и Европейския съюз в хаос. Какво се очаква оттук нататък? Възможно ли е такива процеси да повлияят на ЕС? Темата ще коментираме с Меглена Кунева, бивш заместник министър-председател по координация на европейските политики и институционалните въпроси и бивш европейски комисар по защитата на потребителите. В предаването „Добро утро България“ ще се отправим и към Кюстендил, за да ви разкажем за един особен паметник на културата, който продължава да действа повече от 580 години. Повече ще научим от репортажа на Венцеслав Илчев от Радио „Фокус” – Кюстендил. \r\nТези и още теми - в „Добро утро, България“ по Радио „Фокус“ от 6.00 до 10.00 с водещ Деница Узунова.", "date": "2017.10.02", "title": "Акценти в сутрешния блок „Добро утро, България“ на 3 октомври"}
{"url": "http://www.focus-news.net/news/2017/10/02/2442104/ekathimerini-gartsiya-egipet-kipar-i-izrael-planirat-obshti-voennovazdushni-ucheniya.html", "text": "Гръцкият министър на отбраната Панос Каменос разкри планове за общи военновъздушни учения с Кипър, Израел и Египет, целящи засилването на стабилността в източната част на Средиземно море, предаде  Ekathimerini.\r\nКаменос заяви това по време на парад в Кипър, на който участваха и гръцки изтребители. \r\nПрезидентът на Кипър Никос Анастасиадис заяви, че няма да прекрати с опитите островът да бъде обединен, въпреки провала на мирните преговори през юли с турската общност на острова.  Виктор Турмаков", "date": "2017.10.02", "title": "Ekathimerini: Гърция, Египет, Кипър и Израел планират общи военновъздушни учения"}
{"url": "http://www.focus-news.net/news/2017/10/02/2442105/kyustendil-obedinen-detski-kompleks-organizira-esenen-turnir-po-shahmat.html", "text": "Обединен детски комплекс – Кюстендил организира есенен турнир по шахмат. Това съобщи за Радио „Фокус” – Кюстендил Бойко Малинов, директор на Обединен детски комплекс. Традиционната проява е насрочена за 7 октомври от 09.30 часа в сградата на комплекса. В него могат да участват ученици от 6 до 18-годишна възраст. Турнирът ще се проведе по швейцарска система. За всички участници са осигурени награди, те ще получат и грамоти. Изявата е свързана и с откриването на новата учебна година в детския комплекс.\r\nВенцеслав ИЛЧЕВ", "date": "2017.10.02", "title": "Кюстендил: Обединен детски комплекс организира есенен турнир по шахмат"}
{"url": "http://www.focus-news.net/news/2017/10/02/2442106/plovdiv-shest-akta-za-nezakonna-targoviya-s-ptitsi-sa-sastaveni-pri-aktsiya-na-ruskiya-pazar.html", "text": "Шест акта за незаконна търговия с птици състави комисия от Район “Северен” в Пловдив при акция на Руския пазар в почивните дни. Това съобщи за Радио “Фокус” Пловдив кметът на района Ральо Ралев. Комисия в състав от служители на отдел “Екология и чистота”, Пловдивски общински инспекторат, Трето РУ “Полиция” при ОДМВР-Пловдив и ОП “Общинска охрана” е констатирала незаконна продажба на канарчета, папагали, синигери, щиглец и гълъби в кв. “Тодор Каблешков”, около Руския пазар”, КАТ и ул. “Напредък”. “Проверките в Район “Северен” за недопускане на търговия с животни на нерегламентирани за целта места ще продължат, като нарушителите ще бъдат санкционирани”, каза кметът. От администрацията на районното кметство предупреждават, че проверките ще се извършват периодично на основание Наредбата за осигуряване на обществения ред и във връзка със заповед на областния управител на Пловдив Здравко Димитров.\r\nЦветана ТОНЧЕВА", "date": "2017.10.02", "title": "Пловдив: Шест акта за незаконна търговия с птици са съставени при акция на Руския пазар"}
{"url": "http://www.focus-news.net/news/2017/10/02/2442107/sport-fifa-globi-germaniya-zaradi-proyavite-na-fenovete-po-vreme-na-macha-za-klasirane-na-svetovnoto-parvenstvo-po-futbol-s-chehiya.html", "text": "ФИФА глоби с 32 хил. швейцарски франка (55 хил. лв.) Германския футболен съюз заради мача за класиране на Световното първенство с Чехия, състоял се на 1 септември в Прага. \r\nПо време на мача германски фенове са скандирали нацистки лозунги, хвърляли са предмети на терена и са използвали пиротехника. Дело е заведено и срещу Футболната асоциация на Чехия, която като домакин не е успяла да осигури сигурността на стадиона по време на мача.  Виктор Турмаков", "date": "2017.10.02", "title": "Спорт: ФИФА глоби Германия заради проявите на феновете по време на мача за класиране на Световното първенство по футбол с Чехия"}
{"url": "http://www.focus-news.net/news/2017/10/02/2442108/predstoyashti-sabitiya-v-stranata-za-3-oktomvri-agentsiya-fokus.html", "text": "***\r\nОт 16.30 часа в Гербовата зала на „Дондуков“ 2 държавният глава Румен Радев ще награди с орден „Св. Св. Кирил и Методий“ първа степен художествения ръководител и директор на Мариинския театър на Санкт Петербург Валерий Гергиев.\r\n***\r\nОт 10.00 часа българският министър-председател Бойко Борисов и румънският му колега Михай Тудосе ще открият новия ГКПП Кайнарджа-Липница.\r\n***\r\nБългарското и румънското правителства ще проведат съвместно заседание в резиденция „Евксиноград“ във Варна. Следобед премиерът Бойко Борисов ще бъде домакин на четиристранна среща с министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич.\r\n***\r\nОт 10.00 часа в зала „Тържествена“ на Съдебната палата ще се състои церемонията по официалното встъпване в длъжност на членовете на новоизбрания състав на Висшия съдебен съвет.\r\n***\r\nОт 14.45 часа председателят на Народното събрание Димитър Главчев и проф. Огнян Герджиков ще направят изявления пред журналисти във връзка със създаването на Консултативен съвет по законодателството към парламента. \r\n***\r\nОт 08.30 часа в  сградата на „Национална финансово - стопанска гимназия“ ще се проведе първата серия от обучителни семинари по проект „МЛАД ПРЕДПРИЕМАЧ – методи за развитие на бизнес идея и нейната реализация”.\r\n***\r\nОт 09.30 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа в Иновационен форум „Джон Атанасов“ на „София Тех Парк“ ще се проведе конференцията „Кибер сигурност – информация и (лични) данни. Бъдете нащрек!“.\r\n***\r\nОт 10.00 часа в заседателната зала на Съюза на юристите в България (ул. „Пиротска“ №7) ще се проведе дискусия на тема „Корупцията и ефективното ѝ противодействие“.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Виктор Б., Емил И. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 17-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 1-ви състав на Софийски градски съд ще заседава по делото срещу Христо Монов, бивш изпълнителен директор на БДЖ ( чл. 219 от НК).\r\n***\r\nОт 10.30 часа 8-и състав на Софийски градски съд ще заседава по делото срещу бившия министър на отбраната Николай Ненчев (чл. 282, ал. 3 НК).\r\n***\r\nОт 10.30 часа 4-ти състав на Специализирания наказателен съд ще заседава по делото срещу Латин М., Владислав А. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа 10-и състав на Специализирания наказателен съд ще заседава по делото срещу Ангел П., Крассен Н. и Лазар К., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа кметът на София Йорданка Фандъкова ще провери строителните дейности по изграждането на канализация в кв. „Бенковски“. Проверката ще започне от бул. „Лазар Михайлов“  преди църквата . На проверката ще присъстват зам.-кметът Ирина Савина и кметът на район „Сердика“ Тодор Кръстев.\r\n***\r\nОт 11.00 часа в пресклуб „Журналист“ българските участници в състоялия се наскоро в Каракас Световен диалог за мир „Всички сме Венецуела” ще разкажат за зародилата се там инициатива за Международна платформа за независима журналистика.\r\n***\r\nОт 12.00 часа в киносалона на Военномедицинска академия, ще се проведе тържественото отбелязване на 50-годишнината от създаването на Катедра „Ортопедия, травматология и реконструктивна хирургия” /КОТРХ/.\r\n***\r\nОт 15.00 до 17.00 часа народният представител от \"БСП за България\" Жельо Бойчев и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 17.00 час в Заседателната зала – Б12 на НАТФИЗ „Кръстьо Сарафов“ ще се състои церемония за началото на проект „Модернизация и обновяване на учебната среда - гарант за повишаване качеството, привлекателността и ефективността на НАТФИЗ \"Кръстьо Сарафов\".\r\n***\r\nОт 17.30 часа в Изложбена зала „Архиви“ ще бъде открита документалната изложба посветена на 80-годишнината на Негово Величество  Цар Симеон II.\r\n***\r\nОт 18.00 часа в Детския екостационар „Бели брези“ в Природен парк „Витоша“ ще бъде обявен победителят в конкурса за проект „ЗАСЛОНЪТ 2050“.\r\n***\r\nОт 18.30 часа в Литературния клуб на Столична библиотека ще се състои премиерата на дебютната стихосбирка „Завой“ на Иван С. Вълев. Събитието е част от поредицата „Дебюти в Столична библиотека“.\r\n***\r\nОт 19.00 часа в зала 1 на НДК ще се състои концерт на световноизвестния диригент Валерий Гергиев и изключителния виртуоз - пианист Денис Мацуев с целия състав на Мариинския филхармоничен оркестър от Санкт Петербург, Русия.\r\n***\r\nОт 11.00 часа ще се проведе церемония „Първа копка“ - благоустрояване на ул. „Илинден“ в село Рилци,община Благоевград. \r\n***\r\nОт 10.00 до 12.00 часа народният представител от ГЕРБ-Кюстендил Ивайло Константинов организира приемна за граждани на партията на ул. \"Г. С. Раковски\" №3.\r\n***\r\nОт 11.00 часа в Дома на писателя ще се проведе среща на български писатели с\r\nлитературното общество на Търговска гимназия и Английска езикова гимназия.\r\n***\r\nОт 18.00 часа в Дома на писателя ще се състои литературната премиера на „Три класически случая” и среща с проф. Светлозар Игов.\r\n***\r\nОт 14.00 до 16.00 часа общинският съветник Юлияна Боева ще се срещне с граждани в офиса на партията на ул. „Георги Бенковски” №1.\r\n***\r\nОт 11.00 часа в РНБ „П. Р. Славейков“ ще се проведе Връчване на наградите на най-четящите деца от лятната кампания за насърчаване на четеното  „Ела в библиотеката“.\r\n***\r\nОт 19.00 часа в МДТ „Константин Кисимов“ ще бъде представен мюзикълът  „Криворазбраната цивилизация“.\r\n***\r\nОт 10.30 до 14,30 часа във фоайето на Народно читалище „Развитие“ ще се състои поклонението пред  директора на Корейския културен център в града Ким Чълхо, починал внезапно  на 29 септември.\r\n***\r\nОт 17.00 часа в Клуба на дейците на културата ще се проведе вечер, посветена на Международния ден на музиката и поезията.\r\n***\r\nОт 18.00 часа в Дом-паметник „Йордан Йовков“ ще бъде представен спектакълът „Пролетна измама\" по произведения на Йордан Йовков и Елин Пелин, посветен на 80 години от смъртта на Йордан Йовков.\r\n***\r\nОт 13.00 часа народният представител и общински координатор на ГЕРБ-Дупница Ивайло Константинов ще даде пресконференция, на която ще коментира актуални политически и обществени теми. Събитието ще се проведе в офиса на партията намиращ се на пл. \"Свобода\" 1.\r\n***\r\nОт 09.00 часа на тренировъчното игрище на стадион „Литекс” ще се проведе есенният турнир на младежките противопожарни отряди „Млад огнеборец“ за Преходната купа „Юлиян Манзаров“.\r\n***\r\nОт 11.00 часа в Дом на културата „Борис Христов“ новоучреденото сдружение  „Бизнесът за Пловдив“ ще представи целите и членовете си на пресконференция.\r\n***\r\nОт 17.30 часа в салона на читалище „Христо Г. Данов 1904“, Дружеството на писателите – Пловдив, със съдействието на читалището организира литературно четене, посветено на Деня на поезията. Събитието е част от културния календар на Община Пловдив.\r\n***\r\nОт 18.00 часа в изложбената зала на Регионален етнографски музей – Пловдив ще бъде официалното откриване на изложбата „Вотиви”, в рамките на проекта „Траките – генезис и развитие на етноса, културни идентичности, цивилизационни взаимодействия и наследство от древността” на Българската академия на науките, финансиран от дарение на г-н Петър Манджуков. Изложбата ще продължи до 12 ноември 2017 г. \r\n***\r\nОт 12.00 часа кметът Николай Мелемов ще даде пресконференция в 247 зала на община Смолян.\r\n***\r\nОт 11.00 часа в центъра на с. Могила ще бъде направена символична първа копка на лот 1а от рехабилитацията на 30 км от пътя Стара Загора-Раднево в област Стара Загора.\r\n***\r\nОт 13.00 часа ще бъде отслужен водосвет и направена символична първа копка за начало на за реконструкцията на централния площад и пешеходната зона в Стара Загора.\r\n***\r\nОт 17.00 часа в Регионална библиотека „Захарий Кнажески“ ще открие изложбата „Поздравъ от Стара Загора”. Фотографии на емблематични места и сгради в миналото и сега.\r\n***\r\nОт 18.00 часа пред Народно читалище „Отец Паисий – 1947“ в кв. „Зора“ ще се проведе народно веселие с Общински фолклорен ансамбъл „Загоре“.\r\n***\r\nОт 18.30 часа в Младежкия дом ще се проведе избор на Кмет на Млада Загора.\r\n***\r\nОт 10.00 часа в зала 203 на община Шумен ще се проведе брифинг.\r\n***\r\nОт 13.00 часа в заседателната зала на Община Шумен ще се проведе регионална среща на тема „Основни акценти в развитието на професионалното образование и обучение“.\r\n***\r\nОт 16.00 часа в комплекс „Ашварян“ ще се състои фиеста на детски облекла.", "date": "2017.10.02", "title": "Предстоящи събития в страната за 3 октомври (Агенция „Фокус“)"}
{"url": "http://www.focus-news.net/news/2017/10/02/2442109/reuters-finansovite-pazari-v-ispaniya-sa-silno-zasegnati-ot-referenduma-v-kataloniya.html", "text": "Финансовите пазари в Испания са били силно засегнати заради последствията от референдума за независимост на Каталония, при който полицията прибягна до насилие, предаде  Reuters.\r\nВъпреки, че много анализатори смятат, че кризата ще бъде разрешена чрез разширяване на автономията на Каталония, те сочат, че несигурността ще намали икономическия ръст на страната и ще остави петно върху министър-председателя на Испания Мариано Рахой.\r\n„Това е може би най-лошият изход за Мадрид – имаше насилие, но то не спря гласуването и публичното мнение в Каталония е още по-поляризирано“, посочи Федерико Санти, анализатор в „Юрейжа Груп“ в Лондон. „Ясно е, че рисковете за стабилността на правителството се увеличават“, добави той. Виктор Турмаков", "date": "2017.10.02", "title": "Reuters: Финансовите пазари в Испания са силно засегнати от референдума в Каталония"}
{"url": "http://www.focus-news.net/news/2017/10/02/2442110/vidin-detskata-gradina-v-selo-rabrovo-obshtina-boynitsa-nyama-da-raboti.html", "text": "В село Раброво детската градина няма да работи, каза за Радио „Фокус“ – Видин Анета Генчева, кмет на Община Бойница. Тя посочи, че преди една година тази детска градина е закрита с решение на Общинския съвет и е съществувала само като филиал на детската градина в Бойница. „Само две деца трябваше да посещават през новата учебна година детското заведение в Раброво. Не е финансово обосновано да назначим един учител, който да работи в тази детска градина само с две деца“, каза Генчева. Тя посочи, че децата вероятно през зимата ще бъдат при родителите си във Видин, където ще ги запишат в детска градина. \r\nАнна ЛОЗАНОВА", "date": "2017.10.02", "title": "Видин: Детската градина в село Раброво, община Бойница няма да работи"}
{"url": "http://www.focus-news.net/news/2017/10/02/2442111/nimh-utre-shte-bade-predimno-slanchevo-s-maksimalni-temperaturi-mezhdu-18-i-23.html", "text": "През нощта ще бъде предимно ясно и почти тихо. Минималните температури ще са между 5 и 10°. Сутринта на места в низините и котловините ще има мъгла или ниска слоеста облачност. През деня ще бъде предимно слънчево. Ще духа слаб, в Източна България – до умерен вятър от юг-югоизток. Максималните температури ще са между 18° и 23°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се понижи, но ще остане по-високо от средното за месеца.    \r\nНад Черноморието ще бъде предимно слънчево. Ще духа слаб до умерен вятър от юг-югоизток. Максималните температури ще са 18-19°. Вълнението на морето ще е 1-2 бала. Температурата на морската вода е 18-20°. Над планините ще бъде предимно слънчево. Ще духа умерен до силен вятър от западната четвърт. Максималната температура на височина 1200 метра ще е около 13°, на 2000 метра – около 7°.\r\nВ сряда от северозапад за кратко в страната ще проникне малко по-студен въздух, но съществена промяна в температурите не се очаква. Облачността от северозапад на югоизток ще се увеличи, на отделни места, главно в Западна България, ще превали. В четвъртък и петък в много райони ще бъде предимно слънчево, дневните температури ще се повишават, през втория ден максималните ще са между 22° и 27°. Сутрин на места в низините и котловините ще има условия за образуване на мъгла или инверсионна облачност. Вечерта в петък от северозапад ще започне увеличение на облачността.", "date": "2017.10.02", "title": "НИМХ: Утре ще бъде предимно слънчево, с максимални температури между 18° и 23°"}
{"url": "http://www.focus-news.net/news/2017/10/02/2442112/tass-vladimir-putin-e-izpratil-saboleznovatelna-telegrama-do-donald-tramp-vav-vrazka-s-napadenieto-v-las-vegas.html", "text": "Президентът на Русия Владимир Путин е потресен от жестокото нападение  в Лас Вегас, отнело живота на повече от 50 мирни жители, предаде ТАСС.\r\n„Престъплението, отнесло живота на десетки мирни граждани, предизвиква потрес със своята жестокост“, написа Путин в съболезнователна телеграма към своя колега от САЩ Доналд Тръмп. \r\nРуският президент е предал и думи на съчувствие и подкрепа към роднините и близките на загиналите, а също така пожелания за скорошно оздравяване на всички, пострадали при трагедията.  Виктор Турмаков", "date": "2017.10.02", "title": "ТАСС: Владимир Путин е изпратил съболезнователна телеграма до Доналд Тръмп във връзка с нападението в Лас Вегас"}
{"url": "http://www.focus-news.net/news/2017/10/02/2442113/blagoevgrad-priklyuchiha-remontnite-deynosti-na-traen-gorski-pat-bela-mesta-yanova-reka-chetirlaka-v-rayona-na-dgs-yakoruda.html", "text": "Приключиха ремонтните дейности на траен горски път Бела Места – Янова река – Четирлъка в района на „ДГС Якоруда”. Проектът е включен в инвестиционната програма на Югозападното държавно предприятие за 2017г. и е финансиран със средства от фонд „Инвестиции в горите”. Това съобщиха от пресцентъра на Югозападно държавно предприятие. Пътят, който е основно ремонтиран, беше прекъснат през 2005 г. от придошлите води на река Бела Места и оттогава не е ползван по предназначение.\r\nТрасето с дължина 5,7 км е покрито с трошено-каменна настилка. Направени са укрепвания с големи скални късове в скъсаните участъци покрай реката, което осигурява защита на пътя от евентуални нови прииждания на реката при обилни валежи. Изградени са 22 водостока.\r\nС възстановяването на съоръжението се осигурява достъп до горските територии, което е важно както при възникване на пожари и други природни бедствия, така и за подобряване на охраната и контрола върху дейностите в горите. Ремонтираният горски път е основна връзка с НП „Рила”, което създава възможност за развитие на туризма в региона и екологосъобразен поминък на местното население.\r\nПриключи изграждането на 6 стоманобетонови водостоци на един от основните горски пътища в района на „ДГС Катунци“, в землището на санданското село Горно Спанчево. Строителните дейности бяха предприети, след като всяко прииждане на р. Бръщелница водеше до скъсване на пътя и правеше невъзможен достъпът на горска, противопожарна и друга техника до горските територии. Поддържането на пътя в добро състояние е от полза за местното население, особено през есенните месеци, когато хората активно се запасяват с дърва за огрев.", "date": "2017.10.02", "title": "Благоевград: Приключиха ремонтните дейности на траен горски път Бела Места – Янова река – Четирлъка в района на „ДГС Якоруда”"}
{"url": "http://www.focus-news.net/news/2017/10/02/2442114/ria-novosti-evropeyskiyat-parlament-pochete-s-minuta-malchanie-pametta-na-zhertvite-ot-tragediite-v-marsiliya-i-las-vegas.html", "text": "Европейският парламент по време на откриването на пленарната си сесия в Страсбург запази минута мълчание в памет на жертвите от нападенията от последните дни в Европа и САЩ, предаде РИА Новости.\r\n„Две жени станаха жертви на насилието в Марсилия. Атаките над жени са атаки срещу най-скъпото ни. От името на Европейския парламент искам да кажа, че ние подкрепяме семействата на тези жени, които бяха убити в Марсилия в неделя“, заяви председателят на Европейския парламент Антонио Таяни. \r\nТой също така изрази съболезнования и във връзка с нападението в Лас Вегас, в което стрелец уби 58 души и рани повече от 500. „От името на Европейския парламент искам да изразя подкрепа и съболезнования към тези, които са засегнати от това нападение“, добави Таяни.  Виктор Турмаков", "date": "2017.10.02", "title": "РИА Новости: Европейският парламент почете с минута мълчание паметта на жертвите от трагедиите в Марсилия и Лас Вегас"}
{"url": "http://www.focus-news.net/news/2017/10/02/2442115/kyustendil-obshtinata-zapazva-tsenata-na-uchenicheskiya-obyad.html", "text": "Община Кюстендил запазва цената на ученическия обяд. Това каза пред Радио „Фокус” – Кюстендил Луиза Бъзовичка, главен технолог към Общинско предприятие „Ученическо хранене”. По думите й за поредна година цената на един обяд в общинските учебни заведения е на стойност 1.60 лева. Тази сума се заплаща от страна на родителите на децата, включени в целодневната организация на учебния ден и обхванати в столовото хранене. Останалата част от стойността на обяда се допълва със средства от Община Кюстендил и от учебните заведения. За тази сума учениците получават първо и второ ястие, както и десерт и хляб. Във всяко едно от учебните заведения е обособена столова с разливно помещение и съдомиялна. С цел по-голяма информираност седмичното меню се публикува на интернет страницата на Община Кюстендил, поставя се и на информационно табло във всяко едно от училищата.\r\nВенцеслав ИЛЧЕВ", "date": "2017.10.02", "title": "Кюстендил: Общината запазва цената на ученическия обяд"}
{"url": "http://www.focus-news.net/news/2017/10/02/2442116/akt-na-chisto-zlo-v-las-vegas-obzor.html", "text": "Най-малко 58 души са загинали и повече от 515 са ранени по време на нападение по време на музикален фестивал в Лас Вегас – най-кървавата масова стрелба в историята на САЩ. Нападателят е стрелял в течение на няколко минути в многохилядната тълпа, събрала се на концерта от прозорците на стаята си на 32 етаж в хотел „Мандалай Бей“. \r\nПолицията смята, че нападателят се е застрелял малко преди специалните части да влязат в стаята му. На място са открити 10 броя дългоцевни оръжия. Властите са идентифицирали нападателя като Стивън Падок – 64 години от град Мескит в Щата Невада, разположен на около 130 км. от Лас Вегас. Домът му е претърсен.\r\nПолицията все още няма данни за мотива зад нападението. „Ислямска държава“ пое отговорност за нападението, сочейки, че Падок е приел исляма „преди месеци“, но ФБР е на мнение, че атаката „няма връзка с международните терористични организации“.\r\n В специално свое заявление президентът  на САЩ Доналд Тръмп заяви, че нападението е „акт на чисто зло“.  Европейският парламент почете с минута мълчание жертвите на нападението. Руският президент Владимир Путин изпрати съболезнования във връзка със случилото се.  Виктор Турмаков", "date": "2017.10.02", "title": "„Акт на чисто зло“ в Лас Вегас (ОБЗОР)"}
{"url": "http://www.focus-news.net/news/2017/10/02/2442117/veliko-tarnovo-protivopozharni-datchitsi-shte-badat-montirani-v-domovete-na-vazrastni-hora-ot-obshtinata.html", "text": "Противопожарни датчици ще бъдат монтирани в домовете на всички възрастни хора от общината, които имат желание за това. Инициативата, която стартира през лятото, е на Регионалната дирекция „Пожарна безопасност и защита на населението“ (РДПБЗН) във Велико Търново, каза за Радио „Фокус“ – Велико Търново гл. инсп.  Николай Александров, началник на сектор „Превантивна и контролна дейност“ в РДПБЗН. Той уточни, че подобни системи са монтирани вече в десет къщи на самотноживеещи и трудноподвижни хора в село Балван. „Това беше една предварителна демонстрация на възможностите на тези автономни датчици, които се монтират в домовете. Оттук нататък самотноживеещите хора, които искат в дома им да бъде монтиран такъв датчик, следва да съобщят своето желание на кмета на съответното населено място. След това той ще се свърже с нас и колеги – пожарникари ще извършват услугата. Вероятно ще се изисква минимално заплащане. Няма предварителен график, къде ще поставяме устройства. Това ще се прави, според желанието на хората“, допълни инж. Александров. Освен това припомни, че те са най-уязвимата част от населението, която трудно се предпазва. Според направен анализ, най-често жертви и пострадали при пожари, са граждани над 60 години. До момента няма регистрирани случаи на пожари в домовете, където са монтирани датчиците. Все още няма подадени заявления и за нови. Кампанията е безсрочна и ще продължи докато има интерес.\r\nЛуиза ТРАНЧЕВА", "date": "2017.10.02", "title": "Велико Търново: Противопожарни датчици ще бъдат монтирани в домовете на възрастни хора от общината"}
{"url": "http://www.focus-news.net/news/2017/10/02/2442133/sport-espanyol-i-zhirona-se-prisaediniha-kam-barselona-v-protestite.html", "text": "Барселона, Еспаньол и Жирона взеха решение да се присъединят към всеобщите протести в област Каталуня във вторник, 3 октомври. Движението, което включва над 40 съюза и асоциации в региона, е насочено срещу полицейското насилие при гласуването на забранения от испанския закон референдум за независимост на Каталуня.\r\nКъм Барселона се присъединиха още два клуба от испанския елит. Еспаньол и Жирона, които също са базирани в област Каталуня, изразиха подобна позиция. Венцислав Драгоманов", "date": "2017.10.02", "title": "Спорт: Еспаньол и Жирона се присъединиха към Барселона в протестите"}
{"url": "http://www.focus-news.net/news/2017/10/02/2442134/polk-boris-rakov-soszr-smolyan-meropriyatiyata-ni-tozi-mesets-sa-posveteni-na-110-godishninata-ot-sazdavaneto-na-sayuza-na-zapasnite-ofitseri-v-balgariya.html", "text": "Всички мероприятия, които ще проведе този месец Съюзът на офицерите и сержантите от запаса и резерва (СОСЗР) – Смолян, са посветени на 110-годишнината от създаването на Съюза на запасните офицери в България. Това каза за Радио „Фокус” – Смолян полк. Борис Раков – председател на Общинския съвет на СОСЗР – Смолян. По думите му всички събития на Съюза тази година са протичали и продължават да протичат под знака на две големи събития. „Едното беше 180-тата годишнина от рождението на Васил Левски, а другото е 110-годишнината от създаването на Съюза на запасните офицери в България”, посочи Раков. \r\n„В Смолян тепърва предстоят мероприятията по повод 110-тата годишнина на СОСЗР. Първото мероприятие е на 12 октомври. Представителна група от Съюза на пенсионерите в Смолян ще изнесе концерт на стари градски песни във Военен клуб – Смолян от 18.00 часа”, каза полк. Раков и допълни, че входът е свободен и от Съюза канят гражданите да посетят събитието. Уточни, че самото тържество по повод годишнината с тържествено събрание и концерт ще бъде на 19 октомври и целият ден ще бъде наситен с различни мероприятия, тъй като годишнината се съчетава с  празника на 101-ви Алпийски батальон. „От 9.00 часа във военното поделение ще бъде открита паметна плоча на алпиниста Христо Проданов, навремето служил в тогава 21-ви мотострелкови полк във връзка с годишнина от неговата кончина, а  тържественото събрание и празничният концерт, в който ще участва и ансамбъл „Родопа”, ще бъдат от 11.30 часа във Военния клуб в Смолян”, каза Раков и допълни, че на 21 октомври ще вземат участие и в честването на празника на Смолян по повод 105-тата годишнина от освобождението на Смолянския край от Османско владичество.\r\nРаков добави още, че на проведения ІХ пореден конгрес на Съюза през месец септември е отчетен четиригодишният период и е избрано ново ръководство. Избран е нов председател на Централния съвет на СОСЗР и той е генерал полковник от запаса Стойко Златанов, а бившият председател ген. Стоян Топалов е останал почетен председател и член на централното ръководство. Съставът на централния съвет също е нов и се състои от 53-ма души.\r\nДаниела БОЙКОВА", "date": "2017.10.02", "title": "Полк. Борис Раков, СОСЗР – Смолян: Мероприятията ни този месец са посветени на 110-годишнината от създаването на Съюза на запасните офицери в България"}
{"url": "http://www.focus-news.net/news/2017/10/02/2442135/reuters-belgiya-posavetva-ispaniya-da-vodi-pregovori-s-katalontsite.html", "text": "Белгийският министър-председател Шарл Мишел посъветва правителствата в Мадрид и в Барселона да започнат преговори, предаде  Reuters.\r\n„Насилието не може да бъде отговор. Ние осъждаме всички форми на насилие и подновяваме призива си за политически диалог“, заяви Мишел от профила си в социалната мрежа „Туитър“. \r\n„Просто седнете на масата и говорете“, на свой ред посочи представител на белгийските власти. „Ние силно вярваме в пълноценните преговори, в които всички страни могат да изкарат своето чувство на раздразнение“, добави той.  „Сепаратистките тенденции намаляват значително, когато хората видят, че общностите им са третирани с респект“, уверен е той.  Виктор Турмаков", "date": "2017.10.02", "title": "Reuters: Белгия посъветва Испания да води преговори с каталонците"}
{"url": "http://www.focus-news.net/news/2017/10/02/2442136/bezplatno-mobilno-prilozhenie-pozvolyava-da-podavame-signali-za-nerednosti-kam-stolichna-obshtina-obzor.html", "text": "Безплатно мобилно приложение позволява да подаваме сигнали за нередности към Столична община. Иновацията бе представена на пресконференция от кмета на София Йорданка Фандъкова и grajdanite.bg – организацията, която е изработила платформата. Общината е подпомогнала изграждането на приложението под формата на договор за използване на услуга за приемане и обработване на сигнали. Нововъведението се състои от мобилно приложение, уеб сайт и чат бот. Всеки може да си го свали от  на телефона си или таблета. Създателите на платформата обясниха, че за подаване на сигнал, например за неправилно паркиране, следва да въведем регистрационния номер на въпросния автомобил, наш контакт, къде се е случило нарушението, а в рубриката „Галерия” да публикуваме снимката към сигнала. След това имаме възможност да изберем институция, до която да изпратим съобщението. Инспектори и/или служители в съответната институция разполагат с необходимите телефон или таблет, чрез които следят за подаваната информация. След като сигналът е прегледан от инспектора, в приложението ни се отбелязва, че е започнала работа по него. В случаи, когато разрешаването на определен казус ще отнема повече време, от институциите ще коментират под нашия сигнал за колко време ще се справят с проблема. Дублиране на сигналите е изключено, тъй като благодарение на категоризирането им в приложението ще ни се съобщава, че за такъв проблем вече е съобщено. В такъв случай ще можем да следим за разрешаването на казуса, отбелязвайки бутона „Подкрепи”, въпреки че не сме ние подателите му. По отношение на опцията чат бот създателите на приложението обясниха, че тази услуга може да се използва чрез „Фейсбук” и „Месинджър”. При необходимост от проверка на сигнал програмата изисква електронна поща, на която изпраща отговор на запитването ни. Опцията е 24-часова, компютризирна и не се извършва от човек. \r\nСтоличният кмет Йорданка Фандъкова определи като успешна платформата и посочи, че за две години работа над 70 000 сигнала за неправилно паркиране са подадени в платформата, над 55 000 са регистрираните граждани, а последвалите глоби от Пътна полиция са над 3 000. Мобилното приложението може да се използва за подаване на сигнали и за паркиране върху зелени площи, детски площадки, паркове и др.; за бездомни кучета, за нерегламентирани сметища, сигнали за улично осветление, за бездомни хора във връзка и за изоставени автомобили. По думите на кмета услугата дава възможност за контакт между този, който подава сигнала и този, който присъстват в сигнала като нарушител. Столична община има различни канали за получаване на сигнали, като най-често се използва Контактният център, но по този начин решаването проблема става по-бавно отколкото чрез новата платформа – за последната година в центъра са получени 28 359 сигнала, посочи Фандъкова. Проблемът е че сигналите тук се изпращат до съответната дирекция, инспекторат, районен кмет и след това започва дългият път на комуникация между различните служби. Точно това спестява мобилното приложение, обясни кметът. Директна е връзка със Столичния инспекторат чрез сигнали за чистота, с ОП „Екоравновесие” – чрез сигнали за бездомни кучета, с Дирекция „Транспортна инфраструктура” чрез сигнали за улично осветление и автомобили, излезли от употреба (преместени са 200 такива, сигнали за които са получени чрез новата платформа). Мобилното приложение ще се използва и от заместник-кмета по социални дейности по отношение на сигнали за бездомни хора, каза още Фандъкова. По думите ѝ, районните администрации „Слатина”, „Красно село”, „Люлин”, „Витоша” и „Лозенец” са се включили в проекта към момента, като са получени още заявки за участие от други районни кметове.\r\nИнна ПЕЙЧЕВА", "date": "2017.10.02", "title": "Безплатно мобилно приложение позволява да подаваме сигнали за нередности към Столична община (ОБЗОР)"}
{"url": "http://www.focus-news.net/news/2017/10/02/2442137/pazardzhik-sdruzhenieto-za-psihichno-zdrave-chovekolyubie-otbelyazva-25-godini-ot-uchredyavaneto-si.html", "text": "Сдружение „Човеколюбие“ – неправителствена организация с идеална цел развитие на човешкия потенциал и утвърждаване на психичното здраве като основна ценност за личността и обществото, чества 25 години от своето учредяване, съобщи за Радио „Фокус“ – Пазарджик Ана Тилова от Сдружението. Тя обясни, че по този повод в периода 6-8 октомври 2017 г. от 9.00 часа в сградата на Център за психично здраве „Човеколюбие“, град Пазарджик ще се проведе международна научно-приложна конференция „Био-психо-социални приложения на шахматната игра“. „Събитието е по проект „25 години грижи за психично здраве“, реализиран с финансовата подкрепа на Фонд „Социална закрила“ към Министерство на труда и социалната политика. Уникално е с това, че за първи път се събират специалисти, работещи в специфична област – приложение на шахматната игра за обучение в житейски умения и шахът като терапия. Конференцията ще започне с Шахматен мач с живи фигури „Човеколюбие“ среща света“, който илюстрира приложението на шахматната игра. Участниците ще се запознаят с историята на организацията и дейността на социалната услуга Център за социална рехабилитация и интеграция на хора с психични проблеми „Човеколюбие“. На втория ден специалисти от САЩ, Германия, Великобритания, Испания, Полша и България ще споделят добри практики за приложение на шахматната игра, включително в онлайн сесия“, допълни Тилова. Тя каза също, че Сдружението възнамерява да създаде общност за сътрудничество и взаимопомощ, която да прерасне в професионална организация, с чието учредяване ще приключи конференцията.\r\nВаня НИКОЛОВА", "date": "2017.10.02", "title": "Пазарджик: Сдружението за психично здраве „Човеколюбие“ отбелязва 25 години от учредяването си"}
{"url": "http://www.focus-news.net/news/2017/10/02/2442138/plovdiv-festivalat-mezhdunarodni-fotografski-sreshti-shte-se-provede-v-grada-ot-6-do-26-oktomvri.html", "text": "Фестивалът „Международни фотографски срещи” ще се проведе в Пловдив от 6 до 26 октомври. Това съобщиха за Радио „Фокус” Пловдив от Градска художествена галерия – Пловдив, която партнира на фондация „Пловдивско фотографско средище“ в представянето на известни артисти фотографи от България и чужбина. Веднага след официалното откриване на фестивала в Балабановата къща на 6 октомври любителите на фотографското изкуство ще могат да разгледат „Мексиканска хроника“ – колекция фототворби на Йордан Йорданов – Юри в къщата с постоянна експозиция „Мексиканско изкуство“ на ул. „Артин Гидиков“№11 в Стария град. Откриването е в 19:00 часа. На  7 октомври (събота) ще бъде открита изложба на фотографа Джордж Георгиу от Великобритания, който ще представи своите творби „Придружен от непознати: Парад на американците” от 17:00 часа в събота на първия етаж в Залите за временни експозиции на ул. „Княз Александър I“№15.\r\nВ неделя, 8 октомври, от 11:00 часа ще се открие изложбата с избрани фотографии от биенале „Фодар”- 2017 „Факт, фикция, истина” на втория етаж в къщата с постоянна експозиция на художник Енчо Пиронков (ул. „Васил Кънчев”№ 1 в Стария град).\r\n„Международни фотографски срещи” е първият в България международен фотографски фестивал, който се провежда ежегодно през месец октомври в град Пловдив – „Европейска столица на културата 2019”. От самото си начало през 2002 г. фестивалът е организиран от фондация „Пловдивско фотографско средище” и дирекция „Култура и културно наследство” на Община Пловдив.\r\nЦветана ТОНЧЕВА", "date": "2017.10.02", "title": "Пловдив: Фестивалът „Международни фотографски срещи” ще се проведе в града от 6 до 26 октомври"}
{"url": "http://www.focus-news.net/news/2017/10/02/2442139/afp-katalonski-hotel-izgoni-blizo-200-politsai.html", "text": "Близо 200 полицаи от испанските специални сили и частите за борба с безредиците, изпратени в Каталония, за да спрат референдума за независимост, бяха изгонени от хотела, където пребиваваха, съобщиха от профсъюза им, на фона на гнева от полицейското насилие по време на забраненото гласуване, предава AFP.\r\nСъюзът на AUGC на полиция \"Гуардия\" съобщи, че голяма тълпа, силно ядосана от неделното насилие е обсадила хотел „Вила“ в Калела и е седяла до ранните часове на сутринта.\r\n\"След дълъг трудов ден полицаите трябваше да издържат на викове, обиди, а и няколко бутилки бяха хвърлени\", се казва в изявление на съюза.\r\nВ понеделник сутринта, от ръководството на хотела са казали на близо 200-те агенти, че трябва да напуснат.\r\nПревод и редакция:", "date": "2017.10.02", "title": "AFP: Каталонски хотел изгони близо 200 полицаи"}
{"url": "http://www.focus-news.net/news/2017/10/02/2442140/zamestnik-predsedatelyat-na-gerb-tsvetan-tsvetanov-v-haskovo-delyane-badi-silen-shte-uspeem-s-tazi-silna-podkrepa.html", "text": "Ние сме силен отбор, защото работим за гражданите, защото политиките, които правим, достигат до всеки човек. Затова нямаме от какво да се срамуваме. Единственото, за което аз се срамувам, е че подкрепихме Добри Беливанов за кмет на Хасково. Този човек няма място в ГЕРБ, заяви заместник-председателят на ГЕРБ Цветан Цветанов, съобщиха от пресцентъра на партията. Той се срещна с областната структура на ГЕРБ-Хасково, със симпатизанти и граждани, които дойдоха, за да чуят истината за скандала, който се разрази през последните дни. Цветанов подчерта, че честният човек намира сили да се извини. „Затова Делян Добрев и ние се извиняваме на Хасково и неговите жители, че издигнахме Беливанов за кмет. Този човек е подвластен на чужди интереси и ние трябва да им се противопоставим”, подчерта Цветанов. Той бе категоричен, че Делян Добрев е политик със знания, с експертиза и с идеи в интерес на хората и именно затова не трябва да излиза от активната политика. Със скалъпени пасквили и лъжи БСП атакуваха именно Делян Добрев, защото той е успешен и ценен като експерт, подчерта Цветанов и се обърна към хасковския народен представител с думите: „Деляне, аз съм ти приятел и ще победим!”.\r\nВ подкрепа на депутата от Хасково и с настояване за оттегляне на оставките на Добрев се изказаха десетки участници в срещата. Те настояват Добрев да размисли и да не напуска парламента. В изключителни емоционални изказвания бяха споделени конкретни случаи, в които Делян е помагал безрезервно на хората и ги е мотивирал за работа. Затова над 400 човека в залата настояха той да не се поддава на провокациите и манипулациите на Елена Йончева.\r\n„Успяхте да ме трогнете”, призна Добрев  и благодари за подкрепата. Той припомни, че през последните години на всички избори ГЕРБ-Хасково е увеличавал резултата си, а на последните през март за партията на Бойко Борисов са гласували почти 38 хиляди човека. „Това ми показва, че работим в правилната посока. Но разберете ме, изключително тежко е за мен, който не съм влязъл в политиката „от задната седалка на един мотор”, а съм извървял честно своя път с работата си, да чувам всяка вечер в новините какъв измамник съм. Всичко това ме омерзи и струва прекалено скъпо на моето семейство”, сподели Добрев през сълзи. \r\nУтре той ще депозира оставката си в Парламента. Решението за неговото освобождаване е в ръцете на народните представители и в изпълнителната комисия на ГЕРБ.", "date": "2017.10.02", "title": "Заместник-председателят на ГЕРБ Цветан Цветанов в Хасково: Деляне, бъди силен, ще успеем с тази силна подкрепа"}
{"url": "http://www.focus-news.net/news/2017/10/02/2442141/radmila-rangelova-zam-kmet-na-kyustendil-tri-proekta-ostavat-za-finansirane-po-operativna-programa-regioni-v-rastezh.html", "text": "Три проекта остават за финансиране по Оперативна програма „Региони в растеж” в Кюстендил. Това каза пред Радио „Фокус” – Кюстендил Радмила Рангелова, зам.-кмет на община Кюстендил. По думите й най-напредналият проект е свързан с въвеждането на мерки за енергийна ефективност в многофамилни жилищни сгради. В момента се очаква управляващият орган на програмата да се произнесе по оценката на проекта. В него са включени пет жилищни сгради, които очакват разглеждане и одобрение. Вторият проект е за ремонт на сградата на общинския драматичен театър и на пространството около него. „Последният проект, който трябва да бъде реализиран с финансиране от оперативната програма, е за изграждането на център за работа с деца на улицата”, каза Радмила Рангелова.\r\nВенцеслав ИЛЧЕВ", "date": "2017.10.02", "title": "Радмила Рангелова, зам.-кмет на Кюстендил: Три проекта остават за финансиране по Оперативна програма „Региони в растеж”"}
{"url": "http://www.focus-news.net/news/2017/10/02/2442142/the-hill-donald-tramp-vse-oshte-ima-doverie-v-reks-tilarsan.html", "text": "Говорителят на Белия Дом Сара Сандърс заяви, че Доналд Тръмп продължава да има доверие на държавния секретар Рекс Тилърсън, въпреки че президентът публично влезна в противоречие с външния си министър по темата за Северна Корея, пише американското издание The Hill.\r\n„Да, продължава да има“, каза Сандърс, когато бе попитана дали президентът продължава да се доверява на държавния секретар.\r\nАгенция „Фокус“ припомня, че американският президент пусна коментар на своята страница в социалната мрежа Туитър, в който написа, че Тилърсън „си губи времето като се опитва да инициира преговори с Малкия човек ракета“, имайки предвид севернокорейския президент Ким Чен-ун.\r\n„Пести си енергията, Рекс, ще направим, каквото трябва да се направи“, написа Тръмп.\r\nТези коментари повдигнаха въпросителни относно отношението към Тилърсън в Белия Дом. Бившият главен изпълнителен директор на „ЕксонМобил“ периодично влиза в противоречия с президентската администрация по политически въпроси, както и за кадровата политика.\r\nСандърс подчерта, че президентът Доналд Тръмп не вярва, че директните преговори с Ким ще доведат до разрешение на севернокорейския ядрен въпрос.\r\nПревод и редакция:", "date": "2017.10.02", "title": "The Hill: Доналд Тръмп все още има доверие в Рекс Тилърсън"}
{"url": "http://www.focus-news.net/news/2017/10/02/2442143/sapyori-ot-sastava-na-suhopatnite-voyski-transportiraha-boepripasite-otkriti-v-rayona-na-bolnitsa-tokuda-v-sofiya.html", "text": "Специализиран екип от състава на Сухопътните войски тази вечер проведе разузнаване и транспортиране на два боеприпаса, открити по-рано днес, 2 октомври,  в района на болница „Токуда“ в София, съобщиха от пресцентъра на Министерството на отбраната. До пристигането на военните специалисти районът беше отцепен от органите на МВР и охраняван от полицейски служители.\r\nПървоначалната информация е за открити два силно корозирали боеприпаса, с дължина около 30 см и диаметър около 9 см. Вероятно това са зенитни снаряди от времето на Втората световна война. \r\nСигналът е постъпил в Министерството на отбраната днес, в 17.40 ч. Въпреки че сапьорите работят само в светлата част на деня, специализираният екип от военно формирование 28 610 – Горна баня още тази вечер транспортира двата снаряда, за да бъдат унищожени в безопасен район.", "date": "2017.10.02", "title": "Сапьори от състава на Сухопътните войски транспортираха боеприпасите, открити в района на болница „Токуда“ в София"}
{"url": "http://www.focus-news.net/news/2017/10/02/2442144/reuters-premierat-na-kataloniya-poiska-mezhdunarodno-posrednichestvo-za-razreshavane-na-problemite-s-madrid.html", "text": "Министър-председателят на Каталония Карлес Пучдемон поиска международно посредничество за воденето на преговори с централното испанско правителство, чрез които да се разрешат стоящите проблемите  между Мадрид и Барселона. Това се случва само един ден след като стотици бяха ранени в резултат от действията на полицията, която се опита да попречи със сила на провеждането на референдума за независимост на автономната област,  обявен за нелегален от правителството, предава Reuters.\r\nНай-тежката конституционна криза в Испания от десетилетия предизвика страхове за продължителна политическа нестабилност в най-богатия регион на страната и задълбочи разделението между Мадрид и Барселона, застрашавайки икономическата стабилност на Испания.\r\nКризата може да се задълбочи, ако регионалния парламент на Каталония реши да използва плебисцита за легитимация на едностранно обявяване на независимост, както е предвидено в закона за референдума, при положение, че мнозинството поиска отделяне от Испания.\r\n„Това не е вътрешен въпрос“, заяви каталонският премиер Карлес Пучдемон, по време на пресконференция. Той каза,  че „е очевидно, че има нужда от посредничество“ и добави: „Не искаме болезнено отделяне... Искаме да построим нови отношения с испанската държава.“\r\nПревод и редакция:", "date": "2017.10.02", "title": "Reuters: Премиерът на Каталония поиска международно посредничество за разрешаване на проблемите с Мадрид"}
{"url": "http://www.focus-news.net/news/2017/10/02/2442145/veliko-tarnovo-dokumentalen-film-shte-populyarizira-zashtitenite-zoni-ostrov-vardim-i-ribarnitsi-hadzhi-dimitrovo-v-svishtovsko.html", "text": "Документален филм ще популяризира защитените зони „Остров Вардим“ и „Рибарници Хаджи Димитрово“ за опазване на дивите птици. Те са разположени в землищата на свищовските села Вардим, Алеково и Хаджидимитрово. Това съобщи за Радио „Фокус“ – Велико Търново Милка Асенова, експерт по връзки с обществеността в Регионалната инспекция по опазване на околната среда и водите във Велико Търново. Дейностите ще се извършват по проект „Иновативно и съвместно управление на зони от Натура 2000 в трансграничния регион на река Дунав“. Финансирането се осигурява по Програмата за трансгранично сътрудничество Intterag V-A Румъния – България. „45 минутният филм ще покаже многообразието в двете зони и връзката им с река Дунав. Ще разкаже за живота в тях през различните сезони и характерните видове птици – белоока потапница, белобуза рибарка, черна рибарка  и нощна чапла, малък воден бик, голям корморан, бяла лопатарка, морски орел , голяма бекасина . Акцент ще бъде поставен върху поведението на птиците, храненето, ловуването, гнезденето и отглеждането на поколението“, уточни още експертът. Тя допълни, че ще бъдат показани и други животински и растителни видове, взаимната връзка между тях и любопитни моменти за обитателите на зоните. Филмът ще бъде готов до средата на месец ноември.\r\nЛуиза ТРАНЧЕВА", "date": "2017.10.02", "title": "Велико Търново: Документален филм ще популяризира защитените зони „Остров Вардим“ и „Рибарници Хаджи Димитрово“ в Свищовско"}
{"url": "http://www.focus-news.net/news/2017/10/02/2442146/afp-ot-beliya-dom-zayaviha-che-e-prezhdevremenno-da-se-govori-za-zasilvane-na-kontrola-varhu-orazhiyata-sled-strelbata-v-las-vegas.html", "text": "Говорителят на Белия Дом Сара Сандърс заяви, че би било преждевременно да се отваря отново дебата за по-стриктен контрол върху разпространението на оръжия в САЩ заради стрелбата в Лас Вегас, в резултат от която загинаха 58 души, предава AFP.\r\n„Има време и място за политически дебати, но в момента е време да се обединим като страна“, каза Сандърс.\r\n„Мотивът на извършителя все още не е ясен и ще бъде преждевременно да започваме дебат по тази тема, докато все още не сме запознати с фактите, нито с това какво точно се случи снощи“, подчерта Сандърс.\r\nПревод и редакция:", "date": "2017.10.02", "title": "AFP: От Белия Дом заявиха, че е преждевременно да се говори за засилване на контрола върху оръжията, след стрелбата в Лас Вегас"}
{"url": "http://www.focus-news.net/news/2017/10/02/2442147/basketbol-yuventus-utena-pobedi-lukoyl-akademik-s-8679.html", "text": "Лукойл Академик загуби като гост със 79:86 срещата реванш с литовския Ювентус (Утена) от третия квалификационен кръг на Шампионска лига. В първата среща в София „студентите“ загубиха, след като водиха с 19 точки в хода на срещата. За домакините най-резултатен бе Антъни Айрлънд, който отбеляза 21 точки. За Лукойл Кийт Клентън вкара 16 точки.\r\nТака литовците се класираха за груповата фаза и ще приберат 50 хиляди долара. Лукойл остава да играе в груповата фаза за Купата на ФИБА.", "date": "2017.10.02", "title": "Баскетбол: Ювентус (Утена) победи Лукойл Академик с 86:79"}
{"url": "http://www.focus-news.net/news/2017/10/02/2442148/fox-news-amerikanskiyat-prezident-donald-tramp-otdade-pochit-na-zhertvite-ot-las-vegas-naredi-da-se-snizhat-znamenata.html", "text": "Президентът на САЩ Доналд Тръмп отдаде почит на жертвите на касапницата в Лас Вегас, като отбеляза паметта им с минута мълчание пред Белия дом, заедно с Първата дама Мелания Тръмп, вицепрезидентът Майк Пенс и неговата съпруга. Освен това, президентът нареди да се снижат на половина американските знамена върху правителствените сгради из цялата страна, предава американският новинарски канал Fox News.\r\nНападението в Лас Вегас е най-смъртоносното в модерната история на САЩ, като най-малко 58 загинаха, а повече от 500 са хоспитализирани с различни наранявания.\r\n„Нацията ни е с разбито сърце. Ние скърбим с всички, чиито близки бяха убити или ранени в снощната ужасна трагедия в Лас Вегас, Невада“, заяви американският държавен глава. „Докато скърбим, се молим на Господ да даде утеха и облекчение на всички, които страдат.“\r\nВ прокламацията си, Доналд Тръмп нареди знамената на Белия Дом и на правителствените сгради из цялата страна, да бъдат снижени до залез слънце на 6-и октомври. Същата мярка ще бъде приложена и в посолствата и консулствата на САЩ по света.\r\nПревод и редакция:", "date": "2017.10.02", "title": "Fox News: Американският президент Доналд Тръмп отдаде почит на жертвите от Лас Вегас, нареди да се снижат знамената"}
{"url": "http://www.focus-news.net/news/2017/10/02/2442149/ria-novosti-ispanskiyat-premier-blagodari-na-liderite-na-stranite-ot-es-za-poddrazhkata-okazana-na-madrid-po-vreme-na-katalonskiya-plebistsit.html", "text": "Министър-председателят на Испания Мариано Рахой благодари на лидерите на страните от ЕС за поддръжката за испанските власти по отношение на референдума в Каталония, предава РИА Новости, позовавайки се на официален документ на испанското правителство, публикуван в официалната му интернет страница.\r\nВ документа се съобщава, че „Рахой е благодарил (на лидерите на редица европейски страни – бел. ред.) за поддръжката за испанския конституционен ред, оказвана във всеки един момент.“\r\nОсвен това, той е „отбелязал, че решимостта на испанското правителство да предотврати незаконния референдум способства поддържането на стабилността и демокрацията в целия Европейски съюз“, пише още в документа.\r\nИспанският премиер е провел телефонни разговори с лидерите на Естония и Франция, както и с председателите на Европейската комисия и Европейския парламент.\r\nВ понеделник (02.10), държавният глава на Испания е провел срещи с лидерите на най-големите испански партии – социалистите PSOE и лявоцентристката „Граждани“ (\"Ciudadanos\").\r\nНа тези срещи, както е отбелязано в документа, „ръководителят на правителството е започнал серия от разговори за изучаване на ситуацията и търсене на възможен политически отговор на сериозната ситуация на институционално неподчинение, което в момента се случва в Каталония.“\r\nВ рамките на срещата, „Рахой е благодарил и на двамата лидери за искрените им позиции и за поддръжката за испанския конституционен ред“, пише още в документа.\r\nПревод и редакция:", "date": "2017.10.02", "title": "РИА Новости: Испанският премиер благодари на лидерите на страните от ЕС за поддръжката оказана на Мадрид по време на каталонския плебисцит"}
{"url": "http://www.focus-news.net/news/2017/10/02/2442150/sport-dimitar-berbatov-napravi-parva-trenirovka-za-noviya-si-indiyski-otbor.html", "text": "Бившият капитан на българския национален отбор и бивш футболист на Манчестър Юнайтед, Димитър Бербатов, направи първа тренировка за новия си отбор от Индия – Керала Бластърс. Той се присъедини към подготвителния лагер на отбора, провеждащ се в испанския курорт Марбея. От индийския отбор изразиха радостта си от привличането на Бербатов.", "date": "2017.10.02", "title": "Спорт: Димитър Бербатов направи първа тренировка за новия си индийски отбор"}
