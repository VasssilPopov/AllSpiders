{"url": "http://www.focus-news.net/news/2017/11/05/2454096/fox-news-gubernatorat-na-teksas-izrazi-saprichastnostta-si-za-zhertvtiet-sled-masovata-strelba-v-shtata.html", "text": "Губернаторът на Тексас Грег Абът, заяви по време на официално обръщение, своята съпричастност с роднините на жертвите след масовата стрелба в щата, предава FOX news. \r\n“Докато тече разследването на това ужасяващо деяние, Сесилия и аз искаме да изпратим нашите мисли и молитви към всички, които са били засегнати от тази зла постъпка“, заяви губернаторът. Абът не пропусна да благодари на полицията за бързата им реакция, след като стана ясно, че органите на реда са успели да „ранят смъртоносно“ опитващия се да избяга нападател, на около осем километра от мястото на произшествието. Агенция „Фокус“ припомня, че по-рано в събота мъж е влязъл в баптистка църква, намираща се  в малкото градче Съдърланд Спрингс, на около 70 километра от град Сан Антонио в американския щат Тексас. Около 11:30 часа местно време, той е открил огън по събралите се вътре  хора. На мястото са екипи на полицията, разполагащи с хеликоптер, както и линейки, които оказват първа помощ на ранените. Стана ясно, че нападателят е загубил живота си при опит за бягство.  Цанко Цолов", "date": "2017.11.05", "title": "FOX news: Губернаторът на Тексас изрази съпричастността си за жертвтиет след масовата стрелба в щата"}
{"url": "http://www.focus-news.net/news/2017/11/05/2454067/plovdiv-vodopodavaneto-shte-bade-narusheno-v-rayona-na-bulevardite-ruski-i-vasil-aprilov-na-6-noemvri.html", "text": "Част от живущите на бул. „Руски“ в град Пловдив ще са с нарушено водоподаване на 6 ноември. Това съобщиха за Радио „Фокус“ – Пловдив от ВиК-Пловдив. Водоподаването към домакинствата в района от ул. „Велико Търново“ до ул. „Любен Каравелов“ ще е намалено за времето от 09.00 до 17.00 часа. Причината е планово превключване на нови водопроводни отклонения по бул. „Руски“ от външна фирма. С нарушено водоподаване на 6 ноември ще бъдат и домакинствата в района на улиците „Ген. Данаил Николаев“ и „Милин камък“ в града. Причината е превключване към нов водопровод на зоната при кръстовището на бул. “Васил Априлов“ с ул. “Ген. Данаил Николаев“. Дейностите по превключване ще се извършват също в интервала от 9.00 до 17.00 часа.\r\nТони МИХАЙЛОВ", "date": "2017.11.05", "title": "Пловдив: Водоподаването ще бъде нарушено в района на булевардите „Руски“ и „Васил Априлов“ на 6 ноември"}
{"url": "http://www.focus-news.net/news/2017/11/05/2454068/mirror-britanski-detektivi-sa-patuvali-do-balgariya-v-opit-da-nameryat-informatsiya-po-znakovo-razsledvane.html", "text": "Детективи, разследващи изчезването на три-годишното момиченце Маделайн Маккан, са пътували до България, в опит да издирят следите на „ключов свидетел“, който е изчезнал в Португалия, пише британският таблоид Mirror.\r\nСлужителите на реда вярват, че в България може да се появи следата на жена, която може да държи ключа към разгадаването на загадката. Свидетелката, която е вдовица на педофил, може да е живяла в близост до ваканционната вила на семейството на изчезналото момиченце в Прайа да Луз, Португалия, където и изчезва детето през май 2007 година. \r\nЖената и съпругът й са изчезнали от Алграве, веднага след изчезването на малката Маделайн.\r\nРазследването на „Скотланд Ярд“ по случая е погълнало близо 12 милиона английски лири до този момент, като за пътуването до България то е получило 154 хиляди лири допълнително.\r\nПревод и редакция:", "date": "2017.11.05", "title": "Mirror: Британски детективи са пътували до България, в опит да намерят информация по знаково разследване"}
{"url": "http://www.focus-news.net/news/2017/11/05/2454069/legendi-za-balgariya-chudodeynata-ikona-na-sv-petka-i-bolnata-zhena-na-pazardzhishkiya-upravitel-hasan-bey-gavanazoglu.html", "text": "В нашия град (Пещера) първата църква, която е съградена през Османския период е именно „Св. Петка“ и се прави връзка с хълма света Петка. Това каза в предаването „Легенди за България“ на Радио „Фокус“ Георги Шопов, уредник в Исторически музей-Пещера. \r\nГеорги Шопов разказва:.\r\nМариела РУСЕВА \r\n***\r\nПредаването „Легенди за България“ може да слушате всеки петък от 17.00 до 18.00 часа на честотите на Радио „Фокус“ и онлайн .", "date": "2017.11.05", "title": "„Легенди за България“: Чудодейната икона на св. Петка и болната жена на пазарджишкия управител Хасан бей Гаваназоглу"}
{"url": "http://www.focus-news.net/news/2017/11/05/2454070/tass-signalat-za-bomba-v-moskovskiya-bolshoy-teatar-se-okaza-falshiv.html", "text": "Заплахата за взривяване на сградата на Большой театър в центъра на Москва се оказа фалшива, предава ТАСС, като се позовава на информация от администрацията на театъра.\r\n„Театърът вече работи в обичайния си режим“, съобщиха от там.\r\nОт руската служба за извънредни ситуации съобщиха, че проверката на сградата е завършена и „не е открито нищо подозрително“.\r\nПроверката е проведена от три екипа сапьори със служебни кучета. Докато тя е траяла, от сградата бяха евакуирани 3500 души, които се бяха събрали в Бетховенската зала на Болшой театър, за да присъстват на концерта „Сърп и чук“, посветен на 100-годишнината от Октомврийската революция.\r\nАгенция „Фокус“ припомня, че в последно време в Русия постоянно се получават бомбени заплахи за обществени обекти, сред които търговски центрове, кина, ресторанти, кафенета и др. До този момент заради заплахите са евакуирани над 30 хиляди души и нито от тях не се оказа истинска.\r\nПревод и редакция:", "date": "2017.11.05", "title": "ТАСС: Сигналът за бомба в московския Болшой театър се оказа фалшив"}
{"url": "http://www.focus-news.net/news/2017/11/05/2454071/savina-ivanova-gradski-uchenicheski-parlament-veliko-tarnovo-osnovnata-tsel-na-nashata-deynost-e-da-raznoobrazim-ezhednevieto-na-mladite-hora-v-grada.html", "text": "Основната цел на Градския ученически парламент във Велико Търново е да разнообрази ежедневието на младите хора в града. Към това са насочени и всички мероприятия, които се организират от структурата, каза за Радио „Фокус“ – Велико Търново председателят на ученическия парламент Савина Иванова. Тя посочи, че последното мащабно събитие, инициирано от организацията, е било благотворителен концерт за 1-ви ноември. \r\n„До края на месеца предвиждаме да направим една караоке вечер, в която ще се съберем в някое заведение, за да попеем заедно“, обясни Савина Иванова. След това в началото на декември ще бъде организирана и традиционната благотворителна Коледна акция. През настоящата година членовете на ученическия парламент ще посетят учебните заведения в града и ще събират средства за децата с увреждания, които са настанени в дома в Ново село. \r\n„Събитията ни са отворени за всички граждани, мероприятията ни целят да променят ежедневието на младите хора“, каза още Савина Иванова. В началото на следващата година се предвижда и друга благотворителна инициатива, която отново ще е посветена на 13-годишната Никол, страдаща от рак на костите, за която бяха събрани средства на концерта за Деня на народните будители. Това ще е традиционният Пролетен бал, който ще се проведе малко по-рано – в края на февруари или началото на март.\r\nЛуиза ТРАНЧЕВА", "date": "2017.11.05", "title": "Савина Иванова, Градски ученически парламент-Велико Търново: Основната цел на нашата дейност е да разнообразим ежедневието на младите хора в града"}
{"url": "http://www.focus-news.net/news/2017/11/05/2454072/dobromir-borislavov-golyama-e-poseshtaemostta-na-stolichniya-zoopark-prez-zimata.html", "text": "Голяма е посещаемостта на Столичния зоопарк през зимата, в този сезон е като в приказка. Това каза директорът на Столичния зоопарк Добромир Бориславов в интервю за Агенция „Фокус“ във връзка с подготовката за зимния сезон. „Бях много изненадан, когато в началото на 2017 г. температурите навън паднаха до минус 15 градуса, даже имаше и дни с минус 17 градуса. Целият зоопарк беше като една зимна приказка. Въпреки всичко на тези температури в зоопарка имаше посетители. Те бяха една сравнително висока бройка, което означава, че любителите на зоопарка и на животните не се плашат от ниските температури. Апелирам към всички приятели на зоологическата градина да продължават да идват, независимо от температурите“, каза той. По думите му, въпреки че една част от топлолюбивите видове като птиците не могат да се видят през зимата, защото са затворени в топли помещения, основната бройка животни могат да бъдат видяни. Бориславов посочи, че разходката в зоопарка е наистина поне толкова приятна, колкото е в летните дни. „Шарените листа и атмосферата е неповторима. Така че имаме посещаемост и ще се радвам, ако тази посещаемост се запази и през този сезон“, допълни директорът на зоологическата градина в София. \r\nДеница КИТАНОВА", "date": "2017.11.05", "title": "Добромир Бориславов: Голяма е посещаемостта на Столичния зоопарк през зимата"}
{"url": "http://www.focus-news.net/news/2017/11/05/2454073/sport-chelsi-pobedi-manchestar-yunayted-s-10-na-stamford-bridzh.html", "text": "Челси победи Манчестър Юнайтед с 1:0, в мач от 11-ия кръг на английската Висша лига, игран на стадион „Стамфорд бридж“ в Лондон. В другия мач от английското първенство, който се игра по същото време, Евертън спечели домакинския си мач срещу Уотфорд с 3:2. Водач във временното класиране е Манчестър Сити с 31 точки, втори е Манчестър Юнайтед с актив от 23 точки. След победата днес Челси се изкачи на четвъртото място с 1 точка по-малко от днешния си съперник.", "date": "2017.11.05", "title": "Спорт: Челси победи Манчестър Юнайтед с 1:0 на „Стамфорд бридж“"}
{"url": "http://www.focus-news.net/news/2017/11/05/2454074/blagoevgrad-izlozhba-esenni-impresii-shte-bada-otkrita-v-grada-na-14-noemvri.html", "text": "Изложба „Есенни импресии“ ще бъда открита в Благоевград на 14 ноември. Това съобщиха за Радио „Фокус“ – Пирин от Православния информационен център в града, който организира събитието. Творческата инициатива е дело на Лалка Тодорова, София Велкова, Даниела Арсова, Сандра Стоименова и Любима Бърдарова. В рамките на изложбата авторите са се постарали да представят пред публиката едно пътуване в патриархалния свят на Българското възраждане. \r\nДо края на месеца Православния тинформационен център организира и две беседи. Първата от тях е на тема „Християнското семейство“ и ще се проведе на 22 ноември в учебната зала на центъра. Другата беседа ще бъде на тема „Христовите апостоли“ и ще се състои на 29 ноември.\r\nЛивия НИНОВА", "date": "2017.11.05", "title": "Благоевград: Изложба „Есенни импресии“ ще бъда открита в града на 14 ноември"}
{"url": "http://www.focus-news.net/news/2017/11/05/2454075/plovdiv-pisatelyat-nikolay-tabakov-zavarshva-v-asenovgrad-predstavyaneto-na-novata-si-kniga-vetrovete-ni-mramorni-v-stranata.html", "text": "Писателят Николай Табаков завършва в Асеновград представянето на новата си книга „Ветровете ни мраморни“ в страната. За Радио „Фокус“ – Пловдив Табаков каза, че Асеновград му е на сърцето и иска да направи грандиозен финал на представянето на изданието точно там, на 8 ноември в Народно читалище „Родолюбие“. „Ще дойдат пловдивчани, бургазлии, софиянци, критици. Ще има и музика, а художник ще рисува на живо, докато се говори за книгата. Ще направим шоу“, увери писателят. Той разказа, че книгата му „Ветровете ни мраморни“ вече е имала над 15 представяния в цялата страна, започнали още през май. „Обикаляме и я представяме из страната. В Асеновград ще я представим с проф. Боян Биолчев и проф. Георги Каприев. Книгата стана доста дебеличка и сега се опитваме да излъжем хората, че е прекрасна и че дебелината й няма никакво значение, че много неща ще открият вътре в нея“, пошегува се Табаков.\r\nНиколай Табаков e роден в с. Мандрица, Ивайловградско, през 1956 година.  Завършва българска филология в Софийския университет „Св. Климент Охридски“, основател и управител е на издателска къща. Член е на Съюза на българските писатели. Николай Табаков е автор на 10 белетристични книги, като печели наградата „Роман на годината на Съюза на българските писатели“ за 2009 г. с „Няма да е все така“.\r\nТони МИХАЙЛОВ", "date": "2017.11.05", "title": "Пловдив: Писателят Николай Табаков завършва в Асеновград представянето на новата си книга „Ветровете ни мраморни“ в страната"}
{"url": "http://www.focus-news.net/news/2017/11/05/2454076/voa-donald-tramp-i-kralyat-na-sauditska-arabiya-sa-obsadili-izstrelyanata-kam-riyad-raketa.html", "text": "Президентът на САЩ Доналд Тръмп и кралят на Саудитска Арабия Салман са провели телефонен разговор относно ракетата, насочена към летището в Рияд и свалена от местните военните, предава радио Voice of America. Toва са съобщили от Белия дом в неделя. По-рано в събота стана ясно, че ракетата е била обезвредена от противовъздушната система, която САЩ доставиха на Саудитска Арабия по-рано тази година. \r\nТръмп заяви в събота пред репортери, на борда на самолета, с който пътува към Азия, че според него Иран е отговорен за атаката, но малко след това стана ясно, че ракетата е изстреляна от йеменското подразделение на групировката на хутите. Цанко Цолов", "date": "2017.11.05", "title": "VOA: Доналд Тръмп и кралят на Саудитска Арабия са обсъдили изстреляната към Рияд ракета"}
{"url": "http://www.focus-news.net/news/2017/11/05/2454077/georgi-kiev-td-kupena-panoramen-izgled-kam-rila-velingrad-i-tseliya-yazovir-batak-se-razkriva-kato-se-izleze-nad-peshtera-snezhanka.html", "text": "Като се излезе над пещера Снежанка – на около 2 км преди с. Нова махала се разкрива прекрасен панорамен изглед – в дясно се вижда Рила, Велинград, целия язовир Батак, а в ляво се виждат Родопите. Това каза Георги Киев, председател на туристическо дружество „Купена“ в предаването на Радио „Фокус“ „Легенди за България“.  Във връзка с най-интересните маршрути в района на пещера Снежанка, Киев уточни: „Единият е Пещера-пещера Снежанка- с. Нова махала - вр. Баташки снежник (2082 м). Изминава се за около 5 часа и половина, като се изисква туристическа екипировка. Другият маршрут е от Пещера до летовището св. Константин. Той се изминава за 3 часа. Също така маршрут има от Батак през параклиса „Св. Георги“, през летовище св. Константин до Цепина и плиоценски парк Дорково. Той също отнема около 5 часа“. Георхи Киев уточни, че маршрут има и от хижа „Добра вода“ до летовище св. Константин, както и от почивна база „Атолука“ над Равногор през пещера Снежанка до град Пещера или обратно.\r\nГеорги Киев разказа и за по-интересните гледки, които се разкриват от тези маршрути. „На самата пътека преди пещера Снежанка сме обозначили едно място, от което се може да се види намиращият се отсреща резерват „Купена“ – разкрива се невероятна гледка. Като се излезе над пещера Снежанка – на около 2 км преди с. Нова махала в дясно се разкрива прекрасен панорамен изглед – в дясно се вижда Рила, Велинград, целия язовир Батак, а в ляво се виждат Родопите“, обясни той. „А от връх Баташки Снежник може да се види планина Славянка, Пирин,  Рила, Родопите, язовир „Голям Беглик“, а при хубаво време може да се види и Беломорието“, каза още Георги Киев. \r\nМариела РУСЕВА", "date": "2017.11.05", "title": "Георги Киев, ТД „Купена“: Панорамен изглед към Рила, Велинград и целия язовир Батак се разкрива като се излезе над пещера Снежанка"}
{"url": "http://www.focus-news.net/news/2017/11/05/2454078/fox-news-nyakolko-dushi-sa-prostrelyani-po-vreme-na-masova-strelba-v-tsarkva-v-teksas.html", "text": "Няколко души са простреляни по време на масова стрелба в църква в американския щат Тексас в неделя, това са съобщили от местната полиция за FOX news. Храмът, където е станал инцидента, се намира на ок. 70 километра от град Сан Антонио. Все още не е известен точния брой на ранените и дали има загинали.\r\nСтрелбата е извършена от мъж, който е влязъл в църквата към 11:30 местно време, след което е открил огън по насъбралата се тълпа, присъстваща на редовната неделна литургия. \r\nХеликоптери и медицински екипи са на мястото.  Цанко Цолов", "date": "2017.11.05", "title": "FOX news: Няколко души са простреляни по време на масова стрелба в църква в Тексас"}
{"url": "http://www.focus-news.net/news/2017/11/05/2454079/pazardzhik-natsionalnata-programa-obuchenie-za-it-kariera-shte-bade-predstavena-v-grada.html", "text": "Националната програма „Обучение за ИТ кариера“ ще бъде представена в Областна администрация Пазарджик от 11.00 часа на 6 ноември, съобщи за Радио „Фокус“ – Пазарджик Мария Ловчинова, експерт в Областната администрация. Директорът на Математическа гимназия (МГ) „Академик Кирил Попов“ доц. Д-р Йвайло Стрибратов ще запознае директори на училища от областта с възможностите за участие за ученици от десетите класове на средните училища в област Пазарджик в програмата. \r\nНационалната програма предвижда в продължение на три години МГ „Акад. Кирил Попов“ да се развива като училище – софтуерен център за професионално обучение на ученици  от  10-ти клас  от областите  Пловдив,  Кърджали,  Пазарджик,  Смолян  и  Стара Загора  по  нова  професия  „Приложен  програмист“  от  Списъка  на  професиите  за професионално  образование  и  обучение. Учебната програма  и  учебно  съдържание са разработени в  сътрудничество с  ИТ сектора  и Пловдивски  университет  „Паисий Хилендарски“. Националната  програма  „Обучение  за  ИТ  кариера“ е одобрена  с  Решение № 525 на Министерския съвет от 15.09.2017 г.", "date": "2017.11.05", "title": "Пазарджик: Националната програма „Обучение за ИТ кариера“ ще бъде представена в града"}
{"url": "http://www.focus-news.net/news/2017/11/05/2454080/vitsepremierat-ekaterina-zaharieva-pristigna-v-madrid.html", "text": "Заместник министър-председателят по правосъдната реформа и министър на външните работи на Република България Екатерина Захариева пристигна на летище „Барахас“ в испанската столица Мадрид. Дипломат №1 на България е на еднодневно работно посещение в Кралство Испания. Това съобщиха от пресцентъра на Министерството на външните работи. В Мадрид вицепремиерът Захариева ще се срещне с испанския външен министър Алфонсо Дастис. Тя ще разговаря с министъра на правосъдието Рафаел Катала, както и с председателя на Смесената комисия по въпросите на ЕС в Конгреса на депутатите на Кралството Мария Сорая Родригес Рамос. Основен акцент в срещите на първия ни дипломат в Испания ще бъдат предстоящото Българско председателство на Съвета на ЕС, актуални теми от европейския дневен ред (Брекзит, бъдещето на Европа, миграция, Западни Балкани), както и въпроси от областта на двустранното сътрудничество.  \r\nБългария установява дипломатически отношения с Испания на 8 май 1910 г., а от 27 януари 1977 г.  политическите контакти са издигнати на ниво посолства. Между България и Испания не съществуват открити или спорни двустранни въпроси на политическо равнище. Налице е активен диалог и взаимноизгодно сътрудничество на всички равнища. На 12 май 2015 г. на официално посещение в София бе министърът на външните работи и сътрудничеството на Испания Хосе Мануел Гарсия Маргальо. Посещението на испанската делегация потвърди близостта на двата народа, издигна политическия диалог на по-високо равнище и отвори нови перспективи пред търговско-икономическите ни отношения и възможности за увеличаване на испанските инвестиции у нас.\r\nПрез януари 2017 г. Президентът Росен Плевнелиев награди посланика на Кралство Испания в София Хосе Луис Тапиа Висенте ( посланик в София  2012 – 2017  г.) с орден „Стара планина”- І степен за цялостния му принос за развитието и задълбочаването на двустранните отношения между двете държави. През октомври същата година министър-председателят Бойко Борисов посещава Кралството, а Соломон Паси е последният министър на външните работи посетил Испания през 2005 г.\r\nМежду България и Испания съществува активно сътрудничество в областта на отбраната. Сътрудничеството се реализира във военно-техническата сфера. Военното сътрудничество се осъществява активно в рамките на операцията на НАТО в Афганистан – ИСАФ, където български медицински екипи работиха във военно-полева болница в испанската зона на отговорност в град Херат.\r\nИспания е сред водещите инвеститори в страната. На 21 октомври 2008 г. в София бе учредена Испанско-българска търговска камера. Двустранният стокообмен от 2009 г. следва възходяща тенденция. За 2016 г. той възлиза на 1.7 млрд. евро, като износът ни се е увеличил с 24.8% в сравнение с 2015 г. Водещи стоки при износа към Испания през 2017 г. са: пшеница, медни руди, царевица и др. По данни на БНБ за периода 1996 – 2016 г. привлечените инвестиции от Испания са в размер на 961.1 млн. евро. \r\nПрез 2016 г. България е посетена от 59 287 испански туристи. Наблюдава се ръст от 5.5% в сравнение със същия период на 2015 г. Сътрудничеството на България с Кралство Испания в областта на туризма е от особено значение поради факта, че туризмът е един от най-важните отрасли за двете страни във формирането на БВП. Участваме активно във всички по-значителни международни и национални инициативи, които се организират в иберийската държава. Ежегодно българската страна участва в международното туристическо изложение „ФИТУР” в Мадрид. \r\nВ областта на образованието, културата и науката между България и Испания има подписана Спогодба за културно, образователно и научно сътрудничество от 12 май 2015 г. Според Спогодбата  се предвижда страните да си оказват съдействие с оглед възможността през следващите години в Мадрид да бъде открит Институт за български език и литература. По време на първата визита на престолонаследника принц Филип и принцеса Летисия у нас /февруари 2006 г./ беше открит филиал на Института “Сервантес” в София.\r\nБългарската общност в Испания наброява около 300 000 души.", "date": "2017.11.05", "title": "Вицепремиерът Екатерина Захариева пристигна в Мадрид"}
{"url": "http://www.focus-news.net/news/2017/11/05/2454081/tass-parviyat-serien-raketen-korab-tayfun-ot-proekt-22800-shte-bade-spusnat-na-voda-prez-noemvri.html", "text": "Първият сериен малък ракетен кораб „Тайфун“, от проект 22800, ще бъде спуснат на вода през ноември 2017 година, предава ТАСС, като се позовава на съобщение от Службата за информация и масови комуникации на Министерството на отбраната на Русия.\r\n„Главният кораб от този проект – „Ураган“ – все още се намира в корабостроителницата, където се извършват довършителни работи. Проект 22800 (шифър „Каракурт“) е разработен от Централното морско конструкторско бюро „Алмаз“ за Военноморския флот(ВМФ). Съпровождащата работа от военно-научен характер, за създаването на проекта на тези кораби, осъществи Военният учебно-научен център на ВМФ“, пише в съобщението на военното ведомство.\r\nКорабът се строи от корабостроителното предприятие „Пелла“ в Санкт Петербург. Въоръжението на корабите от проект 22800 включва комплекси от ударни и противовъздушни оръжия, системи за бойно управление и локация, за определяне на цели и за връзка.", "date": "2017.11.05", "title": "ТАСС: Първият сериен ракетен кораб „Тайфун“ от проект 22800, ще бъде спуснат на вода през ноември"}
{"url": "http://www.focus-news.net/news/2017/11/05/2453871/predstoyashti-sabitiya-v-stranata-za-5-noemvri-agentsiya-fokus.html", "text": "От 13.00 часа в централата на ДБГ ще се състои пресконференция след проведен Национален съвет на партията.\r\n***\r\nОт 14.00 часа в Национален Музикален Театър „Ст. Македонски\" ще бъде представена книгата „Имре Калман – кралят на оперетата” от Петър А. Вангелов.\r\n***\r\nОт 17.00 часа в Центъра за култура и дебат „Червената къща „Андрей Николов” ще се състои презентация в рамките на образователната програма „Близки срещи – визуални диалози School4artists“ на Института за съвременно изкуство-София.\r\n***\r\nВ Park Center ще бъде представена детска изложба на „Приказни Без!-Опасни асансьорни рисунки“. Детските рисунки са дело на малки художници от предучилищна възраст до трети клас от столичните квартали „Люлин“ и „Подуяне“. От 17.00 часа в Park Center официални представители на районните администрации, партньори на фондацията, ще връчат сертификатите за участие в обучителната програма на учебните заведения, които са станали част от проект „Вертикално познание“.  \r\n***\r\nВ зала „София“ на БЧК продължава вторият ден от редовната Осма сесия на Световния парламент на българите (СПБ)\r\n***\r\nОт 19.00 часа Драматичен театър „Никола Вапцаров“ ще представи на голяма сцена представлението „В полите на Витоша” по П.К.Яворов. \r\n***\r\nОт 21.00 часа на Камерната сцена на Драматичен театър „Никола Вапцаров ще гостува Сдружение „Гестус”, което ще представи „Тук, … на края на света“. \r\n***\r\nОт 11.00 часа в Държавен куклен театър „Дора Габе“ ще се играе спектакълът „Косе Босе“. \r\n***\r\nОт 14.30 часа на стадион „Васил Левски“ще се проведе футболна среща между отборите на ОФК „Левски“ – Карлово и ФК „Сокол“ – Марково.\r\n***\r\nОт 09.00 часа в митрополитския храм  „Св.вмчца Марина”, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений - викарий на митрополита,  ще оглави архиерейска света Литургия.\r\n***\r\nОт 11.00 часа на паркинга пред спортна зала „Чайка” на бул. „Копривщица” Специализираните полицейски сили ще демонстрират умения по охрана на обществения ред и неутрализиране на нарушители.\r\n***\r\nОт 11.00 и 17.00 часа в Регионален Исторически Музей ще се състои Концерт на възглавници за Вси Светии.\r\n***\r\nОт 17.00 часа във фоайето на Доходно здание ще бъде открита изложба на номинираните фотоси от четвъртото издание на конкурса „Запази духа на Русе\". Симеон Лютаков – председател на журито ще обяви наградените участници.\r\n***\r\nВ 10.00 часа в залата на Общински съвет - Силистра зам.-председателят на ГЕРБ и председател на ПГ на партията Цветан Цветанов ще се срещне с представителите на общинските структури на ГЕРБ на територията на област Силистра.\r\nПо-късно Цветанов ще посети Разград. От 16.00 часа в хотел „Централ“ той ще се срещне с членове и симпатизанти на партията. Непосредствено преди срещата, в 15.30 часа, Цветан Цветанов, заедно с народния представител от ГЕРБ-Разград Десислава Атанасова и кмета на града Валентин Василев, ще разгледат ремонтирани и рехабилитирани инфраструктурни обекти на територията на улиците „Дунав\" и „Левски\" в областния център.\r\n***\r\nОт 11.00 часа в салона на ДКТ – Сливен ще се играе спектакълът „Палавата питка“. \r\n***\r\nОт 11.00 часа в Куклен театър ще се играе спектакълът  „Пипи Дългото чорапче“ по Астрид Линдгрен.", "date": "2017.11.05", "title": "Предстоящи събития в страната за 5 ноември (Агенция „Фокус“)"}
{"url": "http://www.focus-news.net/news/2017/11/05/2453872/new-zealand-herald-severna-koreya-otpravi-nova-yadrena-zaplaha-predi-vizitata-na-tramp-v-aziya.html", "text": "Преди началото на визитата на президента на САЩ Доналд Тръмп в Азия Северна Корея изключи възможността за преговори и заплаши да увеличи ядрения си арсенал, пише New Zealand Herald. Очаква се Тръмп да пристигне в Южна Корея във вторник, след визитата си в Япония. Държавната севернокорейска агенция KCNA в тази връзка коментира, че САЩ трябва да се откажат от „абсурдната идея“, че Пхенян ще се  предаде под натиска на международните санкции и ще се откаже от ядрените си оръжия\", като добави, че страната е навлязла „във финалния етап на разработка на ядрената си програма“. \r\n„САЩ по-добре да се откажат от илюзиите, че ще преговаряме за ядрено разоръжаване с тях“, се казва в коментара, в който се добавя: „Нашият ядрен меч за самозащита ще се заостри дори повече, освен ако враждебната американска политика срещу КНДР не бъде изкоренена веднъж завинаги“.  \r\nОт Белия дом съобщават, че Тръмп ще изнесе реч в парламента в Сеул и ще призове за намирането на „общо решение в лицето на общата заплаха“. В Южна Корея обаче мнозина се опасяват, че враждебната риторика президента на САЩ може да влоши ситуацията на Корейския полуостров.  Калина Жекова", "date": "2017.11.05", "title": "New Zealand Herald: Северна Корея отправи нова ядрена заплаха преди визитата на Тръмп в Азия"}
{"url": "http://www.focus-news.net/news/2017/11/05/2453873/parool-hilyadi-holandski-grazhdani-poluchiha-pisma-ot-nesashtestvuvashta-razuznavatelna-organizatsiya.html", "text": "Хиляди холандски граждани получиха писма от несъществуваща разузнавателна организация, съобщава в. Parool. По данни на изданието, подписаните от „Държавна служба за сигурност“ писма информират за монтирането на специално устройство за събиране на данни във връзка с нов закон. Холандската служба за вътрешна сигурност заяви, че писмата нямат отношение към правителството и че такава организация не съществува. Вестникът отбеляза, че зад разпространението на писмата вероятно стои организацията Bits of Freedom, която се застъпва за свободата на комуникациите и запазването на поверителността в интернет. Тя се обявява против нов закон, който от 1 януари ще разшири пълномощията на разузнавателните структури. Законът ще даде на спецслужбите правото да събират данни в интернет и да проникват в защитени сървъри. \r\nНад 300 000 души подписаха петиция за провеждане на референдум за преразглеждане на закона. Гласуването ще се състои през март 2018 г., заедно с общинските избори, но ще носи само консултативен характер. Калина Жекова", "date": "2017.11.05", "title": "Parool: Хиляди холандски граждани получиха писма от несъществуваща разузнавателна организация"}
{"url": "http://www.focus-news.net/news/2017/11/05/2453874/abc-news-hakeri-sa-poluchili-dostap-do-195-domeyna-svarzani-s-donald-tramp.html", "text": "Хакери са получили достъп до 195 интернет адреса, принадлежащи на президента на САЩ Доналд Тръмп и неговото семейство, както и свързани с неговата бизнес империя, съобщи ABC News. Въпреки че компанията Trump Organization отрича домейните да са били компрометирани, според експерти е имало две хакерски атаки три години преди Тръмп да влезе в Белия дом – през август и септември 2013 г. В резултат на ударите, потребителите, посещавали свързани с Тръмп домейни са били пренасочвани към сървъри в Санкт Петербург, които според експертите съдържали вируси, често използвани за кражба на пароли. Не е известно дали има пострадали в резултат на хакерската атака. Калина Жекова", "date": "2017.11.05", "title": "ABC News: Хакери са получили достъп до 195 домейна, свързани с Доналд Тръмп"}
{"url": "http://www.focus-news.net/news/2017/11/05/2453875/the-jerusalem-post-ostavkata-na-livanskiya-premier-tryabva-da-alarmira-mezhdunarodnata-obshtnost-za-iranskata-agresiya-zayavi-netanyahu.html", "text": "Международната общност трябва да обърне внимание на тежките думи на подалия оставка премиер на Ливан Саад Харири за иранската агресия в региона и да предприеме действия срещу Техеран. Това заяви премиерът на Израел Бенямин Нетаняху, цитиран от The Jerusalem Post. „Това трябва да алармира международната общност да предприеме мерки срещу иранската агресия, която цели да превърне Сирия във втори Ливан“, каза Нетаняху и добави: „Тази агресия застрашава не само Израел, но и целия близкоизточен регион. Международната общност трябва да се обедини и да се изправи срещу тази агресия“. \r\nИзказването на израелския премиер дойде часове след като премиерът на Ливан обяви по време на посещение в Саудитска Арабия, че подава оставка, тъй като се опасява за живота си. В изказването си Харири атакува Иран за неговите дестабилизиращи действия както в Ливан, така и в други страни от региона. Калина Жекова", "date": "2017.11.05", "title": "The Jerusalem Post: Оставката на ливанския премиер трябва да алармира международната общност за иранската агресия, заяви Нетаняху"}
{"url": "http://www.focus-news.net/news/2017/11/05/2453876/pregled-na-nyakoi-ot-osnovnite-temi-v-svetovniya.html", "text": "Американският президент Доналд Тръмп посети в събота мемориала, посветен на японското нападение срещу Пърл Харбър, по време на престоя си в Хавай, пише The Hill. Самолетът на държавния глава спря за кратко на архипелага, преди да продължи полета към Азия, където Тръмп ще посети пет държави по време на 12-дневната си визита на континента. \r\nАмериканският президент заяви, че досега никога не е посещавал мястото, като заедно със съпругата си положи букет бели цветя на брега, близо до плаващия мемориал. \r\nПо време на престоя си на острова, Тръмп отново увери, ще визитата му в Азия е удължена с един ден, до 14-ти ноември, като целта е участието на президента на организирана във Филипините среща относно развитието на региона на Източна Азия. \r\nМеждународната общност трябва да обърне внимание на тежките думи на подалия оставка премиер на Ливан Саад Харири за иранската агресия в региона и да предприеме действия срещу Техеран. Това заяви премиерът на Израел Бенямин Нетаняху, цитиран от The Jerusalem Post. „Това трябва да алармира международната общност да предприеме мерки срещу иранската агресия, която цели да превърне Сирия във втори Ливан“, каза Нетаняху и добави: „Тази агресия застрашава не само Израел, но и целия близкоизточен регион. Международната общност трябва да се обедини и да се изправи срещу тази агресия“. \r\nИзказването на израелския премиер дойде часове след като премиерът на Ливан обяви по време на посещение в Саудитска Арабия, че подава оставка, тъй като се опасява за живота си. В изказването си Харири атакува Иран за неговите дестабилизиращи действия както в Ливан, така и в други страни от региона. \r\nАмериканският президент Доналд Тръмп отново поиска ФБР да започне разследване срещу Хилъри Клинтън и Демократическата партия на САЩ, пише Washington Post. Тръмп призова федералните органи на реда да „направят каквото е правилно и нужно“ и да започнат разследване срещу бившия кандидат за президентския пост и нейната партия. \r\nДържавният глава е заявил това в поредица от съобщения в социалната мрежа „Туитър“, според които съществува публичен натиск за ново разследване срещу Клинтън. Изданието пояснява, че президентът има предвид думите на един от сенаторите от Демократическата партия, според който предварителните вътрешнопартийни избори са били нагласени в полза на Клинтън. \r\nТръмп поиска също така начало на разследване около изтритите имейли на бившия кандидат-президент, както и относно продажбата на Русия на компания, занимаваща се с добива на уран. \r\nОт Държавния департамент отказаха да коментират призивите на Тръмп. \r\nОколо 40 000 души протестираха пред сградата на японското Народно събрание, пише Asahi Shimbun. Множеството, което включваше в себе си и лидери на някои от политическите партии, се обяви против плановете на премиера Шиндзо Абе за ревизиране на чл. 9 от Конституцията на страната, според който Япония няма право да поддържа сухоземни, военноморски или авиационни сили. Изданието припомня, че министър-председателят, който в края на октомври спечели мнозинство за партията си в Диетата по време на предсрочни парламентарни избори, смята да разшири формулировката на член 9-и, с цел оправдаване на вече наличната армия, която в момента е определяна като „Сили за самоотбрана“. \r\nПротестът е организиран от неправителствена организация, но на него присъстваха лидерите на главните опозиционни партии. Събралите се хора скандираха „защитете член девет“ и „ние сме против промяна на Конституцията“. \r\nХиляди холандски граждани получиха писма от несъществуваща разузнавателна организация, съобщава в. Parool. По данни на изданието, подписаните от „Държавна служба за сигурност“ писма информират за монтирането на специално устройство за събиране на данни във връзка с нов закон. Холандската служба за вътрешна сигурност заяви, че писмата нямат отношение към правителството и че такава организация не съществува. Вестникът отбеляза, че зад разпространението на писмата вероятно стои организацията Bits of Freedom, която се застъпва за свободата на комуникациите и запазването на поверителността в интернет. Тя се обявява против нов закон, който от 1 януари ще разшири пълномощията на разузнавателните структури. Законът ще даде на спецслужбите правото да събират данни в интернет и да проникват в защитени сървъри. \r\nНад 300 000 души подписаха петиция за провеждане на референдум за преразглеждане на закона. Гласуването ще се състои през март 2018 г., заедно с общинските избори, но ще носи само консултативен характер.", "date": "2017.11.05", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/05/2453877/afp-donald-tramp-startira-aziatskoto-si-turne-na-fona-na-naprezhenieto-okolo-severna-koreya.html", "text": "В неделя президентът на САЩ Доналд Тръмп стартира азиатското си турне на фона на засилващото се напрежение със Северна Корея, предаде AFP. Визитата на Тръмп на азиатския континент ще бъде доминирана от опасенията в региона и извън него, че взаимните обиди между Вашингтон и Пхенян може да ескалират до унищожителна война. Първи спирки в обиколката му ще станат Япония и Южна Корея – ключови партньори на САЩ в усилията да се окаже натиск над Пхенян да се откаже от ядрената си програма. Именно това са страните, които биха били най-тежко засегнати от избухването на евентуален пълномащабен конфликт. \r\nТръмп и японският премиер Шиндзо Абе споделят близки лични отношения, благодарение на което тридневното посещение в Япония се очаква да мине без видимо напрежение. Двамата ще започнат с игра на голф, а след това ще се насладят на представление на интернет сензацията Пикотаро. Японският лидер категорично подкрепя политиката на  Тръмп за упражняване на максимален натиск върху Пхенян, подкрепян от заплахата от военна сила. \r\n„В Япония Тръмп само ще поиграе голф. Той знае, че Токио ще го последва, каквото и да се случи. Всичко е решено предварително“, каза Тетсуро Като, политолог от университета „Хитоцубаши“ в Токио. \r\nПреди да отпътува, Тръмп предупреди Китай, че Япония може да поеме въпроса за Пхенян в свои ръце. „Япония е войнствена нация и предупреждавам Китай, че ще си има сериозен проблем с нея доста скоро, ако позволява нещата със Северна Корея да продължават по старому“. Калина Жекова", "date": "2017.11.05", "title": "AFP: Доналд Тръмп стартира азиатското си турне на фона на напрежението около Северна Корея"}
{"url": "http://www.focus-news.net/news/2017/11/05/2453878/blagoevgrad-edin-ot-nay-izvestnite-nevrolozi-v-sveta-shte-iznese-lektsiya-v-yuzu-neofit-rilski-na-6-noemrvi.html", "text": "На 6.11.2017 г. /понеделник/ в Югозападния университет „Неофит Рилски“ ще гостува един от най-известните невролози в света – д-р Хари Шнайдер. Той ще изнесе публична лекция за аутизма, която ще се състои от 10:30 часа в зала 114 на Учебен корпус 1. Това съобщиха от пресцентъра на висшето учебно заведение. Д-р Хари Шнайдер е невролог и специалист по езиково-говорни патологии. Завършил е Колумбийския университет, САЩ. В момента работи в университета в Йейл, САЩ. Провел е множество проучвания и клинични изследвания върху иновативни форми на речева терапия, комбинирани с музикотерапия, физически упражнения за стимулиране на малкия мозък и невромодулация (транскраниална електростимулация) за възстановяване функциите на речта при неговорещи и слабо говорещи хора с аутизъм.", "date": "2017.11.05", "title": "Благоевград: Един от най-известните невролози в света ще изнесе лекция в ЮЗУ „Неофит Рилски“ на 6 ноемрви"}
{"url": "http://www.focus-news.net/news/2017/11/05/2453879/reuters-pol-manafort-e-predlozhil-zalog-ot-12-mlrd-dolara-v-opit-da-izbegne-prodalzhitelen-domashen-arest.html", "text": "Бившият шеф на предизборния щаб на президента на САЩ Доналд Тръмп, Пол Манафорт, е предложил залог от 12 млрд. долара във вид на недвижимо имущество и авоари в опит да избегне продължителен домашен арест, предаде Reuters. На слушания в съда той е предложил също да ограничи пътуванията си до Ню Йорк, Вашингтон и Флорида. \r\nПо-рано тази седмица Манафорт, който движи в продължение на няколко месеца президентската кампания на Тръмп миналата година, и негов бивш бизнес партньор Ричард Гейтс пледираха невинни по обвинения, включващи пране на пари, заговор срещу САЩ и укриване на данъци. Двамата станаха първите обвинени в рамките на разследването за руска намеса в президентската кампания на американския лидер. Калина Жекова", "date": "2017.11.05", "title": "Reuters: Пол Манафорт е предложил залог от 12 млрд. долара в опит да избегне продължителен домашен арест"}
{"url": "http://www.focus-news.net/news/2017/11/05/2453880/fox-news-amerikanski-senator-e-bil-napadnat-v-doma-si.html", "text": "Американският сенатор Ранд Пол е бил нападнат в дома си, съобщи Fox News. В резултат на нападението сенаторът е получил леки наранявания. Инцидентът е станал в петък следобед, когато 59-годишен съсед на Пол е проникнал в дома му в Боулинг Грин, щата Кентъки. Нападателят е задържан. Местната полиция е започнала разследване, мотивите за нападението засега са неизвестни. \r\nМиналата година Ранд Пол се кандидатира за поста на президент на САЩ от Републиканската партия, но отпадна от предизборната надпревара доста преди края й. Калина Жекова", "date": "2017.11.05", "title": "Fox News: Американски сенатор е бил нападнат в дома си"}
{"url": "http://www.focus-news.net/news/2017/11/05/2453881/the-observer-katalunskiyat-lider-prizova-kam-edinstvo-podkrepyashtite-nezavisimostta-partii.html", "text": "Отстраненият от длъжност каталунски лидер Карлес Пучдемон призова сепаратистките партии в целия политически спектър на Каталуния да образуват единен фронт на регионалните избори през декември, превръщайки по този начин вота във фактически референдум за инициативата за независимост на областта от Испания, пише The Observer. В свое обращение регионалният лидер, който потърси укритие от испанските съдебни власти в Брюксел, стартира онлайн петиция за съставянето на широка коалиция от поддръжници на отделянето от Кралството, ден след като Испания издаде международна заповед за неговия арест. \r\n„Това е моментът, когато всички демократи трябва да се обединят. За Каталуния, за освобождаването на политическите затворници и за републиката“, се казва в съобщението на Пучдемон в „Туитър“, в което се добавя, че изборите предлагат на гласоподавателите ясен избор „между демокрацията и бремето“. До средата на вчерашния ден в петицията се бяха включили над 30 000 души. Калина Жекова", "date": "2017.11.05", "title": "The Observer: Каталунският лидер призова към единство подкрепящите независимостта партии"}
{"url": "http://www.focus-news.net/news/2017/11/05/2453882/al-arabiya-11-sauditski-printsa-sa-zadarzhani-po-obvinenie-za-koruptsiya.html", "text": "Кралят на Саудитска Арабия Салман отстрани от длъжност принца начело на Националната гвардия, уволни министъра на икономиката и обяви създаването на нова антикорупционна комисия, съобщи Al-Arabiya. По данни на телевизията, в рамките на оглавявано от престолонаследника Мохамед бин Салман разследване за корупция в събота вечерта са били задържани 11 принца и десетки бивши министри. \r\nКомисията разследва действията на саудитското правителство по време на опустошителните и смъртоносни наводнения в град Джеда от 2009 г., както и във връзка с разпространението на вируса на Близкоизточния респираторен синдром (MERS), който отне живота на неколкостотин души през последните няколко години. Калина Жекова", "date": "2017.11.05", "title": "Al-Arabiya: 11 саудитски принца са задържани по обвинение за корупция"}
{"url": "http://www.focus-news.net/news/2017/11/05/2453883/reuters-desetki-tsivilni-sa-zaginali-pri-vzriv-na-kola-bomba-v-siriya.html", "text": "Десетки цивилни са загинали в резултат на взрив на кола-бомба в околностите на сирийския град Дейр ез-Зор, предаде Reuters. По данни на Сирийската обсерватория за човешките права, атентатор-самоубиец от групировката „Ислямска държава“ е взривил автомобил, натоварен с експлозиви, в зона, където се струпват бежанци от региона. В резултат на експлозията има много ранени. Калина Жекова", "date": "2017.11.05", "title": "Reuters: Десетки цивилни са загинали при взрив на кола-бомба в Сирия"}
{"url": "http://www.focus-news.net/news/2017/11/05/2453884/the-washington-post-chetiri-prichini-zashto-aziatskata-obikolka-na-tramp-e-tolkova-vazhna.html", "text": "Ще видим ли по-ясна стратегия във външната политика на САЩ за Азия по време на първото посещение на Доналд Тръмп в региона като президент на Щатите? Въпросите около сигурността, свързани със Северна Корея, наред с американските търговски интереси, ще оглавят дневния ред в дискусиите. В първите си 10 месеца в Белия дом Тръмп и неговите съветници направиха редица противоречащи си заявления, което създаде чувство на несигурност сред азиатските лидери. Официалното оттегляне на САЩ от търговското споразумение за Транстихоокеанско партньорство, което някога бе смятано за крайпътен камък в американската икономическа стратегия в Азия, остави политиците и бизнеса отвъд Тихия океан концентрирани върху бъдещето на търговските отношения. На този фон незаети остават ключови позиции за отношенията с Азия в Държавния департамент и министерството на отбраната, което допринася за смесените послания, идващи от Вашингтон. 11-дневната визита в Япония, Южна Корея, Китай, Виетнам и Филипините ще стане най-дългата чуждестранна обиколка на Тръмп като държавен глава. Причините тя да е толкова важна са четири, пише The Washington Post. \r\nПърво, тя ще хвърли светлина върху насоката на американската външна политика и по-специално по отношение на Азия. В континента се ширят опасения, че визията на Тръмп за това, че „Америка трябва да е първа“ може да се отрази на отношенията с региона. \r\nВторо, това ще бъде шанс да се подсилят отношенията на САЩ с Азия. Посещението на президента на САЩ идва в момент, когато категорична изборна победа вдъхна свежи сили на японския премиер и му даде мандат да разшири ролята на Япония в регионалната сигурност. В Китай пък 19-ият партиен конгрес в средата на октомври зациментира Си Дзинпин като лидер и разкри стратегия за затвърждаване на регионалната и глобална роля на Китай. \r\nТрето, Тръмп ще търси по-силен консенсус относно ядрената заплаха, произтичаща от Северна Корея. Американският държавен глава ще се опита да събере партньори за „засилването на решимостта на международната общност да се изправи срещу севернокорейската заплаха“ и да се предприемат конкретни стъпки към ядреното разоръжаване на полуострова. Тръмп признава, че Китай подкрепя затягането на санкциите срещу Пхенян, но в същото време вярва, че Пекин може да направи повече да убеди Северна Корея да се откаже от ядрената си програма. \r\nЧетвърто, Тръмп ще има шанса да преговаря за американските търговски интереси. Без съмнение на срещата на върха на Азиатско-тихоокеанското икономическо сътрудничество  във Виетнам ще чуем отзвук на непрестанните му критики за търговския дисбаланс в Америка. Той ще се прицели в двустранното споразумение за свободна търговия с  Япония, което бе обсъдено на първата му среща с Шиндзо Абе през февруари. Едва ли японският лидер ще отхвърли веднага такова двустранно споразумение, но то би противоречало на стремежите за запазване на Транстихоокеанското партньорство, което Тръмп определя като „катастрофа“ и „кощунство“ над американския народ. Той ще лобира също за двустранна търговия с Южна Корея. Ще обсъди и отколешните търговски проблеми с Китай и ще отправи призив за „сверяване“ на бариерите пред американските търговски отношения с Китай. Белият дом не пази в тайна стремежа си да намали огромния търговски дефицит в отношенията с Китай, оценен на над 300 млрд. долара през 2016 г. \r\nТова е амбициозен план, изискващ навъртането на доста километри и още повече дипломатически маневри само за 11 дни, коментира изданието. Калина Жекова", "date": "2017.11.05", "title": "The Washington Post: Четири причини защо азиатската обиколка на Тръмп е толкова важна"}
{"url": "http://www.focus-news.net/news/2017/11/05/2453885/the-independent-havaytsi-osmyaha-donald-tramp-s-plakati-dobre-doshal-v-keniya.html", "text": "Преди старта на азиатската обиколка на президента на САЩ протестиращи посрещнаха Доналд Тръмп на Хаваите с плакати, гласящи „Добре дошъл в Кения“, пише The Independent. Осмивайки демонстрирания в близкото минало ентусиазъм на държавния главав по повод на конспирациите около рожденото място на предишния обитател на Белия дом Барак Обама, който всъщност е роден на Хаваите, демонстрантите носеха плакати с надписи „Алоха значи довиждане“ и „Имам семейство благодарение на имиграцията“. Щатският сенатор Каниела Инг заяви пред местно издание: „Хаваите са щатът с най-голямо разнообразие в етническия фон, а само преди няколко дни Тръмп буквално каза – разнообразието може да звучи като нещо добро, но всъщност не е. Това негово изказване подкопава ценностите, които са основополагащи и определящи за Хаваите“. \r\nТръмп пристигна на архипелага преди началото на азиатската си обиколка за среща с командирите на Тихоокеанското военно командване, фокусирана върху Северна Корея. В края на октомври САЩ разположиха трети самолетоносач в западните части на Тихия океан, което анализатори сметнаха за демонстрация на сила пред Северна Корея и Китай.  Калина Жекова", "date": "2017.11.05", "title": "The Independent: Хавайци осмяха Доналд Тръмп с плакати „Добре дошъл в Кения“"}
{"url": "http://www.focus-news.net/news/2017/11/05/2453886/sunday-mirror-novi-obvineniya-v-seksualen-tormoz-izpluvaha-sreshtu-maykal-falan.html", "text": "Нови обвинения в сексуален тормоз изплуваха срещу подалия оставка като министър на отбраната на Великобритания Майкъл Фалън, пише Sunday Mirror. Журналистката Джейн Мерик е уведомила Даунинг стрийт, че Фалън е опитал да я удари и целуне. Инцидентът е станал през 2003 г. след работен обяд между двамата. По данни на изданието, именно сигналът от г-жа Мерик е бил решителен за внезапната оставка на бившия министър. \r\nФалън се отказа от поста си в британското правителство на 2 ноември, след като стана известно, че през 2002 г. е поставил ръка на коляното на журналистката Джулия Хартли-Брюър. Той призна, че поведението му е не  е съответствало на стандартите, изисквани във Въоръжените сили на Кралството. Калина Жекова", "date": "2017.11.05", "title": "Sunday Mirror: Нови обвинения в сексуален тормоз изплуваха срещу Майкъл Фалън"}
{"url": "http://www.focus-news.net/news/2017/11/05/2453887/sunday-times-politsiyata-e-otkrila-pornografski-materiali-na-sluzhebniya-kompyutar-na-parviya-ministar-na-velikobritaniya.html", "text": "Полицията е открила порнографски материали на служебния компютър на първия министър на Великобритания Деймиън Грийн, съобщи Sunday Times. По данни на органите на реда, материалът е бил открит през 2008 г. в рамките на разследване за изтичане на информация от правителствени съвещания, в който е било замесено името на Грийн. Доказателствата ще бъдат представени в неделя пред етичната комисия в британския парламент, която заведе  разследване срещу първия министър във връзка с появили се срещу него обвинения в сексуален тормоз.  31-годишната Кейт Малтби, служителка в аналитичния център на британските консерватори Bright Blue, твърди, че през 2015 Грийн опипвал коленете й по време на среща в заведение , а година по-късно й написал неприличен SMS. Министърът отхвърля обвиненията. Калина Жекова", "date": "2017.11.05", "title": "Sunday Times: Полицията е открила порнографски материали на служебния компютър на първия министър на Великобритания"}
{"url": "http://www.focus-news.net/news/2017/11/05/2453888/der-spiegel-nay-malko-15-politsai-sa-postradali-pri-sblasatsi-s-kyurdski-demonstranti-v-dyuseldorf.html", "text": "Най-малко 15 полицаи са пострадали при сблъсъци с кюрдски демонстранти в германския град Дюселдорф, съобщи Der Spiegel, като цитира информация на полицията. Демонстрацията на кюрди ескалира в сблъсъци и арести, след като протестиращите игнорираха забраната на властите да развяват знамена и да носят плакати с портрета на Абдула Йоджалан, лидер на Кюрдската работническа партия (ПКК), която е призната за терористична организация от Германия, Европейския съюз и Турция. Властите сложи край на демонстрацията и призоваха участниците в нея да се разотидат. В отговор протестиращите започнаха да хвърлят различни предмети срещу органите на реда, вследствие на което полицията е използвала сълзотворен газ. Трима души са пострадали, а няколко са задържани. Калина Жекова", "date": "2017.11.05", "title": "Der Spiegel: Най-малко 15 полицаи са пострадали при сблъсъци с кюрдски демонстранти в Дюселдорф"}
{"url": "http://www.focus-news.net/news/2017/11/05/2453889/the-sunday-telegraph-nad-50-dushi-sa-zadarzhani-sled-marsha-na-milionite-maski-v-london.html", "text": "Хиляди хора с маски на Гай Фокс се стекоха в центъра на Лондон, за да се включат в „Марша на милионите маски“, пише The Sunday Telegraph.  По време на демонстрацията на привърженици на групировката „Анонимните” лондонската полиция е извършила 53 ареста, включително три за притежание на оръжие, 14 за наркотици и двама заради отказ да свалят маската от лицето си. От органите на реда посочват, че като цяло демонстрацията е била с мирен характер, но не се е минало без инциденти. Няколко бомбички са били хвърлени срещу полицията, но за щастие не са причинили наранявания, казаха от Скотланд Ярд. Калина Жекова", "date": "2017.11.05", "title": "The Sunday Telegraph: Над 50 души са задържани след „Марша на милионите маски“ в Лондон"}
{"url": "http://www.focus-news.net/news/2017/11/05/2453890/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Отстраненият от длъжност каталунски лидер Карлес Пучдемон призова сепаратистките партии в целия политически спектър на Каталуния да образуват единен фронт на регионалните избори през декември, превръщайки по този начин вота във фактически референдум за инициативата за независимост на областта от Испания, пише The Observer. В свое обращение регионалният лидер, който потърси укритие от испанските съдебни власти в Брюксел, стартира онлайн петиция за съставянето на широка коалиция от поддръжници на отделянето от Кралството, ден след като Испания издаде международна заповед за неговия арест. \r\n„Това е моментът, когато всички демократи трябва да се обединят. За Каталуния, за освобождаването на политическите затворници и за републиката“, се казва в съобщението на Пучдемон в „Туитър“, в което се добавя, че изборите предлагат на гласоподавателите ясен избор „между демокрацията и бремето“. До средата на вчерашния ден в петицията се бяха включили над 30 000 души. \r\nПреди старта на азиатската обиколка на президента на САЩ протестиращи посрещнаха Доналд Тръмп на Хаваите с плакати, гласящи „Добре дошъл в Кения“, пише The Independent. Осмивайки демонстрирания в близкото минало ентусиазъм на държавния главав по повод на конспирациите около рожденото място на предишния обитател на Белия дом Барак Обама, който всъщност е роден на Хаваите, демонстрантите носеха плакати с надписи „Алоха значи довиждане“ и „Имам семейство благодарение на имиграцията“. Щатският сенатор Каниела Инг заяви пред местно издание: „Хаваите са щатът с най-голямо разнообразие в етническия фон, а само преди няколко дни Тръмп буквално каза – разнообразието може да звучи като нещо добро, но всъщност не е. Това негово изказване подкопава ценностите, които са основополагащи и определящи за Хаваите“. \r\nТръмп пристигна на архипелага преди началото на азиатската си обиколка за среща с командирите на Тихоокеанското военно командване, фокусирана върху Северна Корея. В края на октомври САЩ разположиха трети самолетоносач в западните части на Тихия океан, което анализатори сметнаха за демонстрация на сила пред Северна Корея и Китай.  \r\nХиляди хора с маски на Гай Фокс се стекоха в центъра на Лондон, за да се включат в „Марша на милионите маски“, пише The Sunday Telegraph.  По време на демонстрацията на привърженици на групировката „Анонимните” лондонската полиция е извършила 53 ареста, включително три за притежание на оръжие, 14 за наркотици и двама заради отказ да свалят маската от лицето си. От органите на реда посочват, че като цяло демонстрацията е била с мирен характер, но не се е минало без инциденти. Няколко бомбички са били хвърлени срещу полицията, но за щастие не са причинили наранявания, казаха от Скотланд Ярд. \r\nПолицията е открила порнографски материали на служебния компютър на първия министър на Великобритания Деймиън Грийн, съобщи Sunday Times. По данни на органите на реда, материалът е бил открит през 2008 г. в рамките на разследване за изтичане на информация от правителствени съвещания, в който е било замесено името на Грийн. Доказателствата ще бъдат представени в неделя пред етичната комисия в британския парламент, която заведе  разследване срещу първия министър във връзка с появили се срещу него обвинения в сексуален тормоз.  31-годишната Кейт Малтби, служителка в аналитичния център на британските консерватори Bright Blue, твърди, че през 2015 Грийн опипвал коленете й по време на среща в заведение , а година по-късно й написал неприличен SMS. Министърът отхвърля обвиненията. \r\nНови обвинения в сексуален тормоз изплуваха срещу подалия оставка като министър на отбраната на Великобритания Майкъл Фалън, пише Sunday Mirror. Журналистката Джейн Мерик е уведомила Даунинг стрийт, че Фалън е опитал да я удари и целуне. Инцидентът е станал през 2003 г. след работен обяд между двамата. По данни на изданието, именно сигналът от г-жа Мерик е бил решителен за внезапната оставка на бившия министър. \r\nФалън се отказа от поста си в британското правителство на 2 ноември, след като стана известно, че през 2002 г. е поставил ръка на коляното на журналистката Джулия Хартли-Брюър. Той призна, че поведението му е не  е съответствало на стандартите, изисквани във Въоръжените сили на Кралството.", "date": "2017.11.05", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/11/05/2453891/donald-tramp-nikoy-rezhim-ne-biva-da-podtsenyava-amerikanskata-reshimost.html", "text": "Никой режим, нито диктатор не бива да подценява САЩ. Това предупреди американският държавен глава Доналд Тръмп при пристигането си в Япония, предаде AFP. \r\n\"Никой, нито режим, нито диктатор, не бива да подценява американската решимост“, каза Тръмп приветствайки военнослужещите на военновъздушната база Йокота. По-рано Тръмп определи Токио като ценен партньор и ключов съюзник на САЩ, докато в същото време  азиатските лидери търсят уверение, че Вашингтон ще ги подкрепи в случай на пълномащабен конфликт със Северна Корея. \r\nЯпония е първата спирка от азиатската обиколка на Тръмп, която се очаква да бъде доминирана от темата за Пхенян. \r\nПреди да кацне, президентът на САЩ обяви пред репортери на борда на Air Force One, че по време на посещението в Азия очаква да се срещне с руския си колега Владимир Путин. „Смятам, че се очаква среща с Путин. Искаме помощта му за Северна Корея“, каза Тръмп. Калина Жекова", "date": "2017.11.05", "title": "Доналд Тръмп: Никой режим не бива да подценява американската решимост"}
{"url": "http://www.focus-news.net/news/2017/11/05/2453892/sport-sestri-stoevi-specheliha-bronz-na-polufinalite-na-silniya-mezhdunaroden-turnir-po-badminton-gran-pri-gold.html", "text": "Габриела и Стефани Стоеви спечелиха бронзовите медали след загуба на  полуфиналите на силния международен турнир по бадминтон Гран При Голд в германския град Саарбрюкен с награден фонд 120 хиляди долара.  \r\nБългарките, които са водачки в схемата на двойки жени, загубиха от японките Акане Араки и Аои Мацуда със 17:21, 11:21 за 35 минути игра. \r\nГабриела и Стефани Стоеви приключват турнира с бронзови медали.", "date": "2017.11.05", "title": "Спорт: Сестри Стоеви спечелиха бронз на  полуфиналите на силния международен турнир по бадминтон Гран При Голд"}
{"url": "http://www.focus-news.net/news/2017/11/05/2453893/na-arhangelova-zadushnitsa-pochetohme-pametta-na-voinite-zaginali-za-otechestvoto-obzor.html", "text": "Във всички енории на Българската православна църква беше отслужена обща панихида и заупокойна молитва за Архангелова задушница. Отбелязвана в събота преди големия празник Архангел Михаил на този ден отдадохме почит към мъртвите. Архангелова задушница е последната Голяма задушница в църковния календар. Тя е наричана още мъжка или войнишка. На този ден отдаваме признателност и почитаме паметта на българските военнослужещи, загинали във войните. \r\nВъв Военния мавзолей-костница на Централните софийски гробища Тивериополският епископ Тихон отслужи панихида по повод Архангелова задушница. По време на панихидата епископ Тихон каза, че всички са се събрали на това място, за да отдадат почит на онези, които са чувствали за свой дълг да пазят Родината ни с оръжие в ръка. Той изрази изненадата си как военното гробище се поддържа в достойния за него вид. По думите му, ако не се почита паметта на тези, които в бой са дали своя живот, не може нашата Родина да бъде защитена. Епископ Тихон пожела на военните Бог да им дава сили в трудните времена.  В ритуала взеха участие президентът Румен Радев, министърът на отбраната Красимир Каракачанов, началникът на отбраната генерал-лейтенант Андрей Боцев, командирите на Сухопътните войски и Военновъздушните сили генерал-майор Михаил Попов и генерал-майор Цанко Стойков, представители на ръководството на Министерството на отбраната, висши офицери, членове на военнопатриотичните съюзи. След панихидата бяха поднесени венци и цветя пред костницата.\r\nПред журналисти след военния ритуал президентът Румен Радев коментира мотивацията на армията днес. „Армията се мотивира с много неща, най-вече с отношение. Очаквам държавническо отношение към армията, към всички проблеми, най-вече към проблемите на хората в нея и към тяхната подготовка“, каза Румен Радев.\r\nВоенен ритуал в памет на загиналите герои от 1-ви Софийски и 6-ти Търновски пехотни полкове на Първа Софийска дивизия се състоя и пред реставрираната скулптурна фигура на лъва от Мемориала на загиналите войници от двата полка в градината пред Националния дворец на културата. На това място през 1934 г. цар Борис III открива мемориалните стени с имената на над 3000 военни, загинали за свободата на България. Оттогава е оцеляла единствено статуята на лъва, която беше върната на мястото си преди няколко дни.\r\nВ церемонията взеха участие и министърът на отбраната Красимир Каракачанов, кметът на София Йорданка Фандъкова, заместник-кметът на София Тодор Чобанов и о.з. кап. Атанас Илев, председател на Съюза на възпитаниците на Военните на Негово Величество училища, Школата за запасни офицери и родолюбивото войнство и гражданство. В знак на признателност пред паметника бяха положени цветя и венци от министъра на отбраната, началника на отбраната, Комисията по отбрана, Националният военноисторически музей, кметът на София, Българския червен кръст, Организацията на евреите в България и др. Пред мемориала бе положена и урна с пръст от Тутракан, донесена от кмета на общината Димитър Стефанов. През 1916 г. Първа Софийска дивизия, в чийто състав влизат двата полка, участва в сраженията срещу румънската армия за освобождението на Тутракан. Идеята е на това място да бъдат събрани урни с пръст от местата, където двата полка са водили сражения.Заместник-кметът на София доц. д-р Тодор Чобанов първи произнесе тържествено слово, в което изрази уверението си, че саможертвата на софийските герои няма да е напразна, ако всички българи продължат да правят света по-добро място. „Парадоксално е, но Европа дължи своя дух на съединение и сътрудничество именно на войните и конфликтите. Неведоми са пътищата господни, че от пепелищата на разрушението и от кръвта на загиналите се роди нашето време“, каза още Чобанов.\r\nВ своята реч министърът на отбраната Красимир Каракачанов заяви, че героите от Първа софийска дивизия са загинали по полетата на Балканския полуостров не заради политически убеждения или идеологии, а за да осъществяват завета на Левски, според който българите трябва да живеят свободни и в мир с всички етноси и народи. „Няма друга война, в която българският воин да е воювал по-храбро и да е жертвал живота си по-безстрашно, защото той е възпитаван да положи костите си пред олтара на общоосвободителната идея. Да живее България и нека никога да не забравяме какво ни обединява, а то е нарисувано на щита на лъва“, каза той.\r\nПо време на тържествения ритуал о.з. кап. Атанас Илев  се обърна към кмета на София Йорданка Фандъкова и министъра на отбраната Красимир Каракачанов с апел да направят всичко възможно паметникът да бъде завършен до края на 2018 г. „По този начин ще дадем достоен български облик на позорния Ньойски договор. Нашите братя, записани на плочата на този паметник, брадясали и с кървави очи от стрелбите на големите гранати, не мислеха за собствена слава, а само за славното величие на нашата родина. Затова не ще умрат героите ни смели, за бащин кът положили живот, дордето има български предели и дорде живее български народ“, завърши той.\r\nНа Архангелова (мъжка) задушница представителни части на Сухопътните войски, Военновъздушните и Военноморските сили и бригада „Специални сили“ участваха в панихиди в гарнизони Асеновград, Бургас, Варна, Пловдив и Плевен. Те отдадоха почит на воините, загинали за национално освобождение и обединение, в операции по поддържане на мира и при изпълнение на воинския дълг в мирно време. Военнослужещите поднесоха венци и цветя в памет на героите.\r\nБългарска делегация, водена от заместник-началника на отбраната генерал-лейтенант Пламен Атанасов, участва в панихидата, отслужена в памет на загиналите воини на българското военно гробище и пред офицерските паметници в църквата „Свети Георги“ в с. Цапари, Република Македония. На ритуала присъстваха представители на Министерството на отбраната и членове на военнопатриотичните съюзи.”", "date": "2017.11.05", "title": "На Архангелова задушница почетохме паметта на воините, загинали за Отечеството (ОБЗОР)"}
{"url": "http://www.focus-news.net/news/2017/11/05/2453894/nbc-politsiyata-v-shtata-montana-likvidira-mazh-koyto-se-barikadira-v-prodalzhenie-na-10-chasa-v-orazheen-magazin.html", "text": "Полицията в щата Монтана ликвидира мъж, който се барикадира в продължение на 10 часа в оръжеен магазин в град Билигс, предаде NBC. По информация на полицията, мъжът е нахлул в магазина, разбивайки вратата с автомобила си и в продължение на 10 часа е игнорирал призивите на полицията да излезе. Предполага се, че мъжът е искал да ограби магазина. Той пръв е открил стрелба и е загинал от ответните изстрели на органите на реда. Сред редиците на полицията няма пострадали. Калина Жекова", "date": "2017.11.05", "title": "NBC: Полицията в щата Монтана ликвидира мъж, който се барикадира в продължение на 10 часа в оръжеен магазин"}
{"url": "http://www.focus-news.net/news/2017/11/05/2453895/reuters-pristigayki-v-yaponiya-tramp-zashtiti-ostrata-si-retorika-spryamo-severna-koreya.html", "text": "Дискусиите около Северна Корея ще преобладават в преговорите с азиатските лидери. Това заяви при пристигането си в Япония американският президент Доналд Тръмп, цитиран от Reuters. В началото на 12-дневното си турне в Азия Тръмп ще опита да представи единен фронт с Япония срещу Северна Корея на срещите си с премиера Шиндзо Абе на фона на засиленото напрежение около скорошните ядрени и ракетни изпитания на Пхенян. \r\nПред репортери на борда на Air Force One американският държавен глава оповести, че скоро ще бъде взето решение дали КНДР да бъде добавена в списъка на страните, спонсориращи тероризма. \r\nОсвен това неговата администрация планира да предприеме нов подход към въпроса след години на „тотална слабост“. „Искаме да го решим. Това е голям проблем за страната ни и за света и ние искаме да го решим“, каза Тръмп. „Минаха 25 години на тотална слабост, така че ние предприемаме коренно различен подход“, добави президентът, без да даде повече подробности за новата стратегия. Калина Жекова", "date": "2017.11.05", "title": "Reuters: Пристигайки в Япония, Тръмп защити острата си реторика спрямо Северна Корея"}
{"url": "http://www.focus-news.net/news/2017/11/05/2453896/sport-barselona-pobedi-sevilya-s-21-v-ispanskata-la-liga.html", "text": "Барселона победи трудно Севиля с 2:1 в мач от 11-ия кръг на испанската Ла Лига. Под проливния дъжд на стадион \"Камп Ноу\" герой за каталунците стана Пако Алкасер, който понесе критики откакто бе привлечен за 30 милиона, но този път вкара двата гола за победата. \r\nС победата си Барселона събра 31 точки и остава на върха в първенството с 4 точки аванс пред Валенсия. Отборът воден от Ернесто Валверде все още нямат загуба от началото на сезона. Севиля е на 5-то място с 19 точки.", "date": "2017.11.05", "title": "Спорт: Барселона победи Севиля с 2:1 в испанската Ла Лига"}
{"url": "http://www.focus-news.net/news/2017/11/05/2453897/pregled-na-mezhdunarodnite-novini-do.html", "text": "Никой режим, нито диктатор не бива да подценява САЩ. Това предупреди американският държавен глава Доналд Тръмп при пристигането си в Япония, предаде AFP. \r\n\"Никой, нито режим, нито диктатор, не бива да подценява американската решимост“, каза Тръмп приветствайки военнослужещите ба военновъздушната база Йокота. По-рано Тръмп определи Токио като ценен партньор и ключов съюзник на САЩ, докато в същото време  азиатските лидери търсят уверение, че Вашингтон ще ги подкрепи в случай на пълномащабен конфликт със Северна Корея. \r\nЯпония е първата спирка от азиатската обиколка на Тръмп, която се очаква да бъде доминирана от темата за Пхенян. \r\nПреди да кацне, президентът на САЩ обяви пред репортери на борда на Air Force One, че по време на посещението в Азия очаква да се срещне с руския си колега Владимир Путин. „Смятам, че се очаква среща с Путин. Искаме помощта му за Северна Корея“, каза Тръмп. Въоръжени бойци на движението „Хути“ в Йемен заявиха, че са изстреляли балистична ракета към международното летище в Рияд, съобщи Bloomberg. Цел на ракетата е било международното летище „Крал Халид“, намиращо се на 35 км северно от Рияд. \r\nПо-рано саудитска медия съобщи, че противовъздушната отбрана на Кралството е прихванала малка балистична ракета североизточно от столицата. Няма жертви или нанесени материални щети. Жителите на саудитската столица са чули силен взрив. \r\nОт 2015 г. Саудитска Арабия и нейните партньори подпомагат международно признатото йеменско правителство в борбата им срещу шиитските бойци. Според кралството, хутите са въоръжавани и подкрепяни от Иран. Въпреки, че коалицията успя да установи контрол над райони в южната част на Йемен, движението все още контролира столицата Сана и обширни територии на север.Отстраненият от длъжност каталунски лидер Карлес Пучдемон призова сепаратистките партии в целия политически спектър на Каталуния да образуват единен фронт на регионалните избори през декември, превръщайки по този начин вота във фактически референдум за инициативата за независимост на областта от Испания, пише The Observer. В свое обращение регионалният лидер, който потърси укритие от испанските съдебни власти в Брюксел, стартира онлайн петиция за съставянето на широка коалиция от поддръжници на отделянето от Кралството, ден след като Испания издаде международна заповед за неговия арест. \r\n„Това е моментът, когато всички демократи трябва да се обединят. За Каталуния, за освобождаването на политическите затворници и за републиката“, се казва в съобщението на Пучдемон в „Туитър“, в което се добавя, че изборите предлагат на гласоподавателите ясен избор „между демокрацията и бремето“. До средата на вчерашния ден в петицията се бяха включили над 30 000 души. Прокуратурата в Брюксел изрази надежда да започне процедурата за екстрадиране на отстранения от длъжност каталунски лидер Карлес Пучдемон възможно най-скоро, съобщи ABC News. В момента прокурорите в белгийската столица се запознават с документацията около европейската заповед за ареста на Пучдемон и още четирима членове на бившето правителство на Каталуния. Те избягаха в Белгия в началото на седмицата, след като централното правителство на Испания ги отстрани от заеманите от тях постове и повдигна обвинения в антидържавна дейност, бунт и злоупотреба с държавни средства във връзка с инициативата за независимост на Каталуния от Мадрид. Хакери са получили достъп до 195 интернет адреса, принадлежащи на президента на САЩ Доналд Тръмп и неговото семейство, както и свързани с неговата бизнес империя, съобщи ABC News. Въпреки че компанията Trump Organization отрича домейните да са били компрометирани, според експерти е имало две хакерски атаки три години преди Тръмп да влезе в Белия дом – през август и септември 2013 г. В резултат на ударите, потребителите, посещавали свързани с Тръмп домейни са били пренасочвани към сървъри в Санкт Петербург, които според експертите съдържали вируси, често използвани за кражба на пароли. Не е известно дали има пострадали в резултат на хакерската атака. Кралят на Саудитска Арабия Салман отстрани от длъжност принца начело на Националната гвардия, уволни министъра на икономиката и обяви създаването на нова антикорупционна комисия, съобщи Al-Arabiya. По данни на телевизията, в рамките на оглавявано от престолонаследника Мохамед бин Салман разследване за корупция в събота вечерта са били задържани 11 принца и десетки бивши министри. \r\nКомисията разследва действията на саудитското правителство по време на опустошителните и смъртоносни наводнения в град Джеда от 2009 г., както и във връзка с разпространението на вируса на Близкоизточния респираторен синдром (MERS), който отне живота на неколкостотин души през последните няколко години. Американски военнослужещ е загинал в Афганистан, съобщи Reuters. По информация на командването на американските сили в азиатската страна, военнослужещият е загинал вследствие на рани, получени по време на операция в източната афганистанска провинция Логар, където по-рано тази седмица при катастрофа на хеликоптер загина друг американски войник. \r\nИнцидентът идва след като президентът на САЩ Доналд Тръмп разкри нова стратегия нова стратегия, имаща за цел да намери решение на безизходицата в конфронтацията с талибаните. Планът включва увеличаване броя на американските войници, оказващи подкрепа на афганистанските сили срещу талибаните.", "date": "2017.11.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/05/2453898/donald-tramp-zapochna-dvusedmichnata-si-obikolka-v-aziya-koyato-shte-bade-dominirana-ot-temata-za-severna-koreya-obzor.html", "text": "Президентът на САЩ Доналд Тръмп пристигна в Япония и с това даде старт на първото си посещение в Азия. В рамките на 12-дневната си обиколка, която ще стане най-дългото турне на американски президент на континента за последните 25 години, Тръмп ще посети Япония, Южна Корея, Китай, Виетнам и Филипините. \r\nВизитата на американския държавен глава на азиатския континент ще бъде доминирана от темата за ракетната и ядрена програма на Северна Корея и опасенията в региона и извън него, че взаимните обиди между Вашингтон и Пхенян може да ескалират до унищожителна война. Първи спирки в обиколката му са Япония и Южна Корея – ключови партньори на САЩ в усилията да се окаже натиск над Пхенян да се откаже от ядрената си програма. Именно това са страните, които биха били най-тежко засегнати от избухването на евентуален пълномащабен конфликт. \r\n\"Никой, нито режим, нито диктатор, не бива да подценява американската решимост“, каза Тръмп, приветствайки военнослужещите на военновъздушната база Йокота. По-рано той определи Токио като ценен партньор и ключов съюзник на САЩ, докато в същото време  азиатските лидери търсят уверение, че Вашингтон ще ги подкрепи в случай на конфликт със Северна Корея. \r\nТръмп и японският премиер Шиндзо Абе споделят близки лични отношения, благодарение на което тридневното посещение в Япония се очаква да мине без видимо напрежение. Двамата ще започнат с игра на голф, а след това ще се насладят на представление на интернет сензацията Пикотаро. Японският лидер категорично подкрепя политиката на  Тръмп за упражняване на максимален натиск върху Пхенян, подкрепян от заплахата от военна сила. „В Япония Тръмп само ще поиграе голф. Той знае, че Токио ще го последва, каквото и да се случи. Всичко е решено предварително“, каза Тетсуро Като, политолог от университета „Хитоцубаши“ в Токио. \r\nПреди да отпътува, Тръмп предупреди Китай, че Япония може поеме въпроса за Пхенян в свои ръце. „Япония е войнствена нация и предупреждавам Китай, че ще си има сериозен проблем с нея доста скоро, ако позволява нещата със Северна Корея да продължават по старому“.\r\nДискусиите около Северна Корея ще преобладават в преговорите с азиатските лидери, каза при пристигането си в Япония американският президент. В началото на 12-дневното си турне в Азия Тръмп ще опита да представи единен фронт с Япония срещу Северна Корея на срещите си с премиера Шиндзо Абе на фона на засиленото напрежение около скорошните ядрени и ракетни изпитания на Пхенян. \r\nПред репортери на борда на Air Force One американският държавен глава оповести, че скоро ще бъде взето решение дали КНДР да бъде добавена в списъка на страните, спонсориращи тероризма. \r\nОсвен това, след години на „тотална слабост“ неговата администрация планира да предприеме нов подход към въпроса. „Искаме да го решим. Това е голям проблем за страната ни и за света и ние искаме да го решим“, каза Тръмп. „Минаха 25 години на тотална слабост, така че ние предприемаме коренно различен подход“, добави президентът, без да даде повече подробности за новата стратегия.\r\nПреди да кацне, Тръмп обяви пред репортери на борда на Air Force One, че по време на посещението в Азия очаква да се срещне с руския си колега Владимир Путин. „Смятам, че се очаква среща с Путин. Искаме помощта му за Северна Корея“, каза държавният глава.\r\nПреди началото на азиатското турне на Тръмп Северна Корея изключи възможността за преговори и заплаши да увеличи ядрения си арсенал. Очаква се Тръмп да пристигне в Южна Корея във вторник, след визитата си в Япония. Държавната севернокорейска агенция KCNA в тази връзка коментира, че САЩ трябва да се откажат от „абсурдната идея“, че Пхенян ще поддаде под натиска на международните санкции и ще се откаже от ядрените си оръжия\", като добави, че страната е навлязла „във финалния етап на разработка на ядрената си програма“. \r\n„САЩ по-добре да се откажат от илюзиите, че ще преговаряме за ядрено разоръжаване с тях“, се казва в коментара, в който се добавя: „Нашият ядрен меч за самозащита ще се заостри дори повече, освен ако враждебната американска политика срещу КНДР не бъде изкоренена веднъж завинаги“.  \r\nОт Белия дом съобщават, че Тръмп ще изнесе реч в парламента в Сеул и ще призове за намирането на „общо решение в лицето на общата заплаха“. В Южна Корея обаче мнозина се опасяват, че враждебната риторика президента на САЩ може да влоши ситуацията на Корейския полуостров.\r\nНа срещите си с китайското ръководство Тръмп ще се цели в балансиране на търговските отношения между Вашингтон и Пекин. „Трябва да постигнем по-добри резултати в търговията с Китай, тъй като в момента тя съответства на интересите само на едната страна и така е от много години. И ние ще успеем да го постигнем“, каза американският държавен глава.", "date": "2017.11.05", "title": "Доналд Тръмп започна двуседмичната си обиколка в Азия, която ще бъде доминирана от темата за Северна Корея (ОБЗОР)"}
{"url": "http://www.focus-news.net/news/2017/11/05/2453899/afp-zhitelite-na-sitsiliya-shte-glasuvat-na-regionalni-izbori-koito-mozhe-da-se-okazhat-znakovi-za-sledvashtite-parlamentarni-izbori-v-italiya.html", "text": "Жителите на Сицилия ще гласуват на регионални избори. Този вот е разглеждан като барометър за предстоящите парламентарни избори в Италия, където популисткото движение „Пет звезди“ отправя предизвикателство към възраждащата се десница на фона на затъващата фрагментирана левица, коментира AFP. „Вотът се смята за решаващ не само за партийните лидери в големите градове и не само за бъдещето на острова, а за бъдещето на Италия и дори Европа“, коментира в. La Stampa. \r\nЕвентуална победа за „Пет звезди“ би дала на поддръжниците на движението импулса, който може да тласне популистите към управлението на страната. „Изборът е ясен – нас или тях, бъдеще или минало, надежда или провал, граждани или традиционни политически партии“, пише в блога си основателят на движението, комедиантът Бепе Грило. \r\nКандидатът на „Пет звезди“ – 42-годишният Жанкарло Канчелери се очаква да има само един реален съперник за победата – 62-годишният Нело Мусумечи, който води в социологическите проучвания и може да спечели региона за десницата. \r\nАнализатори коментират, че политическата динамика в Сицилия отразява ситуацията на национално ниво, във връзка с което вотът ще бъде наблюдаван отблизо като индикация за това как биха могли да протекат следващите парламентарни избори, които трябва да се състоят преди месец май следващата година. \r\nИзбирателните секции отварят врати в 08,00 часа местно време и ще работят до 22,00 часа. Резултатите се очакват най-рано в понеделник сутринта. Калина Жекова", "date": "2017.11.05", "title": "AFP: Жителите на Сицилия ще гласуват на регионални избори, които може да се окажат знакови за следващите парламентарни избори в Италия"}
{"url": "http://www.focus-news.net/news/2017/11/05/2453900/sport-grigor-dimitrov-stava-6-v-svetovnata-ranglista-ot-ponedelnik.html", "text": "Григор Димитров ще запише рекордно класиране в световната ранглиста. Българинът приключи участието си на осминафиналите в Париж, но въпреки това от понеделник ще прогресира с две места в седмичната класация, за да заеме шестата позиция. Това вече е сигурно, тъй като никой от тенисистите зад Димитров в класирането, които продължават битката във френската столица, не може да изпревари българина.\r\nДимитров вече се готви за участие на Финалния „Мастърс“ в Лондон, където всяка победа в групите носи по 200 точки на победителя.", "date": "2017.11.05", "title": "Спорт: Григор Димитров става № 6 в световната ранглиста от понеделник"}
{"url": "http://www.focus-news.net/news/2017/11/05/2453901/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци.Срок до 15.11.2017 г.\r\nАМ „Хемус“: Област София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; Ограничено движението в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.;\r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; движение в едно платно по път I-1 София-Перник при Владая от км 279+170 до км 281+100, поради поетапни ремонтни дейности и в двете платна. Движението в посока Перник се осъществява поетапно в двете платна. Движението в посока София се извършва по обходен маршрут през с. Владая. Срок до 05.11.2017 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.\r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 30.11.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат  при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на МПС над 10 т по път II-79 Средец – Бургас в участъка от Бургас до Константиново е ограничено. \r\nОбходен маршрут: път II-53 Средец – разклон с. Малина, път III-795 с. Малина – Карнобат, път I-6 Карнобат – Бургас. Срок до 06.11.2017  г.\r\nПът II-99: Движението по път II-99 в участъка Бургас – р.Караагач от км 0+000 до км 49+000 се извършват ремонтни дейности по асфалтовата настилка. Движението се регулира от пътни знаци.Срок до 06.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС под 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101  Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: Път III-101 – Път Обход Враца – Път II-15 – бул.България – Път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 06.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nПът III-1503: Движението по път ІІІ-1503 Бутан – Софрониево от км 0+000 до км 6+363 се осъществява с повишено внимание, поради полагане на хоризонтална маркировка. Срок до 06.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км 71+032 до км 72+462 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът II-81: Движението по път ІІ-81 Монтана – София през проход „Петрохан“ в района на билото ще бъде ограничавано за интервали от до 30 минути поради изсичане на опасни дървета. При възможност движението се осъществява двупосочно в една лента. Дейностите ще се извършват само в светлата част на денонощието. Срок до 08.11.2017 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112:  Движението по път ІІІ-112 Дъбова Махала-Смирненски-Славотин-Студено Буче-Монтана е ограничено за МПС над 12 т поради изпълнение на строително-монтажни работи.  Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-64: Движението по път II-64 Карлово – Баня се осъществява в една лента поради ремонтни дейности на асфалтовата настилка. Движението се извършва съгласно въведената с пътни знаци и табели временна организация. Срок до 15.12.2017 г.\r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nПът III-8601: Движението по път III-8601 Пловдив – летище Пловдив се осъществява в една лента, поради ремонт на ж. п. прелез. Срок до 06.11.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 15.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nПът ІІІ-2307: Движението по път ІІІ-2307 в участъка начало кръстовище с път ІІ-23, Дулово – Исперих до Руйно от км 0+000 до км 6+200 се осъществява в една лента двупосочно поради ремонт на асфалтова настилка. Срок до 30.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: \r\nПът ІІІ-706: Движението по път III-706 Филаретово – Тича от км 15+000 до км 20+700 се осъществява с повишено внимание поради частичен ремонт на асфалтовата настилка. Срок до 31.10.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета, поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.05", "title": "Актуална пътна обстановка"}
{"url": "http://www.focus-news.net/news/2017/11/05/2453902/predstoyashti-sabitiya-v-stranata-za-5-noemvri-agentsiya-fokus.html", "text": "***\r\nОт 13.00 часа в централата на ДБГ ще се състои пресконференция след проведен Национален съвет на партията.\r\n***\r\nОт 14.00 часа в Национален Музикален Театър „Ст. Македонски\" ще бъде представена книгата „Имре Калман – кралят на оперетата” от Петър А. Вангелов.\r\n***\r\nОт 17.00 часа в Центъра за култура и дебат „Червената къща „Андрей Николов” ще се състои презентация в рамките на образователната програма „Близки срещи – визуални диалози School4artists“ на Института за съвременно изкуство - София.\r\n***\r\nВ Park Center ще бъде представена детска изложба на „Приказни Без!-Опасни асансьорни рисунки“. Детските рисунки са дело на малки художници от предучилищна възраст до трети клас от столичните квартали „Люлин“ и „Подуяне“. От 17.00 часа в Park Center официални представители на районните администрации, партньори на фондацията, ще връчат сертификатите за участие в обучителната програма на учебните заведения, които са станали част от проект „Вертикално познание“.  \r\n***\r\nВ зала „София“ на БЧК продължава вторият ден от редовната Осма сесия на Световния парламент на българите (СПБ)\r\n***\r\nОт 19.00 часа Драматичен театър „Никола Вапцаров“ ще представи на голяма сцена представлението „В полите на Витоша” по П. К. Яворов. \r\n***\r\nОт 21.00 часа на Камерната сцена на Драматичен театър „Никола Вапцаров ще гостува Сдружение „Гестус”, което ще представи „Тук, … на края на света“. \r\n***\r\nОт 11.00 часа в Държавен куклен театър „Дора Габе“ ще се играе спектакълът „Косе Босе“. \r\n***\r\nОт 14.30 часа на стадион „Васил Левски“ще се проведе футболна среща между отборите на ОФК „Левски“ – Карлово и ФК „Сокол“ – Марково.\r\n***\r\nОт 09.00 часа в митрополитския храм „Св. вмчца Марина”, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений - викарий на митрополита, ще оглави архиерейска света Литургия.\r\n***\r\nОт 11.00 часа на паркинга пред спортна зала „Чайка” на бул. „Копривщица” Специализираните полицейски сили ще демонстрират умения по охрана на обществения ред и неутрализиране на нарушители.\r\n***\r\nОт 11.00 и 17.00 часа в Регионален Исторически Музей ще се състои Концерт на възглавници за Вси Светии.\r\n***\r\nОт 17.00 часа във фоайето на Доходно здание ще бъде открита изложба на номинираните фотоси от четвъртото издание на конкурса „Запази духа на Русе\". Симеон Лютаков – председател на журито ще обяви наградените участници.\r\n***\r\nВ 10.00 часа в залата на Общински съвет - Силистра зам.-председателят на ГЕРБ и председател на ПГ на партията Цветан Цветанов ще се срещне с представителите на общинските структури на ГЕРБ на територията на област Силистра.\r\nПо-късно Цветанов ще посети Разград. От 16.00 часа в хотел „Централ“ той ще се срещне с членове и симпатизанти на партията. Непосредствено преди срещата, в 15.30 часа, Цветан Цветанов, заедно с народния представител от ГЕРБ - Разград Десислава Атанасова и кмета на града Валентин Василев, ще разгледат ремонтирани и рехабилитирани инфраструктурни обекти на територията на улиците „Дунав\" и „Левски\" в областния център.\r\n***\r\nОт 11.00 часа в салона на ДКТ – Сливен ще се играе спектакълът „Палавата питка“. \r\n***\r\nОт 11.00 часа в Куклен театър ще се играе спектакълът „Пипи Дългото чорапче“ по Астрид Линдгрен.", "date": "2017.11.05", "title": "Предстоящи събития в страната за 5 ноември (Агенция „Фокус“)"}
{"url": "http://www.focus-news.net/news/2017/11/05/2453903/predstoyashti-mezhdunarodni-sabitiya-za-5-noemvri-agentsiya-fokus.html", "text": "Американският президент Доналд Тръмп е на посещение в Япония, която е първата дестинация от азиатската му визита. \r\n*** Нова политическа криза след изненадващата оставка на премиера на Ливан Саад Харири.\r\n*** Насрочени са митинг на студенти в Барселона и демонстрация в Мадрид, в подкрепа на членовете на бившето каталунско регионално правителство. \r\n*** Насрочена е среща на здравните министри на страните от Г-7.  \r\n***", "date": "2017.11.05", "title": "Предстоящи международни събития за 5 ноември (Агенция „Фокус“)"}
{"url": "http://www.focus-news.net/news/2017/11/05/2453904/nimh-dnes-shte-bade-predimno-slanchevo-s-maksimalni-temperaturi-mezhdu-12-i-17.html", "text": "Днес ще преобладава слънчево време, но преди обяд на много места в низините и около водните басейни ще има мъгли, а над източните райони от страната ниска облачност. Ще духа слаб до умерен североизточен вятър. Максимални температури предимно между 12° и 17°, в София 12°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН). Атмосферното налягане в сутрешните часове е по-високо от средното за месеца. През деня ще започне да се понижава и до вечерта ще е около средното.  \r\nНад Черноморието облачността ще е предимно значителна, особено по северното крайбрежие. Ще духа до умерен североизточен вятър. Максимални температури на въздуха: 13°-15°, близки до температурата на морската вода. Вълнението на морето ще бъде 2-3 бала. \r\nНад планините ще преобладава слънчево време. Ще духа умерен, по високите и открити части – до силен вятър от север-североизток. Максимална температура на височина 1200 метра около 7°, на 2000 метра – около 1°.", "date": "2017.11.05", "title": "НИМХ: Днес ще бъде предимно слънчево с максимални температури между 12° и 17°"}
{"url": "http://www.focus-news.net/news/2017/11/05/2453905/zam-predsedatelyat-na-gerb-tsvetan-tsvetanov-shte-poseti-silistra.html", "text": "Зам.-председателят на ГЕРБ и председател на ПГ на партията Цветан Цветанов ще посети Силистра днес. Това съобщиха от пресцентъра на ПП ГЕРБ. В 10.00 часа в залата на Общински съвет - Силистра Цветанов ще се срещне с представителите на общинските структури на ГЕРБ на територията на област Силистра. На срещата ще бъдат дискутирани състоянието на организацията на територията на областта, актуалната политическа обстановка в страната и задачите пред партията.", "date": "2017.11.05", "title": "Зам.-председателят на ГЕРБ Цветан Цветанов ще посети Силистра"}
{"url": "http://www.focus-news.net/news/2017/11/05/2453906/abc-news-donald-tramp-smyata-che-zad-izstrelyanata-ot-yemen-po-sauditska-arabiya-stoi-iran.html", "text": "Президентът на САЩ Доналд Тръмп изрази мнение, че зад прихванатата над Саудитска Арабия, изстреляна от територията на Йемен ракета,  стои Иран, предава  ABC News.\r\n„Изстрелването бе направено от Иран, според мен. Нашата технология свали ракетата“, заяви Тръмп, посочвайки ракетните батареи „Пейтриът“, които Саудитска Арабия е закупила от САЩ. „Ето колко сме добре. Никой не прави това, което произвеждаме и сега го продаваме по света“, добави той.\r\nИранските медии и политици не са реагирали на думите на Тръмп.  Виктор Турмаков", "date": "2017.11.05", "title": "ABC News: Доналд Тръмп смята, че зад изстреляната от Йемен по Саудитска Арабия стои Иран"}
{"url": "http://www.focus-news.net/news/2017/11/05/2453907/plovdiv-negovo-preosveshtenstvo-znepolskiyat-episkop-arseniy-shte-oglavi-arhiereyska-sveta-liturgiya-v-hram-sv-vmchtsa-marina.html", "text": "С благословението на Негово Високопреосвещенство Пловдивския митрополит Николай Преосвещеният Знеполски епископ Арсений - викарий на митрополита, ще оглави архиерейска света Литургия в митрополитския храм „Св. вмчца Марина” в град Пловдив, предаде репортер на Агенция \"Фокус\". Началото на светата Литургия ще бъде дадено в 9.00 часа тази сутрин. \r\nНикола ПЕТКОВ", "date": "2017.11.05", "title": "Пловдив: Негово преосвещенство Знеполският епископ Арсений ще оглави архиерейска света Литургия в храм „Св. вмчца Марина”"}
{"url": "http://www.focus-news.net/news/2017/11/05/2453908/gd-granichna-politsiya-kolona-ot-tovarni-avtomobili-s-dalzhina-ot-25-km-se-e-obrazuvala-na-gkpp-lesovo-na-izhod-ot-stranata.html", "text": "Колона от товарни автомобили с дължина от 2.5 км се е образувала на ГКПП \"Лесово\" на изход от страната. Това съобщиха от пресцентъра на ГД \"Гранична полиция\". Информацията за трафика по граничните пунктове е към 6.00 часа тази сутрин. Колона от товарни автомобили с дължина от 1.5 км се е образувала на ГКПП \"Капитан Андреево\" на изход от страната. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2017.11.05", "title": "ГД \"Гранична полиция\": Колона от товарни автомобили с дължина от 2.5 км се е образувала на ГКПП \"Лесово\" на изход от страната"}
{"url": "http://www.focus-news.net/news/2017/11/05/2453909/anadolu-agency-ministrite-na-otbranata-na-turtsiya-i-katar-provedoha-sreshta-v-doha.html", "text": "Турският министър на отбраната Нуретин Чанъклъ проведе среща с катарския си колега Халид бин Мохамад ал Атия в Доха. Двамата са обсъдили възможностите за сътрудничество в отбраната и армията, предава  Anadolu Agency.\r\nПо-рано тази седмица турският вицепремиер Реджеп Акдаг се срещна с здравния министър на Катар Ханан Мохамед ал Кувари в Анкара. Двамата обсъдиха сътрудничеството в сферата на здравеопазването.  Агенция „Фокус“ припомня, че Турция подкрепя Катар в кризата в Персийския залив, предизвикана, след като Саудитска Арабия, Египет, ОАЕ и Бахрейн прекъсната дипломатическите си и търговски връзки с Катар.  Четирите държави обвиняват Катар, че подкрепя терористически групи. Виктор Турмаков", "date": "2017.11.05", "title": "Anadolu Agency: Министрите на отбраната на Турция и Катар проведоха среща в Доха"}
{"url": "http://www.focus-news.net/news/2017/11/05/2453910/time-aziatskoto-turne-na-donald-tramp-e-klyuchov-mezhdunaroden-test.html", "text": "В най-изтощителната и важна визита на президента на САЩ Доналд Тръмп в чужбина, той ще има задачата да обедини азиатските си съюзници и съперници около нуждата да се изправят срещу опасността, произтичаща от ядрената програма на Северна Корея, коментира списание Time. 12-дневната визита на континента идва в чувствителен момент за Тръмп. Само преди дни шефът на неговия предизборен щаб бе обвинен в рамките на разследване за възможна намеса на руски официални лица в президентската кампания от 2016 г. \r\nС начална спирка Япония, обиколката представлява ключов международен тест за президента. Спонтанният и често необмислен стил на Тръмп противоречи на установени с поколения традиции и протокол, които ръководят дипломацията с Азия. Той обаче ще трябва да успокои опасенията на азиатските си партньори, че стратегията, поставяща на първо място интересите на САЩ, може да прехвърли топката в полето на Китай. Те също са смутени от войнствената реторика относно севернокорейския лидер Ким Чен Ун, чийто растящ ракетен арсенал застрашава столиците от обиколката на Тръмп. \r\n„Обиколката идва в един особено неподходящ момент за президента. Той час по час става все по-уязвим у дома си, както знаем“, коментира Джонатан Полак от Brookings Institution във Вашингтон и добави: „Съвпадението на тези въпроси води до ясно доловимо усещане за безпокойство относно потенциална криза на Корейския полуостров“. Калина Жекова", "date": "2017.11.05", "title": "Time: Азиатското турне на Доналд Тръмп е ключов международен тест"}
{"url": "http://www.focus-news.net/news/2017/11/05/2453911/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-uspenie-na-presveta-bogoroditsa-v-selo-ognyanovo.html", "text": "С благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в храм \"Успение на Пресвета Богородица\" в село Огняново на Пловдивска епархия, предаде репортер на Агенция \"Фокус\". Началото на светата Литургия ще бъде дадено в 9.00 часа тази сутрин. \r\nНикола ПЕТКОВ", "date": "2017.11.05", "title": "Пазарджик: Константийският епископ Яков ще оглави архиерейска света Литургия в храм \"Успение на Пресвета Богородица\" в село Огняново"}
{"url": "http://www.focus-news.net/news/2017/11/05/2453912/voice-of-america-mazh-ot-kentaki-e-obvinen-za-napadenieto-na-amerikanskiya-senator-rand-pol.html", "text": "Мъжът, обвинен в нападението на американския сенатор републиканец Ранд Пол в дома му в град Боулинг Грийн в щата Кентъки е с повдигнати обвинения.  59-годишният Рене Баучър, от същия град, е арестуван скоро след инцидента, предава  Voice of America.\r\nКелси Куупър, говорител на Пол, потвърди инцидента. „Той стана жертва на нападение, бе ударен в гръб. Нападателят е арестуван и сега всичко е въпрос за полицията. Сенатор Пол е добре“. \r\nСпоред официално заявление на полицията в Кентъки, разследването продължава.Агенция „Фокус“ припомня, че Ранд Пол бе кандидат за президент на САЩ от Републиканската партия по време на изборите от 2016 г., отпадайки рано в надпреварата. Той е представител на либертарианското крило на партията.  Виктор Турмаков", "date": "2017.11.05", "title": "Voice of America: Мъж от Кентъки е обвинен за нападението на американския сенатор Ранд Пол"}
{"url": "http://www.focus-news.net/news/2017/11/05/2453913/zam-predsedatelyat-na-gerb-tsvetan-tsvetanov-shte-bade-na-poseshtenie-v-razgrad.html", "text": "Председателят на ПГ на ГЕРБ и зам.-председател на партията Цветан Цветанов ще посети Разград днес. Това съобщиха от пресцентъра на ПП ГЕРБ. Той ще се срещне с членове и симпатизанти в хотел \"Централ\" от 16.00 часа. Непосредствено преди срещата в 15.30 часа Цветан Цветанов, заедно с народния представител от ГЕРБ - Разград Десислава Атанасова и кмета на града Валентин Василев, ще разгледат ремонтирани и рехабилитирани инфраструктурни обекти на територията на улиците \"Дунав\" и \"Левски\" в областния център.", "date": "2017.11.05", "title": "Зам.-председателят на ГЕРБ Цветан Цветанов ще бъде на посещение в Разград"}
{"url": "http://www.focus-news.net/news/2017/11/05/2453914/denyat-5-noemvri-v-balgarskata-istoriya.html", "text": "През 1870 г. Райко Блъсков издава в Букурещ първия брой на сп. \"Училище\". На тази дата в хода на Руско-турската война (1877 – 1878) е освободено село Ябланица, а през 1885 година в хода на Сръбско-българската война се водят сраженията при Сливница. През 1985 г. в сградата на преустроената и модерно оборудвана бивша придворна печатница се открива Националната галерия за чуждестранно изкуство.\r\nПрез 1990 г. на 5 ноември започва студентска окупационна стачка в Софийски университет \"Св. Климент Охридски\" с искане за оставка на министър-председателя Андрей Луканов.\r\n2002 г.\r\nВ периода 5 - 8 ноември се състои държавно посещение на президента Георги Първанов в Германия. Той търси подкрепа за българската кандидатура за НАТО и Европейския съюз в разговорите си с германския президент Йоханес Рау, канцлера Герхард Шрьодер, външния министър Йошка Фишер и председателя на бундестага Волфганг Тирзе. Българският президент посещава и провинциите Тюрингия и Северен Рейн Вестфалия.\r\n2001 г.\r\nПо време на кандидат-президентската кампания в телевизионен диспут по bTV президентът Петър Стоянов прочита секретен доклад от 1999 г. на тайните служби, насочен срещу министърът на вътрешните работи от 12 февруари 1997 г. до декември 1999 г. Богомил Бонев. Двамата си разменят остри реплики и обвинения.\r\nПетър Стефанов Стоянов е юрист, политически и държавен деец. Роден е на 21 май 1952 г. в Пловдив. Завършва право в Софийския университет \"Св. Климент Охридски\" и до 1992 г. работи като адвокат в София. След 10 ноември 1989 г. се включва активно в обществено-политическия живот на страната. Влиза в Клуба за гласност и преустройство и в Съюза на демократичните сили (СДС). Заместник-председател е на Националния клуб за демокрация (НКД) (1993 г.). Депутат е в ХХXVII Народно събрание. Петър Стоянов заема и отговорни държавни постове: заместник-министър на правосъдието в правителството на Филип Димитров (1991-1992 г.). Президент на Република България (1997-2002 г.). Автор е на \"Сериозно за развода\", на статии и др. След загубата си в президентските избори от ноември 2001 г. декларира, че се оттегля временно от политическия живот на страната.\r\n1992 г.\r\nЗа председател на ХХХVІ Народно събрание е избран народният представител от Съюза на демократичните сили Александър Йорданов.\r\nАлександър Йорданов е литературен критик, журналист, политически и държавен деец, дипломат. Роден е на 13 февруари 1952 г. във Варна. Завършва българска филология във Висшия педагогически институт \"Константин Преславски\" в Шумен. Редовен аспирант е в Института по литература от 1979 г. Научен сътрудник е в Института по литература при Българска академия на науките. След 10 ноември 1989 г. се включва активно в обществено-политическия живот на страната. Заместник-председател е на Радикалдемократическата партия (януари 1991 г. - юни 1993 г.), председател е на същата партия от 1993 г. Депутат е в VII Велико народно събрание (1990-1991 г.) и в ХХXVI, ХХXVII и ХХXVIII Народно събрание. Председател е на ХХXVI Народно събрание (5 септември 1992 г. - 15 септември 1994 г.). Посланик е на България в Полша (от 8 февруари 1990 г.) и в Литва (от 16 февруари с.г.). Посланик е в Република Македония от 2001 г. до август 2005 г.\r\n1990 г.\r\nЗапочва студентска окупационна стачка в Софийски университет \"Св. Климент Охридски\" с искане за оставка на министър-председателя Андрей Луканов.\r\nАндрей Карлов Луканов е политически и държавен деец. Роден е на 26 ноември 1938 г. в Москва. Завършва Института за международни отношения в Москва. Член е на БКП от 1965 г. Член е на ЦК на БКП от 1977 г. и на Политбюро на ЦК на БКП (1989-1990 г.). След 1989 г. Луканов е влиятелна, противоречиво оценявана политическа фигура. Председател е на Министерския съвет от 8 февруари до 20 декември 1990 г. Убит е пред домът си на 2 октомври 1996 г. в София.\r\n1989 г.\r\nВ периода 5 - 7 ноември се състои посещение на външния министър Петър Младенов в Китай. Пред китайските си домакини той отправя критика към промените в Унгария, а пред партийната организация на българите в Китай се изказва в подкрепа на екологичните протести, ако те не добият политически характер.\r\n1985 г.\r\nВ сградата на преустроената и модерно оборудвана бивша придворна печатница се открива Националната галерия за чуждестранно изкуство. Идеята е одобрена още през 1975 г. от Комитета за култура и принадлежи на Людмила Живкова, която ръководи събирането на художествени произведения чрез масирани откупки с държавни средства и чрез дарения.\r\n1963 г.\r\nОткрит е стопанският металургичен комбинат \"Кремиковци\".\r\nПрез 1960 г. започва изграждането на металургичния гигант \"Кремиковци\", като реализация на правителствената политика на България да се промени аграрната насоченост на икономиката на страната. Идеята е да се използват залежите в находището край кв. \"Кремиковци\", което е със съдържание на желязосъдържащи суровини в рудата от 30 до 37 %.\r\nПредварителната подготовка на строителството стартира през 1956 г., когато се взема решение за възлагане на проектирането на организации от бившия Съветски съюз. Впоследствие и оборудването почти изцяло се доставя оттам. Проектът се реализира като затворен непрекъснат цикъл за производство на стомана от добив на руда до краен продукт от горещ и студен прокат, тънколистни марки стомана, различни профили арматурно желязо и тръби.\r\nПрез 1963 г. влизат в експлоатация първите производствени мощности: Рудоподготвително производство, Агломерационно производство, Първа коксова батерия, Първа доменна пещ, Топлоелектрическата централа и Ремонтно-механичен завод.\r\nВ следващите 10 - 15 години последователно влизат в експлоатация и останалите основни производства по технологичния поток: Стоманодобивен завод с електропещи и конвертори; Блуминг-слябинг, Стан \"1700\" - горещо валцуване, Стан \"250\" за катанка, Тръбопрокатен завод, Завод за студено валцуване, Цех за покаляване на ламарината, Цех за поцинковане и Цех за пластмасово покритие, Феросплавен завод. Успоредно с тях влизат в действие Газодобивно производство, Водоснабдително стопанство, пречиствателни станции.\r\nПрез 1999 г. \"Кремиковци\" се приватизира от \"Дару металс\" АД (сега \"Финметалс холдинг\" АД). Новият собственик развива стратегия за модернизация на основните производствени мощности на комбината. В изпълнение на инвестиционната програма през 2002 г. след основна реконструкция и модернизация в действие се въвежда Първа доменна пещ.\r\n1962 г.\r\nВ периода 5 - 14 ноември VІІІ конгрес на БКП приема по примера на 22-ри конгрес на КПСС свръх амбициозна 20-годишна програма \"за завършване на строителството на социализма и изграждане на комунизма\" в периода 1961-1980 г. Начертава се линия на индустриализация, която да преодолее полузанаятчийския характер на преработващата промишленост и да създаде едри производствени мощности в тежката промишленост, като обаче се държи сметка за потреблението. До 1980 г. промишлената продукция трябва да нарасне 6,5 - 7 пъти в сравнение с 1960 г., селскостопанската - 2,5 пъти, химическата - 25 пъти, машиностроителната - 16-17 пъти, а националният доход - 4,5 - 5 пъти. Тодор Живков е предложен за министър-председател и така освен партийната съсредоточава в ръцете си и държавната власт. \"Старата гвардия\" е изтласкана от Политбюро (от нея остават само Боян Българанов, Димитър Ганев, Иван Михайлов, Енчо Стайков) и в него укрепват позициите си представителите на новата генерация - Митко Григоров, Живко Живков, Борис Велчев, Станко Тодоров. Секретари на ЦК стават Б. Българанов, Е. Стайков, Начо Папазов, М. Григоров и Б. Велчев.\r\n1957 г.\r\nОткрит е Паметникът на съветския войн (\"Альоша\") в Пловдив.\r\n1956 г.\r\nВ периода 5 - 8 ноември във връзка с унгарските събития Министерството на вътрешните работи на Народна Република България извършва арести на \"неблагонадеждни\" граждани. В цялата страна са задържани 372-ма души - бивши активисти на БЗНС \"Никола Петков\", легионери, \"царски\" офицери. Само в София арестуваните са 62-ма, от които към 14 януари 1957 г. са освободени 21, 32-ма са изпратени в лагера в Белене,а 9 са дадени под съд.\r\nПрез 1956 г. в Унгария избухва въстание срещу еднопартийната комунистическа диктатура, потушена жестоко с участието на съветската армия. Министър-председателят на Унгария Имре Наги (заемал поста в периода 1953–1956 г.) застава на страната на въстаналия унгарски народ. След потушаване на бунта Имре Наги емигрира в Белград. През 1958 г. се връща в Унгария, където е осъден на смърт и обесен.\r\n1953 г.\r\nОткрит е официално металургичният завод \"Ленин\" в Перник.\r\n1948 г.\r\nВНС приема Закон за кооперациите.\r\n1933 г.\r\nВ периода 5 - 11 ноември в Солун се провежда ІV Балканска конференция. Българската делегация под английски и френски натиск подписва условно проекта на Балканския пакт.\r\nБалканският пакт от 1934 г. (Балканско съглашение, Балканска антанта) е договор между Турция, Гърция, Румъния и Югославия, подписан на 9 февруари в Атина, с който се цели да се запази статуквото на Балканите, създадено след Първата световна война (1914–1918 г.). Пактът е сключен под егидата на Франция, която иска да намали влиянието на Италия и Германия в балканските страни. България не се присъединява към пакта, защото се стреми към ревизия на Ньойския мирен договор (1919 г.) Извън пакта под натиска на Италия остава и Албания. Първа стъпка към унищожаването на пакта е подписаният българо-югославски пакт (1937 г.). Балканският пакт окончателно престава да съществува след нахлуването на Германия в Югославия и Гърция през април 1941 г.\r\n1894 г.\r\nВ периода 5 - 8 ноември се учредява Централен работнически печатарски синдикат в София под ръководството на БРСДП. След негово възвание се създават синдикати в Пловдив, Ямбол, Варна, Шумен, Русе, Търново и Разград.\r\n1885 г.\r\nВ периода 5 – 7 ноември в хода на Сръбско-българската война се водят сраженията при Сливница. В първите няколко дни на войната сръбските войски бързо навлизат в българската територия. Срещу тях действат незначителни български части, които обаче се съпротивляват упорито и не позволяват на неприятеля да премине линията Драгоман - Сливница. След съсредоточаването на българските главни военни сили започват ожесточени боеве в района на Сливница. След тридневни сражения (5-7 ноември) сръбските войски са разбити и принудени да отстъпят назад. Победата на българските войски при Сливница решава изхода на войната в полза на България. Голяма заслуга за тази победа имат подполковник Данаил Николаев, командващ Източния корпус, майор Аврам Гуджев, командващ Западния корпус, и други български военачалници. В следващите дни сръбските войски започват да понасят поражения и на другите военни сектори - при Драгоман, Цариброд и др. Изключителна храброст проявяват и защитниците на Видинската крепост. Под командването на капитан Ат. Узунов те не допускат нейното завземане от противниковите войски. След пораженията при Сливница, Драгоман, Цариброд и други миражът на крал Милан за една лека разходка до София не само че рухва, но той се вижда и принуден да отправи тревожен апел до правителствата на западните велики сили да се намесят незабавно и спрат настъплението на българите в пределите на неговата страна. В същото време сръбският владетел заповядва на своите войски да отбраняват Пирот. След двудневни ожесточени боеве (14 и 15 ноември) те обаче са разгромени от българските войскови части и принудени да отстъпят на запад по посока на Ниш. Сръбската армия не е в състояние повече да се сражава, а Сърбия се вижда изправена пред военен погром. Тогава в нейна помощ се явява Австро-Унгария. По нареждане на нейното правителство на 16 ноември австро-унгарският пълномощен министър в Белград, граф Р. Кевенхюлер-Меч, пристига в Главната квартира на българската армия и настоява категорично да се прекрати нейното по-нататъшно настъпление, като заплашва с намесата на австро-унгарските войски в конфликта. Освен това той заплашва княз Александър I Батенберг, че с навлизането на австро-унгарската армия в Сърбия ще се даде повод на Русия да окупира България и да го свали от престола. Тази дипломатическа уловка дава резултат и князът заповядва да се преустанови настъплението на българската армия в Сърбия. Преговорите за примирие със Сърбия приключват на 7 декември. Неговите клаузи се изработват във Виена от специално натоварена европейска комисия, включваща военните аташета на Великите сили. В последвалите преговори за изготвяне на мирния договор взема участие и представител на Османската империя, която по силата на Берлинския договор (1878 г.) се счита за сюзерен на Княжество България. Мирният договор между България и Сърбия се подписва на 19 февруари 1886 г. (Букурещки мирен договор). Победата на България в Сръбско-българската война (1885 г.) изиграва изключително важна роля за укрепване на международното й положение и за признаването на акта на Съединението (Българо-турска спогодба от 1886 г.). Заедно с това тя нанася силен удар върху авторитета на сръбския крал Милан и става една от причините за последвалата му скорошна абдикация от сръбския престол.\r\n1877 г.\r\nОсвободено е село Ябланица.\r\n1870 г.\r\nРайко Блъсков издава в Букурещ първия брой на сп. \"Училище\".\r\nСписание “Училище” излиза в периода от 5 ноември 1870 г. до 15 март 1876 г., като първоначално излиза в Букурещ 2 пъти месечно, а после в Русе и Гюргево. Редактор на списанието е Райко И. Блъсков. То е просветно и педагогическо и в него са обнародвани статии по образователни и педагогически проблеми, за методиката и организацията на учебното дело, за религията, морала и жените. В списанието се разглеждат проблеми от различни области на познанието и са поместени очерци за Сократ, Б. Франклин, Ян Коменски, Й. Песталоци, Й. Щросмайер. На списанието сътрудничат Ц. Гинчев, Д. Войников, Кр. Пишурка и др. Спомоществуватели са родолюбиви българи като М. Бенли, Ив. Стоянов, Кр. Георгиев, П. Рашев. Спира да излиза през 1876 г. поради събитията около Априлското въстание.На тази дата са родени:\r\n1965 г.\r\nРоден е княз Кубрат Панагюрски, херцог Саксонски (Сакс-Кобург-Гота - син на българския цар Симеон II. Завършва медицина в университета “Навара” в Памплона (1990 г.); работи като стажант в болницата “Пуерта де Йеро”. Продължава кариерата си като хирург по вътрешни болести в частна клиника. Влага капитали в развитието на спец. “Колопроктология” (свързана с болестите на стомаха, дебелото и правото черво). През 1999 г. посещава в България и участва в здравната реформа. Женен за Карла-Мария Ройо Вилянова-и-Урестарасу (2 юли 1993 г.), от която има 2 деца - Мирко и Лукас.\r\n1939 г.\r\nРоден е Божидар Василев Данев – български инженер икономист. Завършва ВМЕИ, София (1965 г.); специализира в Германия (1978-1980 г.). Старши научен сътрудник и доктор на техническите науки от 1973 г.; научен сътрудник е в Института по кибернетика към Българската академия на науките (1965-1978 г.). В периода 1980-1987 г. е ръководител на Центъра за икономически анализи към Българската индустриално стопанска организация. Заместник-председател е на Централния кооперативен съюз (ЦКС) от 1987 г. до 1989 г.; заместник-председател е на Българската стопанска камара от 1989 г. до 1993 г.От 1993 г. Божидар Данев е председател на Българската стопанска камара.\r\n1921 г.\r\nРоден е Мориц Йомтов - български белетрист и сценарист. Работи в областта на детското и комедийно-сатиричното кино, един от братята Мормареви. Съавтор на сценариите на: \"Старинната монета\" (1965 г.), \"Таралежите се раждат без бодли\" (1971 г.), \"С деца на море\" (1972 г.), \"Сиромашко лято\" (1973 г.), \"Изпити по никое време\" (1974 г.), \"Два диоптъра далекогледство\" (1975 г.), \"Задача с много неизвестни\" (тв, 1977 г.), \"Войната на таралежите\" (тв, 1979 г.), \"Двойникът\" (1980 г.), \"Хайде, дядовци!\" (тв, 1981 г.), \"Васко да Гама от село Рупча\" (тв, 1986 г.), \"Мъже без мустаци\" (тв, 1989 г.).\r\n1912 г.\r\nРоден е Боян Милачков Балабанов (псевд. Балбо Итало) - български писател, поет и драматург. Завършва право в Софийски университет “Св. Климент Охридски” (1943 г.) и дипломация в Свободния университет. След 9 септември 1944 г. е член на редколегията на в-к \"Литературен фронт\" (1959-1966 г.), съветник по културните въпроси в Министерството на външните работи и посолството на България в Париж (1969-1973 г.). Съчинения: \"Бащина земя\" (1942 г.), \"Чудната приказка\" (1946 г.), \"Инженер Райдовски\" (пиеса, 1952 г.), \"Директорът\" (комедия, 1955 г.), \"Пътища\" (пиеса, 1965 г.), \"Птиците летят по две\" (пиеса, 1969 г.) и др. Умира на 29 август 1994 г. в София.\r\n1895 г.\r\nРоден е Кирил Преславски (Кирил Хенрих Франсоа Луиза Антоан Карл Филип, княз Преславски) - български княз, втори син на цар Фердинанд I Сакс-Кобургготски, по-малък брат на цар Борис III. Наследник на престола от 3 октомври 1918 г. до 16 юни 1937 г. Завършва Военното училище в София и участва като офицер в Балканската (1912-1913 г.) и в Първата световна война (1915-1918 г.); ген.-лейтенант (1938 г.), инспектор на пехотата (1935 г.). След абдикацията на цар Фердинанд I заминава с него в Германия и завършва агрономство в гр. Хале. Завръща се в България през 1926 г. и служи като офицер от българската армия. На 9 септември 1943 г. ХХV ОНС го избира за регент на България (заедно с Б. Филов и ген. Н. Михов, до 8 септември 1944 г.). Осъден на смърт от I върховен състав на т. нар. Народен съд и разстрелян в района на Софийски централни гробища. Присъдата му е отменена през 1996 г. Кирил Преславски умира на 1 февруари 1945 г. в София.На тази дата умират:\r\n2000 г.\r\nУмира д-р Петър Дертлиев – политически деец, един от създателите на СДС и на конституцията на Република България; лекар, рентгенолог. Роден е на 7 април 1916 г. в с. Писарово, Плевенско. Завършва медицина. Арестуван е многократно като организатор на социалистически стачки (1934-1940 г.). Избран е за народен представител на БРСДП (о) във Великото народно събрание (1946 г.). През 1948 г. е осъден на 10 години затвор заради убежденията си. След 10 ноември 1989 г. се включва активно в обществено-политическия живот на страната. Един от инициаторите е за възстановяване на Българската социалдемократическа партия и включването й в СДС. Лидер е на БСДП след възстановяването й. Депутат е в VII Велико народно събрание, избран от квотата на СДС. През 1990 г. е кандидат за президент на България.\r\n1951 г.\r\nУмира Борис Авксентиев Борозанов - български актьор и режисьор. Роден е на 8 октомври 1897 г. в Кратово. През 1920-1951 г. работи в Народния театър в гр. София. Дебютира с \"Те победиха\" (1940 г.), отразяващ воинската храброст по време на Първата световна война. През 1941 г. снима шпионската драма \"Български орли\", както и апологията на превъоръжената ни армия \"Стойне и костенурка\". През 1943 г. поставя \"Сватба\"; през 1917 г. е асистент-режисьор в \"Българо-унгарска рапсодия\" (1944 г.) на Фридеш Бан. Заснема първия игрален филм на следдеветосептемврийска България - \"Калин Орела\" (1950 г.), в който в патетичен план пресъздава идеализирания образ на възрожденския герой Калин Виденов, разочарован от следосвобожденската действителност у нас и търсещ разтуха в току-що появилите се социалистически идеи. Режисьор е на \"Цар Борис III Обединител\" (1943 г. - съвместно с Борис Грежов). Борис Борозанов умира при снимките на филма \"Данка\" (довършен от Иван Фичев).\r\n1932 г.\r\nУмира Дончо Хаджисимеонов Палавеев - български индустриалец. Роден е през 1845 г. в Копривщица. Основава фабрика за тютюневи изделия в Пловдив (1903 г.), участва в създаването на тютюнофабрикантското дружество \"Св. Никола\" (1905 г.) и на \"Съединени тютюневи фабрики - Картел\" АД (1910 г.). През 20-те години на XX век е едър акционер и член на управителните съвети на акционерните дружества \"Асеновец\" (фабрика за бира в Сливен), \"Спирт\" (фабрика за спирт в Пловдив), \"Конен спорт\" (за експлоатация на хиподрума в София). През 1929-1931 г. претърпява големи загуби в износа на тютюни.\r\n1923 г.\r\nУмира Георги Евстатиев (Г. Е. Иванов) - български художник. Роден е на 15 април 1875 г. в Стара Загора. Учи живопис в академиите във Флоренция (1891-1894 г.), Рим (1894-1898 г.), специализира в Париж, Лондон, Мюнхен. Работи като военен художник от 1919 г. Георги Евстатиев е автор на битови композиции и пейзажи, портрети. Негови картини са: 3 портрета на Иван Вазов (1916 г., 1919 г., 1921 г.), \"Портрет на Султана Петрова\" (1912 г.), \"Сине мой\" (ок. 1914 г.), \"Стадо кози\" (1918 г.) и др.\r\n1922 г.\r\nУмира Любомир Весов - активен деец на ВМРО, поет, окръжен воевода на Западна Македония след Първата световна война. Роден е през 1892 г. във Велес. Самоубива се, когато е обкръжен от сръбската жандармерия при с. Острилци, Крушевско. Автор е на стихосбирката \"Желание\". За изготвянето на историческата справка на Агенция “Фокус” са използвани следните източници:", "date": "2017.11.05", "title": "Денят 5 ноември в българската история"}
{"url": "http://www.focus-news.net/news/2017/11/05/2453915/deutsche-welle-germaniya-shte-sazdade-svoya-sistema-ot-razuznavatelni-sateliti.html", "text": "Германското правителство още до края на този месец може да поръча изготвянето на три шпионски сателита за Федералната разузнавателна служба на Германия (BND) , предава  Deutsche Welle  в рускоезичната си редакция.\r\nСпоред местни медии комисията на Бундестага по бюджета през юни одобри отделянето на 400 млн. евро за целта. За  създаването на космическата разузнавателна система за Германия претендират самолетостроителната компания „Еърбъс“ и германската ракетно-космическа корпорация ОНВ. Планира се спътниците да бъдат изстреляни в орбита в началото на 20-те години. \r\nСистемата е необходима, за да може BND „бързо и самостоятелно“ да събира данни и да предоставя на правителството на Германия „максимално независима и актуална оценка на ситуацията“ в конфликтните региони.  Виктор Турмаков", "date": "2017.11.05", "title": "Deutsche Welle: Германия ще създаде своя система от разузнавателни сателити"}
{"url": "http://www.focus-news.net/news/2017/11/05/2453916/razgrad-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta-pfk-ludogorets-i-fk-tsska.html", "text": "Въвежда се временна организация на движението във връзка с провеждане на футболна среща ПФК “Лудогорец” и ФК “ЦСКА” днес. Това съобщиха от ОДМВР - Разград. Футболната среща ще се проведе от 18.00 часа на стадион “Лудогорец арена”. По този повод от 15.30 часа днес няма да бъдат допускани автомобили по улиците “Ветеринарна”, “Мраморно море” и Северен булевард.\r\nКатегорично се забранява внасянето на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности или други пожароопасни материали. На стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване. Няма да се допускат лица във видимо нетрезво състояние или такива, употребили упойващи вещества. Няма да се допуска внасянето на флакони с парфюми, дезодоранти и други течности с пулверизатор. На стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода. Няма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето. Ще се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при спортни мероприятия", "date": "2017.11.05", "title": "Разград: Въвежда се временна организация на движението във връзка с провеждане на футболна среща ПФК “Лудогорец” и ФК “ЦСКА”"}
{"url": "http://www.focus-news.net/news/2017/11/05/2453917/denyat-5-noemvri-v-svetovnata-istoriya.html", "text": "През 1895 г. американецът Джордж Селдън регистрира първия в света патент за триколесни автомобили. През 1914 г. остров Кипър е анексиран от Англия. До 1878 г. островът е част от Османската империя. През 1878 г. той е преотстъпен на Англия като гаранция срещу заплаха от страна на Русия дотогава докато съществува такава заплаха. През 1916 г. Германия и Австро-Унгария провъзгласяват създаването на независима Полска държава.\r\nГенерал Дуайт Айзенхауер печели президентските избори в САЩ с рекорден брой гласове (1952-а).\r\n2014 г.\r\nУбийството на деца при обстрел на училище в Донецк предизвиква остра реакция в цял свят.\r\n2013 г.\r\nОт космодрум „Шрихарикот” Индия изстрелва ракета със сонда към Марс.\r\nИндия изстрелва към Марс своята първа космическа сонда Mangalyaan.\r\n2012 г.\r\nНовото правителство на Нидерландия начело с министър-председателя Марк Рюте полага клетва пред кралицата на Нидерландия Беатрикс Нидерландска.\r\n2011 г.\r\nГеоргиос Папандреу-младши получава вот на доверие в гръцкия парламент.\r\n2007 г.\r\nАнди Рубин от Google представя официално пред света новата мобилна операционна система Android.\r\n2006 г.\r\nВърховният иракски наказателен трибунал признава Садам Хюсеин за виновен в извършването на престъпления срещу човечеството за нареждането на убийството на 148 шиити през 1982 в град Дуджейл. Осъден е на смърт чрез обесване.\r\n1996 г.\r\nРуският президент Борис Елцин претърпява 7-часова сърдечна операция.\r\nБорис Николаевич Елцин е руски политик. Роден е на 1 февруари 1931 г. в Бутке, близо до Свердловск (днес Екатерининбург). Завършва Уралския политехнически институт като инженер-конструктор (1955 г.). Заема длъжностите инженер и началник на Южгорстрой (1955-1963 г.); началник на строителния отдел на Свердловския областен комитет на КПСС (1966-1976 г.). Член е на КПСС (от 1961 г.), от 1968 г. е първи секретар на Свердловския обком на КПСС. От април 1985 г. завежда отдел в ЦК на КПСС. Член е на ЦК на КПСС (1981 г.); кандидат-член е на Политбюро на ЦК на КПСС (от 1986 г.). През 1978 г. става депутат във ВС на СССР. През февруари 1988 г. по предложение на Михаил Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\" и с което става най-популярният човек в страната. Осъществява частно посещение в САЩ (септември 1989 г.). Елцин е първият свободно избран президент на Русия (1991 г.; преизбран е през 1996 г. и заема поста до 2000 г.). През 1991 г. посещава САЩ като държавен глава. През 1991 г. и октомври 1993 г. с помощта на армията потушава опит за преврат. Създава Общността на независимите държави (ОНД). Провежда икономически реформи. Обявява КПСС извън закона (7 ноември 1991 г.).\r\nБорис Елцин умира на 23 април 2007 г.\r\n1995 г.\r\nБившият италиански министър-председател Джулио Андреоти е обвинен в съучастие в убийство.\r\nДжулио Андреоти е роден на 14 януари 1919 г. в Рим. Бил е седем пъти министър-председател на Италия. Обвинен е във връзки с мафията. Също така е външен министър на Италия между 1983 г. и 1989 г. Той присъства в парламента от 1946 г. През 1991 г. е назначен като пожизнен сенатор.\r\n1990 г.\r\nВ САЩ от арабски терорист е убит лидерът на израелските националисти - Меир Кахане.\r\nРавинът Меир Кахане е убит от ислямиста Ел Саид А. Носаир, чиито действия са оправдани от полицията под влиянието на \"предписани лекарства за лечение на депресия\". Равин Меир Каханэ е роден през 1932 г. в Ню Йорк. През 1968 г. организира “Лига за защита на евреите”, която си поставя за цел безопасността на американските евреи. През 1969 г. лигата започва открита безкомпромисна борба за освобождаване на съветските евреи. През 1971 г. Кахане се репатрира в Израел, като оглавява движението “Ках”. Веднага става обект на нападения особено от левите управляващи кръгове. Изпратен е в затвора, а след като излиза след изборите през 1984 г. става депутат. Меир Кахае се бори Израел да стане истинска еврейска държава, основаваща се на еврейските закони, без враждебното арабско население.\r\n1968 г.\r\nРичард Никсън побеждава на президентските избори в САЩ.\r\n1952 г.\r\nГенерал Дуайт Айзенхауер печели президентските избори в САЩ с рекорден брой гласове, спечелвани в президентски избори в САЩ.\r\nДуайт Дейвид Айзиенхауер е американски генерал и държавник; президент на САЩ (1953-1961 г.), армейски генерал (1944 г.). Роден е на 14 октомври 1890 г. в Денисън, щата Тексас. Завършва Военна академия в Уест Пойнт (1915 г.). Служи на различни места в САЩ и в чужбина; заема щабни длъжности (от 1922 г.). По време на II световна война (от 1942 г.) командва американските войски в Европа; върховен главнокомандващ е на съюзните експедиционни сили в Северна Африка и Средиземноморието и съюзническите експедиционни сили в Западна Европа (от декември 1943 г.). Командва операцията \"Оверлорд\" и окупационните сили на САЩ в Германия (1945 г.). Началник-щаб е на американската армия (от ноември 1945 г.). Върховен главнокомандващ е въоръжените сили на НАТО (1950-1952 г.). Умира на 25 март 1969 г. във Вашингтон.\r\n1945 г.\r\nКолумбия става член на ООН.\r\nЦионистката терористична организация Стерн Ганг убива в Кайро английския министър по делата за Близкия Изток - Лорд Мойн, като също започва серия бомбени атаки срещу британски инстанции.\r\nСтерн Ганг е ционистка групировка в Палестина, основана през 1940 г. от Абрахам Стерн. Следват бомбени атентати срещу британски представители в Палестина. В резултат британската полиция убива Стерн през 1942 г. Дейността на групировката се простира извън Палестина.\r\n1943 г.\r\nВ хода на Втората световна война, на територията на Ватикана са пуснати пет бомби.\r\n1940 г.\r\nФранклин Рузвелт е избран за трети мандат като президент на САЩ \r\n1933 г.\r\nВ периода 5 - 11 ноември в Солун се провежда ІV Балканска конференция. Българската делегация под английски и френски натиск подписва условно проекта на Балканския пакт.\r\nБалканският пакт от 1934 г. (Балканско съглашение, Балканска антанта) е договор между Турция, Гърция, Румъния и Югославия, подписан на 9 февруари в Атина, с който се цели да се запази статуквото на Балканите, създадено след Първата световна война (1914–1918 г.). Пактът е сключен под егидата на Франция, която иска да намали влиянието на Италия и Германия в балканските страни. България не се присъединява към пакта, защото се стреми към ревизия на Ньойския мирен договор (1919 г.) Извън пакта под натиска на Италия остава и Албания. Първа стъпка към унищожаването на пакта е подписаният българо-югославски пакт (1937 г.). Балканският пакт окончателно престава да съществува след нахлуването на Германия в Югославия и Гърция през април 1941 г.\r\n1916 г.\r\nГермания и Австро-Унгария провъзгласяват създаването на независима Полска държава. През 1915 г. страната е окупирана от немски и австрийски войски, като дотогава е под руско управление. Начело на правителството става Съветът на държавата (от 15 октомври 1917 г.) и Регентският съвет (Кралска Регентска Рада на Полша).\r\n1914 г.\r\nОстров Кипър е анексиран от Англия. До 1878 г. островът е част от Турската империя. През 1878 г. той е преотстъпен на Англия като гаранция срещу заплаха от страна на Русия дотогава докато съществува такава заплаха. От 1878 до 1914 г. Кипър е под английско управление, но след това е присъединен към Британската империя.\r\nВеликобритания, Франция и Русия обявяват война на Турция в хода на Първата световна война. Причината е помощта, която Турция оказва на Германия срещу Русия по море. Турски военни кораби се включват в германски нападения върху руски пристанища на Черно море. През декември 1914 г. Турция нахлува в Кавказ, като завладява обширни територии. Руснаците, притиснати на запад от Германия, а на юг от турците, молят за помощ държавите от Антантата под формата на атака срещу Турция.\r\n1912 г.\r\nУдроу Уилсън е избран за двадесет и осми президент на САЩ.\r\n1895 г.\r\nАмериканецът Джордж Селдън регистрира първия в света патент за триколесни автомобили. \r\n1630 г.\r\nС мирния договор в Мадрид завършва Англо-испанската война. Войната е предизвикана от конфликт между английски и испански колонизатори на Карибските острови. Английският капитан Хенри Пауъл взима роби от Гвиана, за да ги използва като работници на плантации с обещанието да ги върне на местния холандски губернатор – Адриан ван Гроневеген. След като не спазва обещанието си и не ги връща, испански войски, водени от Фабрике де Толедо нападат Сент Китс през 1629 г. В резултат са пленени английски кораби, като заедно с екипажите им са задържани в Испания за 5 години. Конфликтът е решен на следващата година, но Кромуел се възползва от положението и атакува испанските колонии в Западните Индии.\r\n1605 г.\r\nПодтикван от католическата партия в Англия Гай Фокс прави неуспешен опит за атентат в Камарата на лордовете с цел на убие крал Джеймс І - ­символ на протестантското управление в страната. Самият Гай Фокс е заловен и осъден на смърт.На тази дата са родени: \r\n1968 г. \r\nРодена е Тилда Суинтън - шотландска актриса.\r\n1959 г.\r\nРоден е Брайън Адамс - канадски певец, китарист, текстописец и фотограф.\r\n1942 г.\r\nРоден е Арт Гарфънкъл – американски поп-певец, китарист и киноактьор. Популярността си дължи главно на дуета \"Саймън и Гарфънкъл\" (от 1964 г.) - двамата свирят заедно още от ученическите години под името \"Том и Джери\". До 1964 г. е вокалист с артистичния псевдоним Арти Гар. Снима се в няколко филма (\"Параграф 22\", 1969 г.). В песните си съчетава фолк-баладата с елементи на рок- и поп-музиката. Дуетът се разделя през 1970 г., а последният им албум и едноименната песен \"Мост над развълнувана река\" печели 6 награди \"Грами\". Като най-значителен се определя спектакълът им в \"Сентръл парк\", Ню Йорк, на който присъстват около 500 000 души (1981 г.). През 80-те години работи върху солови проекти. Дискография: \"Angel Clare\" (1973 г.), \"Breakaway\" (1975 г.), \"Watermark\" (1977 г.), \"Fate for Breakfast\" (1979 г.), \"Scissors Cut\" (1981 г.), \"The Art Garfunkel Album\" (1984 г.), \"The Animals Christmas\" (1986 г.), \"Garfunkel\" (1991 г.), \"Up ‘till Now\" (1993 г.), \"Songs From a Parent to a Child\" (1997 г.).\r\n1920 г.\r\nРоден е Дъглас Сесил Норт - американски икономист и историк. Завършва Калифорнийския университет (1942 г.); доцент (1957-1960 г.) и професор (1960-1983 г.) във Вашингтонския университет в Сиатъл. Директор на Институт за икономически изследвания (1960-1966 г.) и на Националното бюро за икономически изследвания (1967-1987 г.). Професор по американска история и институционализъм в университета в Кеймбридж (1981-1982 г.). Прилага нов количествен подход в научните изследвания в новата икономическа история; един от пионерите в новата институционална икономика; доказва, че организационните промени имат по-голямо значение от техническите (1968 г.). Книги: \"Институционални промени в американското икономическо развитие\" (1971 г.), \"Възходът на западния свят\" (1973 г.) и \"Структура и промяна в икономическата история\" (1981 г.). Изследва икономическото развитие и на Западна Европа; доказва, че индивидуалните права на собственост имат решаващо значение за икономическото развитие. Поставя фундаменталния въпрос защо има бедни (бившите соц.) страни. Носител е на Нобелова награда за икономика заедно с Р. Фоудтел (1993 г.).\r\n1904 г.\r\nРоден е Святослав Николаевич Рьорих, - руски и индийски живописец. Работи в Индия. Син е на Н. К. Рьорих. Следва архитектура - от 1919 г. - в Кралската академия за изкуства в Лондон, а след това - в Колумбийския и Харвардския университет в САЩ. През 1923 г. посещава за първи път Индия, а от 1936 г. живее там постоянно (щата Майсур). Продължава традициите от късното творчество на баща си, рисува портрети, символични и жанрови композиции и пейзажи (\"Хималаи. Залезът на слънцето\", 1937 г.; \"Портрет на бащата\", 1937 г.; \"Вечният живот\", 1954 г.; \"Моят дом\", 1971 г.; \"Моята прекрасна страна\", 1974 г. и др.). Почетен д-р на ВТУ (1980 г.).\r\n1880 г.\r\nРоден е Михаил Садовяну - румънски писател, държавен и обществен деец, член на Румънския АН (1921 г.), чуждестранен член на БАН (1947 г.). Започва да печата от гимназиалните си години. Издава сборник “Кръчмата на чичо Преко” (1904 г.), “Гробът на момчето” (1906 г.), “Жители от землянките” (1912 г.), “Подстрекател” (1912 г.), в които описват живота в румънското село. Изиграва важна роля в развитието на румънския социален роман (“Улица Лепушняну. Хроника на 1917”, 1921 г., “Секира”, 1930 г., и др.). На борбата на румънския народ за национална независимост е посветена трилогията “Братя Ждер” (1935-1942 г.). След установяването на социализма в Румъния е избран за председател на парламента (1945 г.), а през 1946 г. - за зам.-председател на Великото Национално събрание. В разкази, статии и брошури представя живота в новите социални условия. Издава повестта “Митря Кокор” (1949 г.), исторически роман “Никоаре Подкова” (1952 г.), в които разсъждава за съдбата на румънския народ и историческия път на селячеството. През 1949 г. е председател на Соц. партия на Румъния, вицепрезидент на Румънския. АН, председател на Националния комитет на защитниците на мира, член на Световния съвет за мир. Умира на 19 октомври 1961 г. в Букурещ.\r\n1854 г.\r\nРоден е Пол Сабатие - френски химик, член на Парижката АН (1913 г.). Завършва Висшия педагогически институт в Тулуза (1877 г.). От 1884 до 1930 г. е професор в Тулузкия университет. Изследванията на Сабатие в областта на хидрогенизационната катализа способстват за създаване на промишлен каталитичен органичен синтез. През 1897 г. заедно с Ж. Сандеран получава етан, нагрявайки смес от етилен с водород в присъствието на никелов катализатор. През 1909 г. осъществява каталитична хидрогенизация на кротоновата, олеиновата и елаидиновата киселини. В периода 1907-1911 г. заедно с френския химик А. Мел доказва, че Mg, Zh, Cd и техните киселини предизвикват дехидрогенизация, а окисите на алуминия, волфрама и силиция - дехидратация на спирта. Изследва реакциите на каталитичната кондензация и изомеризация в присъствието на окиси и хлориди, каталитичния крекинг на тежки въглеводороди. Носител е на Нобелова награда за химия (1912 г.). \r\nУмира на 14 август 1941 г. в Тулуза.\r\n1494 г.\r\nРоден е Ханс Закс - германски поет (майстерзингер). Прекарва живота си в Нюрнберг като майстор обущар. Един от първите представители на новите реалистични и демократични тенденции в немската литература. Посреща с възторг Реформацията и идеите на Мартин Лутер. Автор на повече от 6 000 песни, басни, диалози и др., които се отличават с хумор, дидактизъм и реализъм на изображението. Ценен е високо от Й. В. Гьоте, прославен в операта \"Нюрнбергските майстори певци\" от Р. Вагнер. Умира на 19 януари 1576 г. в Нюрнберг, Германия.На тази дата умират:\r\n2005 г.\r\nУмира Джон Фаулз, британски писател.\r\n1991 г.\r\nУмира Робърт Максуел (истинско име Ян Лодвик Хох) – британски медиен магнат, водещ издател, основател и собственик на вестникарско обединение “Mirror Newspaper Group” и на издателския концерн “Maxwell Communication Corp.”. Роден е на 10 юни 1923 г. в Словакия в семейство на селяни евреи. През 1938 г. бяга в Унгария, по-късно във Франция и Великобритания (1940 г.), за да се спаси от нацистите. Името Робърт Максуел приема през 1943 г. Създава издателство за научна и техническа литература “Пергамон прес” (1949 г.). През 1980 г. се сдобива с полиграфското обединение “British Printing Group”, през 1984 г. - с британския вестник “Дейли мирър”, през 1987 г. има 12,5% от акциите на френската телекомпания “ТФ-1”, през 1988 г. получава американската банка с данни “Official Airlines Guide” и издателското обединение “Macmillan”. Разширяването на бизнеса води до големи финансови затруднения; към края на 1990 г. дълговете на Робърт Максуел са около 3 млрд. долара. Постепенно той разпродава печатници, издателства, влага средства в списание “European”, но рисковете остават. Умира при неизяснени обстоятелства (тялото му е открито в морето, близо до яхтата му). По-голямата част от собствеността му е ликвидирана.\r\n1960 г.\r\nУмира Мак Сенет (псевдоним на Майкъл Синът) - американски актьор и режисьор. Роден е на 17 януари 1880 г. През 1912 г. организира компанията “Кийстоун”, в която започва системно производство на комедии, което полага началото на американската комедийна филмова школа. Създава оригиналния комедиен жанр “слапситки”, основан на традициите на мюзикхола и американския популярен театър. Динамичните му филми са построени чрез умело пласиране на комични ситуации, сбивания и необикновени трикове. В неговите филми (на които той е по-скоро художествен ръководител) постоянен герой е групата на кийстоунските полицаи, както и групата на красивите къпещи се дами. “Кийстоун” е школа и трамплин за бъдещата кариера на Роско Арбакъл, Бен Търпин, Мейбъл Норман, Чарлз Чаплин. През 1915 г. създава фирмата “Трайенгъл” заедно с Томас Инс и Дейвид Грифит, в която продължава да снима комедии, а след ликвидацията й (1917 г.) работи и в други компании като режисьор и продуцент. От 1920 г. снима пълнометражни филми, които не повтарят успехите му от времето на “Кийстоун”. Звуковото кино не променя съдбата на Сенет, въпреки че късометражният му филм “Схватка с риба меч” получава “Оскар”. През 1935 г. се оттегля от киното. През 1937 г. получава специален “Оскар” за цялостно творчество и принос за развитието на американската ексцентрична комедия.\r\n1944 г.\r\nУмира Алексис Карел - френски хирург и патофизиолог. Роден е на 28 юни 1873 г.в Сент Фоа ле Лион, Франция. От 1904 до 1939 г. работи в САЩ. Автор на трудове по трансплантация на органи. Политическите му възгледи са крайно десни. Лауреат на Нобелова награда за медицина за 1912 г.\r\n1879 г.\r\nУмира Джеймс Кларк Максуел - английски физик, член на Лондонското кралско дружество (1860 г.); създател на класическата електродинамика и основите на статичната физика. Роден е на 13 юни 1831 г. в Единбург. Организатор и пръв директор (от 1871 г.) на Кавендишовата лаборатория. Развива идеите на М. Фарадей; създава теория за електромагнитното поле (уравнения на Максуел); въвежда понятието за смесения ток; предсказва съществуването на електромагнитните вълни; предлага идеята за електромагнитната природа на светлината. Установява статистическото разпределение, наречено на неговото име. Изследва дифузията и топлопроводимостта на газовете. Стига до извода, че пръстените на Сатурн се състоят от отделни тела. Автор е на трудове по калориметрия, оптика, термодинамика, история на физиката и др.\r\n1862 г.\r\nУмира Алексей Николаевич Верстовски - руски оперен композитор и театрален деятел. Роден е на 18 февруари 1799 г. в Силиверстово, Тамбовска губерния. Предшественик на Глинка в създаването на руската национална опера. Централно място в неговото творчество заемат музикално-сценичните произведения. Един от основоположниците на жанра на руската опера-водевил. Верстовски е автор на 6 опери - \"Пан Твардовски\" (1828 г.), \"Вадим, или Събуждането на дванадесетте спящи девици\" (1892 г.) и др. Най-известна негова опера е \"Асколдова могила\" (1835 г.). Занимава се с музикална критика, издава и 2 музикални албума (1827-1828 г.) с инструментални произведения. \r\n1310 г.\r\nУмира Казимир III Велики - полски крал (от 1333 г.), последният от династията Пясти. Роден е на 30 април 1310 г. Издава Вислицко-Петроковските статути (1346-1347 г.), които отразяват създаването на съсловната монархия в Полша. Създава самостоятелни висши съдилища “на немското право” и забранява на полските градове да търсят юридическа помощ в чужбина. Провежда парична реформа (1337-1346 г.), която стабилизира цените и подпомага развитието на търговията. Прекратява борбата с Тевтонския орден, като му отстъпва Източно Поморие и успява да върне на Полша Куявия (1343 г.). С помощта на Унгария и Чехия (1349-1352 г.) завладява Галицка Рус, а след това и част от Волиния. По негово време е открит Краковският университет (1364 г.).За изготвянето на историческата справка на Агенция “Фокус” са използвани следните източници:", "date": "2017.11.05", "title": "Денят 5 ноември в световната история"}
{"url": "http://www.focus-news.net/news/2017/11/05/2453918/ria-novosti-broyat-na-zhertvite-na-tayfuna-vav-vietnam-dostigna-do-27-dushi.html", "text": "Най-малко 27 души са загинали във Виетнам заради мощния тайфун, връхлетял страната. Още 22 души се смятат за безследно изчезнали. В понеделник в страната трябва да започне срещата на високо равнище на Азиатско-тихоокеанското икономическо сътрудничество, предаде  РИА Новости.\r\nСтихията бушува недалеч от град Нячанг, разположен на 500 км. от Дананг, където трябва да се проведе срещата. Скоростта на вятъра достига до 90 км/ч. Поривите са отнесли покривите на хиляди домове. \r\nМестните власти разработват планове за осигуряването на безопасността на участниците на срещата от бедствието. На нея ще присъстват президентите на САЩ, Китай и Русия Доналд Тръмп, Си Дзинпин и Владимир Путин, министър-председателят на Япония Шиндзо Абе и други световни лидери.  Виктор Турмаков", "date": "2017.11.05", "title": "РИА Новости: Броят на жертвите на тайфуна във Виетнам достигна до 27 души"}
{"url": "http://www.focus-news.net/news/2017/11/05/2453919/pazardzhik-zapochva-izpalnenieto-na-proekt-panagyurishte-duhovnost-i-tvorchestvo-v-edno.html", "text": "Община Панагюрище започва процедура по набиране на кандидатури за финансиране на произведения на изкуствата на местни творци за 2018 година по проект „Панагюрище – духовност и творчество в едно“. Това съобщи за Радио „Фокус“ – Пазарджик Радка Костуркова от Община Панагюрище. Тя обясни, че по проекта могат да кандидатстват творци, родени в община Панагюрище или с адресна регистрация в нея, културни институти, неправителствени организации и творчески сдружения, регистрирани на територията на общината. „Финансират се проекти свързани със създаване, съхраняване и разпространение на научни изследвания, документални издания, опазване и популяризиране на културно-историческото наследство на общината, и художествена литература, възстановки, спектакли и други, свързани със значими събития, включени и в културния календар на Община Панагюрище“, уточни Костуркова. Културните организации и творци могат да кандидатстват в една сесия с един проект, а срокът за представянето на проектите е до 28 февруари 2018 година.\r\nВаня НИКОЛОВА", "date": "2017.11.05", "title": "Пазарджик: Започва изпълнението на проект „Панагюрище – духовност и творчество в едно“"}
{"url": "http://www.focus-news.net/news/2017/11/05/2453920/sport-diontey-uayldar-zashtiti-titlata-si-v-tezhka-kategoriya-sreshtu-barmeyn-stivarn-s-nokaut-v-parvi-rund.html", "text": "Дионтей Уайлдър победи Бърмейн Стивърн в мача за световната титла в тежка категория на Световния боксов съвет (WBC). Американският боксьор нокаутира съперника си още в първи рунд. \r\nТака световната титла в тежка категория на WBC остава у Уайлдър.  Виктор Турмаков", "date": "2017.11.05", "title": "Спорт: Дионтей Уайлдър защити титлата си в тежка категория срещу Бърмейн Стивърн с нокаут в първи рунд"}
{"url": "http://www.focus-news.net/news/2017/11/05/2453921/kyustendil-ezikovata-gimnaziya-v-grada-izdava-svoy-vestnik-na-chetiri-ezika.html", "text": "Езиковата гимназия в Кюстендил издава свой вестник на четири езика. Това съобщи за Радио „Фокус” – Кюстендил ръководителят на екипа Милена Замфирова. По думите ѝ училищният вестник на Езикова гимназия „Д-р Петър Берон“ се издава от 90-те години. Във вестника се включват разнообразни актуални материали, които отразяват училищния живот, както и разнообразни културни и извънкласни мероприятия. „Всеки брой съдържа новини, статии, анкети, рецепти, забавни статии, интервюта с бивши възпитаници на училището, с учители и успели настоящи ученици”, каза още Милена Замфирова. Вестникът се издава на четири езика – български, английски, немски и испански език. Печатното издание има и своя страница в социалните мрежи, където желаещите може да го четат безплатно, както и да следят всички новини около участията и успехите на учениците.\r\nВенцеслав ИЛЧЕВ", "date": "2017.11.05", "title": "Кюстендил: Езиковата гимназия в града издава свой вестник на четири езика"}
{"url": "http://www.focus-news.net/news/2017/11/05/2453922/afp-kamikadze-se-e-vzrivilo-v-sgradata-na-pravitelstvoto-na-yemen.html", "text": "Терорист-камикадзе се е взривил в централата на йеменското правителство в Аден, като след това са последвали сблъсъци между силите за сигурност на страната и въоръжени лица, предава AFP.\r\nПо данни на високопоставен член на местните сили за сигурност нападението е извършено от членове на „Ал Кайда на Арабския полуостров“.  Виктор Турмаков", "date": "2017.11.05", "title": "AFP: Камикадзе се е взривило в сградата на правителството на Йемен"}
{"url": "http://www.focus-news.net/news/2017/11/05/2453923/shumen-s-izlozhbata-balgarskata-anketa-po-polskiya-vapros-v-grada-shte-zapochnat-proyavite-ot-initsiativata-dni-na-polsha.html", "text": "Дни на Полша ще се проведат в Шумен от 6 до 10 ноември. Това съобщиха организаторите от Полски институт София, съвместно с НЧ “Добри Войников-1856“ и Славянско дружество „Васил Друмев“ - Шумен. Инициативата ще бъде официално открита в 17.30 часа на 6 ноември в сградата на НЧ “Добри Войников-1856“ с представянето на изложбата „Българската анкета по полския въпрос“. Предвидена е прожекция на филма „Тайният съюзник“ по новелата на Джоузеф Конрад-Коженьовски „The Secret Sharer“. Гост на откриването ще бъде директорът на полския институт Ярослав Годун. В програмата през следващите дни са включени прожекциите на филмите: “Моите проклети дъщери“, „Карт бланш“, „Кампер“ и „Клуб на пътешествениците“. Всички прожекции са от 15.30 часа в детски отдел на библиотеката при читалището. Документалната изложба „Известни българи в подкрепа на полската кауза“ е изготвена от Научния архив на БАН по случай 100 години от издаването на „Българската анкета по полския въпрос”. Преди 100 години 32 български политици и интелектуалци се ангажират с обществени дейности в полза на възстановяването на независима Полша, като отговарят на въпроси, зададени от Тадеуш Ст. Грабовски, основател на Полското бюро по печата в София, инициатор на Анкетата (1915), a към края на 1918 година – първият посланик на Полската република в София. Изложбата подробно разказва за българските участници в анкетата, сред които има много политици, университетски преподаватели и писатели. Сред тях са 8 професионални политици, в т.ч. 6-има бивши и настоящи министри (д-р Васил Радославов и И. Е. Гешов), 10 учени, университетски преподаватели, членове на Академията на науките (Боян Пенев и Стилиян Чилингиров), писатели и поети (Иван Вазов и Мара Белчева). В изложбата са включени репродукции на исторически документи. Те са използвани в полско-българското издание на анкетата, инициирано през 2011 г. от полонистката проф. Магда Карабелова.", "date": "2017.11.05", "title": "Шумен: С изложбата „Българската анкета по полския въпрос“ в града ще започнат проявите от инициативата Дни на Полша"}
{"url": "http://www.focus-news.net/news/2017/11/05/2453924/ekathimerini-2018-g-shte-bade-prelomna-v-spora-za-imeto-mezhdu-gartsiya-i-makedoniya.html", "text": "Гръцкият външен министър Никос Кодзиас заяви, че правителството има намерение да разреши спора за името с Македония. Той добави, че националната рана, която е отворена вече 26 години, трябва да бъде излекувана до 2018 година, пише   Ekathimerini.\r\n„Вярвам, че въпросът трябва да бъде решен до първата половина на 2018 г.\", заяви Кодзиас. Според него в противен случай ще има \"големи усложнения\". Той добави, че след разрешаването му ще останат \"три-четири месеца бюрокрация в ООН\".\r\nСпоред министъра въпросът трябва да бъде решен до края на 2018 г., защото през следващата 2019-та и в Македония, и в Гърция ще се проведат избори. \r\n„Няма да бъде добра година за справяне с въпроси от подобно естество, защото ние ще сме насред избирателни кампании, а такива проблеми трябва да се решават в спокойна атмосфера“, заяви Кодзиас.  Виктор Турмаков", "date": "2017.11.05", "title": "Ekathimerini: 2018 г. ще бъде преломна в спора за името между Гърция и Македония"}
{"url": "http://www.focus-news.net/news/2017/11/05/2453925/veliko-tarnovo-namalena-do-100-metra-e-vidimostta-na-mesta-v-oblastta-zaradi-magla.html", "text": "Намалена до 100 метра е видимостта на места в областта заради мъгла. Мъгла има по поречието на река Дунав, както и в низините. Времето в останалата част от региона е слънчево. Трафикът в сутрешните часове е спокоен, без инциденти, съобщиха за Радио „Фокус” – Велико Търново от Агенция „Пътна инфраструктура“. Настилките са сухи. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4 – през село Леденик. Ограничено е преминаването на МПС над 3.5 тона на път Чешма - Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево. До 15 ноември е забранено движението на тежкотоварните превозни средства над 12 т през Прохода на Републиката. Обходният маршрут е през Котленски проход. Ремонтни дейности текат и по път Горна Оряховица - Велико Търново, през село Арбанаси. Движението в участъка ще ограничено до 30 ноември. Обходният маршрут е през село Шереметя. Движението в участък от път Самоводене – Ресен е ограничено поради изпълнение на ремонтни работи. Обходният маршрут е през село Хотница, а организацията на движение ще е в сила до 10 декември.\r\nЛуиза ТРАНЧЕВА", "date": "2017.11.05", "title": "Велико Търново: Намалена до 100 метра е видимостта на места в областта заради мъгла"}
{"url": "http://www.focus-news.net/news/2017/11/05/2453926/donald-tramp-nikoy-diktator-ne-tryabva-da-podtsenyava-reshitelnostta-na-sasht.html", "text": "Президентът на САЩ Доналд Тръмп предупреди, че „никой диктатор“ не трябва да подценява САЩ, предаде  AFP.\r\nПо време на своето посещение в Япония президентът заяви, че „никой диктатор, никой режим и никоя нация не трябва да подценяват американската решителност“ . „От време на време те ни подценяват. Не им е приятно след това, нали?“, добави той. „Ние никога няма да отстъпим, няма да се поколебаем да защитим народа си, свободата си и нашето велико американско знаме“, заяви Тръмп.\r\nОбиколката на Тръмп, започнала от Япония, се извършва на фона на изостряне на положението на Корейския полуостров.  Виктор Турмаков", "date": "2017.11.05", "title": "Доналд Тръмп: Никой диктатор не трябва да подценява решителността на САЩ"}
{"url": "http://www.focus-news.net/news/2017/11/05/2453927/pazardzhik-troleybusnite-linii-1e-i-2e-shte-badat-obsluzhvani-ot-avtobusi-zaradi-profilaktika-na-kontaktnata-mrezha.html", "text": "Автобуси заменят днес тролеите по линии 1Е и 2Е поради продължаващата профилактика на въздушно-контактната електропреносна мрежа, съобщи за Радио „Фокус“ – Пазарджик Снежана Гумнерова от тролейбусната компания. Кастрене на надвиснали клони ще продължи до 16.00 часа по ул. “Любен Боянов“ в отсечката от северното кръгово кръстовище на моста на р. “Марица“ до бул. „Христо Ботев“, по бул. „Христо Ботев“ в отсечката от ул. “Любен Боянов“ до бул. „Ал. Стамболийски“ в двете посоки, по ул. „Д-р Никола Ламбрев“ в отсечката от южното кръгово кръстовище на моста на р. “Марица“ до ул. „Мильо войвода“, по ул. „Мильо войвода“ в отсечката от ул. „Д-р Никола Ламбрев“ до ул. „Царица Йоанна“, по ул. „Царица Йоанна“ на спирка \"ЖП Гара\" и по ул. „Синитевска“ в отсечката от ул. “Мильо войвода“ до ул. „Заводска“ в двете посоки. В указаните часове е въведена временна организация на движението. Поради наложителното изключване на напрежението по мрежата, тролейбусите по линии 1Е и 2Е няма да се движат. За удобство на гражданите, всички курсове на тролеите ще бъдат обслужвани от автобуси със същата номерация по утвърдените разписания и маршрути.\r\nАлбена ЖИЛЕКОВА", "date": "2017.11.05", "title": "Пазарджик: Тролейбусните линии 1Е и 2Е ще бъдат обслужвани от автобуси заради профилактика на контактната мрежа"}
{"url": "http://www.focus-news.net/news/2017/11/05/2453928/brussels-times-karles-puchdemon-zayavi-che-shte-se-predade-na-istinskoto-pravosadie-v-belgiya-a-ne-na-tova-v-ispaniya.html", "text": "Бившият каталунски лидер Карлос Пучдемон заяви, че иска да се предаде на „истинското правосъдие в Белгия, а не на това в Испания“. Той добави, че не е избягал след референдума за независимост в областта, но просто не е можел да подготви защитата си в Испания, пише   Brussels Times.\r\nПучдемон разкритикува „извънредно варварските действия“ на испанското правителство и на министър-председателя Мариано Рахой. Той ги обвини, че са оркестрирали скорошните събития, довели до това няколко членове на екипа му да влязат в затвора. Същевременно бившият каталунски лидер призова към „политически диалог“, който според него е единственото решение за настоящата безизходица. \r\nПучдемон добави, че ситуацията в момента изисква „политика, която Мариано Рахой не употребява“. „Министър-председателят използва прокуратурата, съдилищата, полицията, дори и предприемачи. Не е правилно, че рискуваме 30 години затвор заради това, че слушахме електората си“, смята той. „Всичко това е извънредно варварско. Бях избран. Волята на каталунския народ бе нелегално смазана от правителството на Рахой“, добави бившият каталунски лидер.  Виктор Турмаков", "date": "2017.11.05", "title": "Brussels Times: Карлес Пучдемон заяви, че ще се предаде на „истинското правосъдие в Белгия, а не на това в Испания“"}
{"url": "http://www.focus-news.net/news/2017/11/05/2453929/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде е спокойно. По върховете на планините Рила, Пирин, Стара планина и Витоша има тънка снежна покривка. Сутрешните температури са около 0 градуса, като се наблюдава тенденция за повишаване през деня. Метеоролозите предупреждават, че се очаква да се появи силен вятър по високите части, което изисква добра зимна екипировка. Лифтовите съоръжения не работят, с изключение на Драгалевския лифт на Витоша. Няма получени сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.05", "title": "ПСС: Добри са условията за туризъм в планините"}
{"url": "http://www.focus-news.net/news/2017/11/05/2453930/blagoevgrad-do-100-m-e-namalena-vidimostta-na-mesta-v-oblastta-poradi-magla.html", "text": "До 100 м е намалена видимостта в област Благоевград поради мъгла. Това съобщи за Радио „Фокус“ – Пирин дежурният служител в Областно пътно управление – Благоевград. Той апелира към водачите на моторни превозни средства да карат внимателно, спазвайки необходимата дистанция, за да бъдат избегнати пътни инциденти. През нощта обстановката по пътищата е била спокойна и няма регистрирани тежки пътни инциденти. В сутрешните часове на деня, трафикът по автомагистрала „Струма“, главен път Е-79 и второкласен път–19 Симитли – Гоце Делчев е нормално натоварен. Повишена е опасността от падащи камъни в Кресненското дефиле и по второкласен път–19 Симитли – Гоце Делчев. Водачите на автомобили трябва да имат предвид, че по третокласен път–198 Гоце Делчев – Катунци – Петрич при км 38+380, в село Горно Спанчово, движението се извършва в лявата лента поради разрушена подпорна стена с дължина 15 метра, заради което дясното платно за движение е подкопано. Преминаването е урегулирано с необходимите пътни знаци. Предстои изготвяне на инвестиционен проект за укрепване на пътя до 15 април 2018 година. С особено внимание трябва да се извършва и преминаването по третокласен път–1972 Сатовча – Доспат при км 7+700 в участъка от село Блатска до село Абланица. Движението в района се извършва в една лента, поради активизирало се свлачище. Тук също предстои изготвяне на инвестиционен проект за укрепване на пътя в срок до 15 април 2018 година.\r\nЛивия НИНОВА", "date": "2017.11.05", "title": "Благоевград: До 100 м е намалена видимостта на места в областта поради мъгла"}
{"url": "http://www.focus-news.net/news/2017/11/05/2453931/sport-sampdoriya-pobedi-dzhenoa-s-20-v-mach-ot-italianskoto-parvenstvo.html", "text": "Сампдория победи Дженоа като гости с 2:0 в мач от 12-ти кръг на италианското първенство.  \r\nТочни попадения отбелязаха Гастон Рамирес и Фабио Куалярела в 24 и 84 минута. \r\nСлед този мач Сампдория е на шесто място в класирането с 23 точки, докато Дженоа е на 18-то с шест. Лидер в класирането е Наполи с 31 точки.  Виктор Турмаков", "date": "2017.11.05", "title": "Спорт: Сампдория победи Дженоа с 2:0 в мач от италианското първенство"}
{"url": "http://www.focus-news.net/news/2017/11/05/2453932/plovdiv-ogranichava-se-dvizhenieto-po-ul-vasil-levski-v-asenovgrad-zaradi-stroitelno-montazhni-deynosti-po-vodniya-tsikal-na-grada.html", "text": "Заради строително-монтажни дейности по Водния цикъл на Асеновград, от 15.00 часа се затваря изцяло уличното платно за движение по ул. ”Васил Левски”, в отсечката от кръстовището с ул. ”Индустриална” до кръговото кръстовище с ул. ”Ал. Стамболийски. Ограничението обхваща участъка от светофара на Общински пазар - Асеновград до кръговото кръстовище до храм „Св. Атанас”. Това съобщиха за Радио “Фокус“ – Пловдив от отдел “Връзки с обществеността“ към Общината. Въвежда се двупосочно движение по ул. „Никола Вапцаров”, в участъка от кръстовището с ул. „Цар Иван Асен II” до кръстовището с ул. „Речна”, както и по ул. „Цар Освободител”, в участъка от кръстовището с ул. „Стара планина” до кръстовището с ул. ”Иларион Макариополски”. В тази връзка се забранява престоя и паркирането на моторни превозни средства по улиците “Никола Вапцаров“, “Цар Освободител“, “Иларион Макариополски“, “Стара планина“, “Съединение“ и “Хан Крум“. Заради временната организация на движение, автобусите от градската автобусна линия с №1, 2, 3 и 4 ще се движат с променен маршрут. Определени са временни спирки от двете страни на ул. „Първомайска“ по маршрутите на линии №1, 2 и 3.\r\nДейностите налагат промяна и в маршрута на междуселищни автобуси. За направленията Мулдава, Стоево, Тополово, Новаково, Леново, Добростан, Мостово, Три могили и Кърджали автобусите ще тръгват от автогара Асеновград и ще преминават по маршрут  ул. „Васил Левски” - ул. „Борислав” - бул. „България” - ул. „Марица” - ул. „Съединение” - ул. „Цар Иван Асен II” - ул. „Христо Ботев”. Връщането ще е по обратния маршрут на движение на към автогара Асеновград. За направленията Нови извор, Боянци, Конуш, Садово, Милево, Дълбок извор, Хасково и Първомай автобусите ще преминават по маршрут – автогара Асеновград - ул. „Васил Левски” - ул. „Борислав” - бул. „България” - ул. „Марица” - ул. „Съединение” - ул. ”Цар Иван Асен II”. Връщането им ще се извършва по обратния маршрут на движение на към автогарата.\r\nАктуална е определената временна спирка на ул. „Васил Левски” пред автогара Асеновград за междуселищните автобусни линии от общинската, областната и републиканската транспортни схеми. Актуална е и определената временна спирка до жп гара - Асеновград за автобусните линии от областната транспортна схема по направление Пловдив - Асеновград.\r\nПризовават се водачите на моторни превозни средства да спазват забраните, с цел улесняване на движението.\r\nТони МИХАЙЛОВ", "date": "2017.11.05", "title": "Пловдив: Ограничава се движението по ул. ”Васил Левски” в Асеновград заради строително-монтажни дейности по Водния цикъл на града"}
{"url": "http://www.focus-news.net/news/2017/11/05/2453933/the-local-avstriya-avstriyski-politik-podade-ostavka-sled-obvineniya-za-seksualen-tormoz.html", "text": "Австрийският политик Петер Пилц подаде оставка като председател на новосформираната партия „Списъкът на Пилц“ заради обвинения в сексуален тормоз, пише  The Local.\r\n„Боря се за строги стандарти и тези стандарти също така се отнасят и до мен“, заяви политикът в официално свое заявление. По-рано той бе обвинен, че е опипвал млада жена през 2013 г. той  заяви, че не може да си спомни за инцидента, но е приел обвиненията „извънредно сериозно“. \r\nПилц е съосновател на австрийската „Зелена партия“ през 1986 г. Този юли той се отдели от нея, като новата му партия получи четири места в парламента след предсрочните избори в Австрия от миналия месец.  Виктор Турмаков", "date": "2017.11.05", "title": "The Local (Австрия): Австрийски политик подаде оставка след обвинения за сексуален тормоз"}
{"url": "http://www.focus-news.net/news/2017/11/05/2453934/the-hill-povecheto-amerikantsi-smyatat-che-donald-tramp-e-postignal-malko-kato-prezident.html", "text": "Една година след президентските избори в САЩ от 2016 г. президентът на страната Доналд Тръмп бележи рекордно нисък рейтинг на одобрение, като повечето американци смятат, че той е постигнал малко като държавен глава, пише  The Hill.\r\nСпоред социологическо проучване на телевизионния канал АВС и на вестник „Вашингтон пост“ 65% от американците смятат, че постиженията на Тръмп до момента варират от „малко до нищо“ до „не много“. При предишно подобно проучване, проведено по случай първите му 100 дни като президент, на подобно мнение бяха 56% от допитаните.\r\nВ допитването участниците са дали мнение за темперамента на Тръмп като президент и 66% от тях смятат, че той „няма личността и темперамента, необходими за това той да служи ефектно“. \r\nПроучването е проведено сред 1005 граждани на САЩ между 29 октомври и 1 ноември. Статистическата грешка възлиза на 3,5%. Виктор Турмаков", "date": "2017.11.05", "title": "The Hill: Повечето американци смятат, че Доналд  Тръмп е постигнал малко като президент"}
{"url": "http://www.focus-news.net/news/2017/11/05/2453935/tsveta-karayancheva-za-dps-za-da-demontirash-neshto-tryabva-da-imash-dobri-mehanitsi.html", "text": "За да демонтираш нещо, трябва да имаш добри механици. Това каза заместник-председателят на Народното събрание и депутат от ПГ на ГЕРБ Цвета Караянчева в предаването „Денят започва с Георги Любенов“ по БНТ. „Всяка партия стяга редиците си. Виждаме, че БСП направиха конгрес и преди него направиха своите послания. По време на конгреса също беше много бурно - курс на въоръжена борба. ДПС също стягат своя електорат. От време на време трябва да се пускат послания. Най-интересното в това, което каза г-н Карадайъ беше, че ще демонтират управлението. Обаче, за да демонтираш нещо, трябва да имаш добри механици. Там мисля, че няма добри механици. Управлението е стабилно, спокойно, работи се“, каза Караянчева. Според нея от ДПС говорят по този начин, за да затегнат редиците на електората. „Размърдаха се БСП, ДПС и те покрай тях, да не стоят пасивни, за да има малко повече движение в опозицията, за да може малко да разклатят управляващите. Няма как да им се получи“, каза Караянчева. По думите ѝ хората виждат реалните политики. „За управлението на Тройната коалиция това, което те направиха, беше едно разточителство на средства. Спряха им еврофондовете. Това, което прави третото правителство на ГЕРБ, може да се пипне. То има и магистрала, по която да пътуваш. Има спортни зали“, коментира Караянчева. На въпрос дали ДПС може да прогнозира предсрочни избори, Караянчева каза: „Не мисля, че са такъв фактор. Не мисля, че ще има предсрочни избори. Хората в смесените региони знаят вече, че алтернативата е ГЕРБ“. Тя обясни, че в нейния офис идват много членове на ДПС и ѝ казват, че са гласували за Движението, но смятат, че тя е техният депутат. \r\nПо отношение на напрежението на парламента, тя посочи, че ако се гледа към Народното събрание може да се заблудим, че има спорове и напрежение. „Няма политики в това, което се говори. Миналия ден слушам  Корнелия Нинова казва, че от БСП са изчели от трибуната 33 декларации. И какво от това? Какво подобриха живота на хората тези 33 декларации. В началото на събранието бяха започнали в социалистическо съревнование колко законопроекта били вкарали БСП. Правете политики“, призова опозицията Караянчева. Тя поясни, че те могат да вкарат и 100 законопроекта, обаче да са променили само едно изречение и те не водят до нищо. „Много е важно, когато говорим, да говорим за политики, а не да се нападаме взаимно“, допълни тя. По отношение на антикорупционния законопроект на БСП, Караянчева заяви, че не може да се прави паралелна прокуратура. „Ще дадат възможност на президента да избира шеф на тази агенция. Тук има заиграване между госпожа Нинова и президента. Имат сантимент един към друг“, посочи заместник-председателят на Народното събрание. На въпрос дали томахавката между ГЕРБ и президента е заровена, Караянчева посочи, че няма томахавка.", "date": "2017.11.05", "title": "Цвета Караянчева за ДПС: За да демонтираш нещо, трябва да имаш добри механици"}
{"url": "http://www.focus-news.net/news/2017/11/05/2453936/ministar-ekaterina-zaharieva-e-na-rabotno-poseshtenie-v-ispaniya.html", "text": "Заместник министър-председателят по правосъдната реформа и министър на външните работи Екатерина Захариева е на работно посещение в Кралство Испания. Това съобщиха от пресцентъра на Министерството на външните работи. Визитата на министър Захариева е в рамките на два дни - 5 и 6 ноември. В Мадрид вицепремиерът Захариева ще се срещне с испанския външен министър Алфонсо Дастис. Тя ще разговаря с министъра на правосъдието Рафаел Катала, както и с председателя на Смесената комисия по въпросите на ЕС в Конгреса на депутатите на Кралството Мария Сорая Родригес Рамос.\r\nОсновен акцент в срещите на първия ни дипломат в Испания ще бъдат предстоящото Българско председателство на Съвета на ЕС, актуални теми от европейския дневен ред (Брекзит, бъдещето на Европа, Миграция, Западни Балкани), както и въпроси от областта на двустранното сътрудничество.", "date": "2017.11.05", "title": "Министър Екатерина Захариева е на работно посещение в Испания"}
{"url": "http://www.focus-news.net/news/2017/11/05/2453937/tass-broyat-na-zaginalite-sled-teroristichniya-akt-v-bezhanskiya-lager-v-deir-ez-zor-previshi-100-dushi.html", "text": "Повече от 100 души са загинали при терористичния акт, устроен от камикадзе в предградието на сирийския град Деир ез Зор, предаде ТАСС, позовавайки се на местни медии.\r\nЖертви на атаката, организирана от „Ислямска държава“, са станали основно жени и деца. \r\nПо-рано бе съобщено, че терорист е взривил кола-бомба в центъра на лагер за бежанци в северно предградие на Деир ез Зор. Виктор Турмаков", "date": "2017.11.05", "title": "ТАСС: Броят на загиналите след терористичния акт в бежанския лагер в Деир ез Зор превиши 100 души"}
{"url": "http://www.focus-news.net/news/2017/11/05/2453938/mvr-17-dushi-sa-postradali-pri-katastrofi-v-stranata-prez-izminaloto-denonoshtie.html", "text": "17 души са пострадали при 13 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 1 тежко и 108 леки пътни инцидента, при които има един пострадал. \r\nОт началото на годината при катастрофи са загинали 543, а 7271 са пострадали.", "date": "2017.11.05", "title": "МВР: 17 души са пострадали при катастрофи в страната през изминалото денонощие"}
{"url": "http://www.focus-news.net/news/2017/11/05/2453939/afp-v-yemenskiya-grad-aden-se-e-vzrivilo-vtoro-kamikadze.html", "text": "Камикадзе се е взривило в полицейски участък в йеменския град Аден Това е вторият самоубийствен атентат в града, след като по-рано друг терорист се самовзриви в сградата на правителството, предава  AFP.\r\nСпоред източник от местните сили за сигурност след взрива на камикадзето в полицейското управление са влезли въоръжени мъже, които са открили стрелба и са подпалили архивите в него.  Виктор Турмаков", "date": "2017.11.05", "title": "AFP: В йеменския град Аден се е взривило второ камикадзе"}
{"url": "http://www.focus-news.net/news/2017/11/05/2453940/zhelyo-boychev-bsp-nay-golemiyat-proval-na-gerb-e-borbata-im-s-koruptsiyata.html", "text": "ГЕРБ се провалиха в борбата с корупцията. Това е най-големият провал на тяхното управление. Започваме разговори по подготовката на мотивите на вота на недоверие. Корупцията е във всички сфери и ощетява всеки един български гражданин. Това каза по БТВ зам.-председателят на „БСП за България” Жельо Бойчев, съобщиха от пресцентъра на НС на БСП. Бойчев добави, че корупцията срива доверието на хората в институциите и ощетява приходната част в бюджета. „Всеки ден ГЕРБ говорят за борба с контрабандата и корупцията, а като погледнете статистиката, виждате, че приходите от ДДС и акцизи намаляват, като относителна част от БВП”, каза народният представител. По думите му в момента няма поръчка за голям инфраструктурен проект и да не се знае кой я печели. „Ние искаме правова държава и върховенство на закона. Докато ГЕРБ е на власт, това няма как да се случи. Целта им не е да има правила за всеки, а да управляват съдебната система с SMS-и и по други начини да натискат съдиите. Няма как да има борба с корупцията, докато ГЕРБ са на власт”, заяви Бойчев. Той попита каква пречка са имали ГЕРБ за ефективна борба с корупцията, след като толкова години имаха абсолютна власт? Народният представител поясни, че идеята на БСП не е управляващата партия да бъде сменена и на нейно място да дойде друг, който да прави същото. „Ние искаме да започне отвоюване на държавата, да направим така, че обществото да повярва, че може да има възмездие спрямо хората, които са злоупотребили с власт и че може да има справедливост”, каза зам.-председателят на „БСП за България.\r\nПомолен да коментира призивът на премиера, че с искането на вот на недоверие в този момент, БСП застрашавали европредседателството, Бойчев попита кога точно да бъде искан вотът? „Да идем да питаме Борисов, кога ти е най-удобно да го искаме тоя вот на недоверие, за да не ти пречим? Ако го искаме сега, саботираме европредседателството, ако е по време на самото европредседателство – рушим авторитета на България пред чужденците. Ние носим отговорност пред българските граждани и дължим този разговор пред тях”, обясни народният представител от левицата. Той заяви, че европредседателството не може да бъде параван и индулгенция. Бойчев попита, какво се очаква от българската опозиция по време на европредседателството - да се усмихва и да участва в снимки? ”От опозицията се очаква да застане зад интересите на гражданите”, каза още Бойчев. Той обясни, че страната се нуждае от радикална промяна, заради големите неравенства в обществото.", "date": "2017.11.05", "title": "Жельо Бойчев, БСП: Най-големият провал на ГЕРБ е борбата им с корупцията"}
{"url": "http://www.focus-news.net/news/2017/11/05/2453941/prof-hristo-pimpirev-zavarshi-trenirovachniyat-lager-na-balgarskite-polyarnitsi-sled-sedmitsa-parvata-grupa-zaminava-za-o-livingstan.html", "text": "Днес завърши тренировъчният лагер на българските полярници, първата група от които заминава само след седмица за о. Ливингстън. Това каза ръководителят на експедицията проф. Христо Пимпирев, съобщиха от Българския антарктически институт. Събитието се проведе в учебно-научната база на Софийския университет в местността Гюлечица в Рила и завърши с изкачването на връх Мальовица. На него първо бяха представени предстоящите работи, които ще се вършат по логистичното обезпечаване на базата, ремонтните дейности и строежа на нова постройка-гараж за високопроходимата машина Маниту, която е на базата от миналата година. Предстои поставянето на слънчеви панели на покривите на всички къщи, което ще ограничи изключително много използването на дизелово гориво за функционирането на българското селище на Антарктида.\r\nОсновно внимание беше обърнато на научната програма, която ще е най-съществената част от предстоящата експедиция. Ще бъде започнато изпълнението на петгодишната Национална програма за полярни изследвания, приета с постановление на Министерски съвет.\r\nНаучните проекти, които ще се разработват тази година, ще включват геоложки, биоложки, сеизмологични и геофизични изследвания, както и дейности по измерване на морското ниво в българския залив, свързано с промените в климата и интензивното разтапяне на ледниците в района на Западна Антарктида. На полярната ни база заедно с българските си колеги ще работят 9 чуждестранни учени  - шест португалци, двама турци и един монголски изследовател.\r\nНа 8 ноември президентът Румен Радев ще връчи на официална церемония в Гербовата зала на Президентството националния трикольор на участниците в 26-тата българска експедиция.", "date": "2017.11.05", "title": "Проф. Христо Пимпирев: Завърши тренировъчният лагер на българските полярници, след седмица първата група заминава за о. Ливингстън"}
{"url": "http://www.focus-news.net/news/2017/11/05/2453942/sport-zhorzh-sen-pier-pobedi-maykal-bisping-v-boy-za-titlata-na-shampionata-ufc-sredna-kategoriya.html", "text": "Канадецът Жорж Сен Пиер победи британеца Майкъл Биспинг в двубой за титлата на   UFC средна категория в Ню Йорк.\r\nКанадецът удържа победа в трети рунд. Сен Пиер проведе първия си двубой след четиригодишно прекъсване.  Сега в актива му има 26 победи, от които осем с нокаут и две поражения.  Виктор Турмаков", "date": "2017.11.05", "title": "Спорт: Жорж Сен Пиер победи Майкъл Биспинг  в бой за титлата на шампионата UFC средна категория"}
{"url": "http://www.focus-news.net/news/2017/11/05/2453943/veliko-tarnovo-s-10-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 10 см се е повишило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 148 см. Температурата на водата e 12.2 градуса. Денят над българския участък на река Дунав започна с мъгла. В следобедните часове времето ще е слънчево с температурите ще започнат да се повишават и максималните ще достигнат 15°. Ще духа слаб до умерен североизточен вятър.", "date": "2017.11.05", "title": "Велико Търново: С 10 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/11/05/2453944/afp-aktsiite-na-kompaniyata-na-arestuvaniya-sauditski-miliarder-sa-spadnali-s-99.html", "text": "Стойността на акциите на компанията „Кингдъм холдинг“, 95% от които са собственост на милиардера принц Ал Уалид бин Талал, са паднали с 9,9% при отварянето на Саудитската фондова борса днес, след като по-рано той бе арестуван, предава  AFP. \r\nИндекс на борсата е паднал с 1,6% заради серията арести на саудитски принцове, министри и бизнесмени, обвинени в корупция.  Виктор Турмаков", "date": "2017.11.05", "title": "AFP: Акциите на компанията на арестувания саудитски милиардер са спаднали с 9,9%"}
{"url": "http://www.focus-news.net/news/2017/11/05/2453945/dobromir-borislavov-stolichniyat-zoopark-ima-gotovnost-za-zimata.html", "text": "Столичният зоопарк има готовност за зимата. Това каза директорът на Столичния зоопарк Добромир Бориславов в интервю за Агенция „Фокус“ във връзка с подготовката за зимния сезон. „Подготовката на зоопарка за зимата върви с пълна сила. Вече сме пуснали парното отопление. Обезвъздушавахме цялата система ,защото както знаете, че когато не е ползвана, е необходимо да се мине през всички абонатни станции, да се извади въздухът от системата и да започне да циркулира топлата вода. Започнахме да обезпечаваме нормалните условия за обитаване на топлолюбивите видове“, каза Добромир Бориславов. „Като пуснем парното, е необходимо да има един период от време, в който самите сгради да се загреят, за да можем да поддържаме високи температури специално за топлолюбивите видове. Една част от птиците се преместват в помещения, които са затворени, за да са на температури, които са сравнително по-високи от външните. Това е част от подготовката“, коментира директорът на зоопарка. Бориславов допълни, че по отношение на храненето, на някои от видовете се завишават дажбите - получават по-силна храна с повече витамини, минерали и хранителни елементи, за да се справят с температурите.  „На част от тревопасните видове се слага постел, който им помага да са на по-топло, защото зимно време изстива почвата, настилките и т.н. Това са мерките, които прилагаме ,за да се подготвим за ниските температури“, допълни Бориславов. \r\nДеница КИТАНОВА", "date": "2017.11.05", "title": "Добромир Бориславов: Столичният зоопарк има готовност за зимата"}
{"url": "http://www.focus-news.net/news/2017/11/05/2453946/tass-v-iztochnata-chast-na-afganistan-e-likvidirana-grupa-talibani-nachelo-s-polevi-komandir.html", "text": "Най-малко четирима талибани, сред които техен полеви командир, са ликвидирани в резултат на въздушен удар, нанесен с помощта на безпилотен летателен апарат в провинцията Пактия в източната част на Афганистан, предаде  ТАСС.\r\n„Мулла Фарук бе полеви командир на група талибани в град Гардез и неговата смърт може да стане сериозен удар за терористите в провинциите Пактика, Пактия и Хост“, съобщи представител на местните власти. \r\nСъщевременно в събота са ликвидирани 15 терористи от „Ислямска държава“ в източната провинция Нангархар. Ударът по тях е нанесен от безпилотен летателен апарат на силите на НАТО.  Виктор Турмаков", "date": "2017.11.05", "title": "ТАСС: В източната част на Афганистан е ликвидирана група талибани начело с полеви командир"}
{"url": "http://www.focus-news.net/news/2017/11/05/2453947/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-noemvri.html", "text": "„Софийска вода” временно ще прекъсне водоснабдяването в някои части на столицата на 6 ноември. Това съобщиха от пресцентъра на дружеството. \r\nВъв връзка с подмяна и монтаж на спирателни кранове на в Нови Искър, кв. „Кумарица“ се налага спиране на водоподаването от 9:00 до 21:00 часа на клиентите на „Софийска вода”, живеещи в района между: ул. „Светлина“, ул.“ Дъбиците“, ул. „Леярска“ и ул. „Стадион“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ на кръстовището с ул. „Кумарица“.\r\nВъв връзка с монтаж на спирателен кран в жк. „Дружба“ 2 се налага спиране на водоподаването от 9:00 до 21:00 часа на клиентите на „Софийска вода”, живеещи в: бл. 267, бл. 268, трафопост до бл. 268 и бул. „Копенхаген“ №171. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 267.\r\nВъв връзка с подмяна на сградно водопроводно отклонение на ул. „Емилиян Станев“ в кв. „Кръстова вада“ се налага спиране на водоподаването от 10:00 до 18:00 часа на клиентите на „Софийска вода”, живеещи в района между: ул. „Емилиян Станев“ от ул. „Проф. Марин Големинов“ до ул. „Околовръстен път“; ул. „Димитър Манчев“, ул. „Йосиф Брадати“, ул. „Никола Крушкин-Чолака“ от №10 до №16; ул. „Ген. Иван Колев“ от №40 до №46 и ул. „Ивайло Петров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Манчев“ ъгъла с ул. „Емилиян Станев“.\r\nВъв връзка с подмяна на сградно водопроводно отклонение на ул. „Козяк“ в жк. „Лозенец“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Козяк“ от ул. „Елин връх“ до ул. „Ран Босилек“; ул. „Ран Босилек“ от ул. „Козяк“ до ул. „Димитър Търкаланов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов“ на кръстовището с ул. „Ран Босилек“.\r\nВъв връзка с подмяна на сградно водопроводно отклонение на ул. 13 в с. Долни Богров се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. 13 между ул. 4 и ул. 9; ул. 8 между ул. 13 и ул. 1; ул. 4 между ул. 1 и ул. 13. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 13 на ъгъла с ул. 7.\r\nВъв връзка с подмяна на сградно водопроводно отклонение на ул. „Къси дол“ в с. Подгумер се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. \"Стара  Планина\" от ул. \"Свети  Димитър\" до ул. \"Върбите\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Котева“ на кръстовището с ул. „Стара планина“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.05", "title": "„Софийска вода” временно ще прекъсне водоснабдяването в някои части на столицата на 6 ноември"}
{"url": "http://www.focus-news.net/news/2017/11/05/2453948/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Най-малко 15 полицаи са пострадали при сблъсъци с кюрдски демонстранти в германския град Дюселдорф, съобщи Der Spiegel, като цитира информация на полицията. Демонстрацията на кюрди ескалира в сблъсъци и арести, след като протестиращите игнорираха забраната на властите да развяват знамена и да носят плакати с портрета на Абдула Йоджалан, лидер на Кюрдската работническа партия (ПКК), която е призната за терористична организация от Германия, Европейския съюз и Турция. Властите сложи край на демонстрацията и призоваха участниците в нея да се разотидат. В отговор протестиращите започнаха да хвърлят различни предмети срещу органите на реда, вследствие на което полицията е използвала сълзотворен газ. Трима души са пострадали, а няколко са задържани. \r\n***\r\nГръцкият външен министър Никос Кодзиас заяви, че правителството има намерение да разреши спора за името с Македония. Той добави, че националната рана, която е отворена вече 26 години, трябва да бъде излекувана до 2018 година, пише   Ekathimerini.\r\n„Вярвам, че въпросът трябва да бъде решен до първата половина на 2018 г.\", заяви Кодзиас. Според него в противен случай ще има \"големи усложнения\". Той добави, че след разрешаването му ще останат \"три-четири месеца бюрокрация в ООН\".\r\nСпоред министъра въпросът трябва да бъде решен до края на 2018 г., защото през следващата 2019-та и в Македония, и в Гърция ще се проведат избори. \r\n„Няма да бъде добра година за справяне с въпроси от подобно естество, защото ние ще сме насред избирателни кампании, а такива проблеми трябва да се решават в спокойна атмосфера“, заяви Кодзиас. \r\n***\r\nБившият каталунски лидер Карлос Пучдемон заяви, че иска да се предаде на „истинското правосъдие в Белгия, а не на това в Испания“. Той добави, че не е избягал след референдума за независимост в областта, но просто не е можел да подготви защитата си в Испания, пише   Brussels Times.\r\nПучдемон разкритикува „извънредно варварските действия“ на испанското правителство и на министър-председателя Мариано Рахой. Той ги обвини, че са оркестрирали скорошните събития, довели до това няколко членове на екипа му да влязат в затвора. Същевременно бившият каталунски лидер призова към „политически диалог“, който според него е единственото решение за настоящата безизходица. \r\nПучдемон добави, че ситуацията в момента изисква „политика, която Мариано Рахой не употребява“. „Министър-председателят използва прокуратурата, съдилищата, полицията, дори и предприемачи. Не е правилно, че рискуваме 30 години затвор заради това, че слушахме електората си“, смята той. „Всичко това е извънредно варварско. Бях избран. Волята на каталунския народ бе нелегално смазана от правителството на Рахой“, добави бившият каталунски лидер. \r\n***\r\nАвстрийският политик Петер Пилц подаде оставка като председател на новосформираната партия „Списъкът на Пилц“ заради обвинения в сексуален тормоз, пише  The Local.\r\n„Боря се за строги стандарти и тези стандарти също така се отнасят и до мен“, заяви политикът в официално свое заявление. По-рано той бе обвинен, че е опипвал млада жена през 2013 г. той  заяви, че не може да си спомни за инцидента, но е приел обвиненията „извънредно сериозно“. \r\nПилц е съосновател на австрийската „Зелена партия“ през 1986 г. Този юли той се отдели от нея, като новата му партия получи четири места в парламента след предсрочните избори в Австрия от миналия месец. \r\n***", "date": "2017.11.05", "title": "Преглед на някои от основните теми в  европейския печат ( Агенция „Фокус“ )"}
{"url": "http://www.focus-news.net/news/2017/11/05/2453949/blagoevgrad-s-postanovkata-v-polite-na-vitosha-prodalzhava-nosht-na-teatrite-2017-v-dramatichen-teatar-nikola-vaptsarov.html", "text": "С постановката „В полите на Витоша” по П. К. Яворов продължава „Нощ на театрите 2017“ в Драматичен театър „Никола Вапцаров“. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. Тя обясни, че тъй като тази година инициативата е юбилейно издание, то организаторите са решили да се проведе в два дни. „Представлението ще бъде играно от 19.00 часа тази вечер на Голяма сцена. Сценичният вариант и постановка са на Маргарита Мачева, а сценографията е дело на Василена Ялъмова. В представлението участват Аделина Томова, Кънчо Кънев, Георги Манев, Лили Сучева, Стефан Попов, Теодор Куков, Лъчезар Кацарски, Албена Чобанова“, каза още Спасова. Тя добави, че спектакълът „В полите на Витоша” е съвременна и модерна интерпретация на една от най-известните любовни истории в България – историята на Пейо Яворов и Мина Тодорова. Той е вълнуващ разказ за силната любов и обстоятелствата, които застават на пътя ѝ.\r\nЛивия НИНОВА", "date": "2017.11.05", "title": "Благоевград: С постановката „В полите на Витоша” продължава „Нощ на театрите 2017“ в Драматичен театър „Никола Вапцаров“"}
{"url": "http://www.focus-news.net/news/2017/11/05/2453950/afp-severna-koreya-prizova-nestabilniya-tramp-da-se-vazdarzha-ot-bezotgovorni-zabelezhki.html", "text": "Северна Корея призова президента на САЩ Доналд Тръмп да се въздържа от „безотговорни забележки“ по време на обиколката си в Азия, предаде  AFP.\r\nСевернокорейският правителствен вестник „Родонг Синмун“ съобщи, че американците искат импийчмънта на Тръмп, защото неговата „духовна нестабилност“ може да доведе до „ядрено бедствие на територията на САЩ.  \r\n„Президентът не се е укротил и сериозно провокира КНДР, отправяйки глупави забележки“, пише в статия на вестника. „Ако САЩ подцени силата на КНДР и посмее да действа безразсъдно, тя ще бъде заставена да действа с решително и безжалостно наказание, мобилизирайки пълната си сила“, сочи „Родонг Синмун“. Виктор Турмаков", "date": "2017.11.05", "title": "AFP: Северна Корея призова „нестабилния“ Тръмп да се въздържа от безотговорни забележки"}
{"url": "http://www.focus-news.net/news/2017/11/05/2453951/dobromir-borislavov-mechkite-v-stolichniya-zoopark-ne-zaspivat-zimen-san-i-mogat-da-badat-vidyani-prez-zimata.html", "text": "Мечките в Столичния зоопарк не заспиват зимен сън и могат да бъдат видяни през зимата. Това каза директорът на Столичния зоопарк Добромир Бориславов в интервю за Агенция „Фокус“ във връзка с подготовката за зимния сезон. „Нашите мечки основно или част от тях не заспиват зимен сън по ред причини. Ние ги храним редовно и въпреки че намаляваме дажбите на храна, те са свикнали с този режим на хранене. Това малко или много не позволява на повечето от тях да заспят зимен сън. Дори това да се случи той не трае толкова дълго, колкото в природата. В зоопарка по всяко време могат да се видят дори и през зимата мечките. Те обичат и да излизат и да играят със снега. Ние постоянно следим тези процеси“, каза Бориславов. \r\nПо отношение на топлолюбивите животни, директорът на зоопарка поясни, че за големите котки са необходими температури над 20-23 градуса. \r\n„Независимо от всичко, тъй като са родени в нашите географски условия, зимно време, когато температурата не е ниска,  те обичат да излизат. Те винаги имат вътрешно помещение с висока температура и реално погледнато могат да се насладят на външните условия, ако има и сняг, и в същото време могат да влязат на топло“, каза Бориславов за големите котки в зоопарка. По думите му в зоологическата градина има топлолюбиви птици, които задължително влизат само във вътрешни помещения. \r\n„При видовете като маймуни, гиганти и големи котки, схемата е аналогична. Имаме вътрешни и външни помещения. Тези, които не понасят ниски температури остават през зимния период само във вътрешни. Там с парно, с климатизация се поддържа адекватна температура“, допълни директорът. \r\nДеница КИТАНОВА", "date": "2017.11.05", "title": "Добромир Бориславов: Мечките в Столичния зоопарк не заспиват зимен сън и могат да бъдат видяни през зимата"}
{"url": "http://www.focus-news.net/news/2017/11/05/2453952/sport-kitaykite-duan-in-in-i-han-sinyun-specheliha-turnira-v-dzhuhay-po-dvoyki.html", "text": "Китайките Дуан Ин-ин и Хан Синюн станаха победителки на турнира на Женската тенис асоциация (WTA) в китайския град Чжухай по двойки. \r\nНа финала те победиха съотечественичките си Лу Цзин-цзин и Чжан Шуай с 6:2, 6:1.  Виктор Турмаков", "date": "2017.11.05", "title": "Спорт: Китайките Дуан Ин-ин и Хан Синюн спечелиха турнира в Джухай по двойки"}
{"url": "http://www.focus-news.net/news/2017/11/05/2453953/razgrad-17-godishno-momiche-e-s-opasnost-za-zhivota-sled-kato-e-bilo-napadnato-s-nozh.html", "text": "17-годишно момиче е с опасност за живота, след като е било нападнато с нож, задържан е извършителят. Това съобщиха от ОДМВР - Разград. Той е 22-годишен мъж с инициали В. В. от град Дулово. Той е задържан за това, че причакал жертвата си на улица „Тополница“ в Разград. След скандал между двамата мъжът намушкал с нож в корема момичето с инициали Н. Н. от град Алфатар. Пострадалата е откарана по спешност в Разградската болница от случаен гражданин, станал свидетел на разправията. Настанена е в ОАИЛ с опасност за живота. След предприетите бързи оперативно-издирвателни действия е открит извършителят – неосъждан и наркозависим. По случая се води досъдебно производство.", "date": "2017.11.05", "title": "Разград: 17-годишно момиче е с опасност за живота, след като е било нападнато с нож"}
{"url": "http://www.focus-news.net/news/2017/11/05/2453954/zam-predsedatelyat-na-gerb-tsvetan-tsvetanov-v-silistra-darzhavata-e-v-izklyuchitelno-dobro-sastoyanie.html", "text": "„Държавата е в изключително добро състояние. Ръстът на БВП е 4%. БВП през 2018 г. ще достигне 105 млрд. лв. Минималната работна заплата ще стане 510 лв., а минималната пенсия - 200 лв.“. Това заяви зам.-председателят на ГЕРБ и председател на ПГ на партията Цветан Цветанов на работна среща в Силистра с представители на партията от областта, съобщиха от пресцентъра на ПП ГЕРБ. Той добави, че за отбрана ще бъдат отпуснати допълнителни 165 млн. лв. „Ще бъдат отделени и 750 млн. лв. за увеличение на работните заплати на държавните служители“, каза още зам.-председателят на ГЕРБ.\r\n„Въпреки тези добри новини и предстоящото европредседателство, опозицията се опитва да измести центъра на вниманието. Те могат само да вадят компромати и да се занимават с глупости. Погледнете какво се случи на Конгреса на БСП -  Корнелия Нинова го използва да изчисти опозицията, като използва лъжата, че тя иска да управлява с ГЕРБ“, посочи Цветанов. Той коментира, че дори информацията, която БСП изнесоха за общинските съветници от Силистра, се оказа, че двама от тях дори не са от ГЕРБ. „БСП могат само да рушат, като в същото време не предлагат нищо градивно. Търсят само казуси, които да хвърлят в публично пространство, като впоследствие да ги доокрасяват“, каза лидерът на ПГ на ГЕРБ Цветан Цветанов.\r\nНа срещата в Силистра присъстваха народният представител от ГЕРБ-Силистра Алтимир Адамов, областният координатор на ГЕРБ - Силистра Тодор Тодоров и областният управител Ивелин Статев. В разговорите се включиха още кметовете на общините Силистра - д-р Юлиян Найденов, на Дулово - д-р Юксел Ахмед, на Кайнарджа - Любен Сивев и на Алфатар - Янка Господинова. \r\nЦветан Цветанов призова структурите на ГЕРБ в Силистра да бъдат активни и да се готвят още отсега за местните избори през 2019 г. „Нека да прегледаме дейността на общинските ни съветници. Да преценим дали са активни и имат ли необходимия авторитет пред местната общност и където има нужда - да се подготвят подходящи кандидати“, заяви Цветанов.", "date": "2017.11.05", "title": "Зам.-председателят на ГЕРБ Цветан Цветанов в Силистра: Държавата е в изключително добро състояние"}
{"url": "http://www.focus-news.net/news/2017/11/05/2453955/the-independent-polsha-legalizira-kanabisa-za-meditsinski-tseli.html", "text": "Фармацевтите в Полша ще могат да предписват канабис на пациентите, след като употребата на растението за медицински цели бе легализирана в страната, предаде  The Independent.\r\nСпоред новото законодателство, канабисът от внесени от чужбина растения ще може да се продава в полските аптеки.  С него ще се лекуват широк спектър заболявания като епилепсия, гадене, предизвикано от химиотерапия, хронични болести и множествена склероза. \r\n„Изчислява се, че близо 300 хил. пациенти в страната ще могат да получат разрешение да бъдат лекувани с медицински канабис“, съобщи говорител на здравното министерство.  Виктор Турмаков", "date": "2017.11.05", "title": "The Independent: Полша легализира канабиса за медицински цели"}
{"url": "http://www.focus-news.net/news/2017/11/05/2453956/ministar-nikolay-nankov-shte-otkrie-godishno-informatsionno-sabitie-na-operativna-programa-regioni-v-rastezh.html", "text": "Министърът на регионалното развитие и благоустройството Николай Нанков ще открие Годишното информационно събитие на Оперативна програма „Региони в растеж” 2014-2020. Това съобщиха от пресцентъра на Министерство на регионалното развитие и благоустройството. То ще се проведе на 6 ноември от 14.00 часа в Регионален исторически музей – София (пл. „Бански“ 1).", "date": "2017.11.05", "title": "Министър Николай Нанков ще открие годишно информационно събитие на Оперативна програма „Региони в растеж“"}
{"url": "http://www.focus-news.net/news/2017/11/05/2453957/deutsche-welle-hilyadi-baski-sa-izlezli-na-protest-sreshtu-nalaganeto-na-pryako-upravlenie-v-kataluniya.html", "text": "Повече от 40 хил. души излязоха на демонстрация в северния испански град Билбао, за да изразят възмущение срещу наложеното пряко управление върху Каталуния, предава  Deutsche Welle  в англоезичната си редакция.\r\nСпоред местни медии близо 44 хил. души са участвали на митинга, свикан от няколко групи, които са за независимостта на Страната на баските, от местния отдел на лявата испанска партия „Подемос“ и от няколко профсъюза. \r\n Организаторите на протеста заявиха, че са възмутени от това, че правителството в Мадрид е наложило пряко управление на Каталуния, след проведения в нея референдум за независимост.\r\nПротестиращите са носили лозунг „Не на чл. 155. Демокрацията е право на решение“, срещу чл. 155 на испанската конституция, задействан от властите в Мадрид, за да отменят каталунското местно управление.  Виктор Турмаков", "date": "2017.11.05", "title": "Deutsche Welle: Хиляди баски са излезли на протест срещу налагането на пряко управление в Каталуния"}
{"url": "http://www.focus-news.net/news/2017/11/05/2453958/chetiri-ognishta-na-influentsa-po-ptitsite-sa-konstatirani-do-momenta-na-teritoriyata-na-stranata.html", "text": "Общо четири огнища на болестта Инфлуенца по птиците (грип) са констатирани към момента на територията на страната, едно на територията на Област Добрич, едно на територията на Област Хасково, едно в Област Сливен и едно в област Ямбол. Това съобщиха от пресцентъра на БАБХ. Последното огнище е констатирано в животновъден обект за отглеждане на патици находящ се в село Зимница, община Стралджа, област Ямбол, където са умъртвени близо 8 хиляди патици. Като част от мерките за ликвидиране и недопускане на разпространението на болестта се умъртвяват и възприемчивите животни в животновъден обект, който е в непосредствена близост до огнището. Към момента на територията на област Ямбол заболяването е констатирано само в една ферма за патици в село Зимница, община Стралджа.\r\nВ сливенското село Глушник, както и в хасковското село Узунджово, Инфлуенца по птиците е констатирана в домашно стопанство (обект тип „заден двор“). Първото огнище, това в село Стефаново, община Добрич, област Добрич е констатирано в средата на месец октомври в промишлен животновъден обект за отглеждане на патици.\r\nЗа ликвидиране на огнищата са взети всички мерки съгласно ветеринарномедицинското законодателство. Птиците в 3 километровата зона около констатираните огнища са умъртвени по хуманен начин. Извършват се постоянни клинични прегледи в 10 километровата зона около огнищата. Към момента е забранено населването на животновъдни обекти с новоизлюпени водоплаващи птици на територията на цялата страна.", "date": "2017.11.05", "title": "Четири огнища на инфлуенца по птиците са констатирани до момента на територията на страната"}
{"url": "http://www.focus-news.net/news/2017/11/05/2453959/afp-hilyadi-dushi-sa-se-sabrali-na-protest-sreshtu-donald-tramp-v-yuzhna-koreya.html", "text": "Хиляди южнокорейци протестират срещу скорошното посещение на президента на САЩ Доналд Тръмп в страната и призовават към мир, предава  AFP.\r\nТръмп ще посети Южна Корея във вторник и сряда като част от неговата азиатска обиколка, включваща и Япония, Виетнам, Китай и Филипините.  Очаква се той да се срещне с президента на Южна Корея Мун Джей-ин, да посети военната база на САЩ в страната и да отправи послание към Северна Корея и нейния лидер Ким Чен-ун. \r\n„Ние сме срещу войната. Искаме преговори за мир“, скандират протестиращите в центъра на Сеул. Мнозина от тях критикуват и Тръмп, и Ким Чен-ун заради това, че засилват риска за война. \r\n„Ким и Тръмп използват настоящето военно противопоставяне, за да извличат политически ползи, докато южнокорейците треперим от страх от война“, заяви един от протестиращите. \r\nОрганизаторите смятат, че на протеста са се събрали около 5000 души. Виктор Турмаков", "date": "2017.11.05", "title": "AFP: Хиляди души са се събрали на протест срещу Доналд Тръмп в Южна Корея"}
{"url": "http://www.focus-news.net/news/2017/11/05/2453960/nachalnikat-na-otbranata-general-leytenant-andrey-botsev-shte-uchastva-v-esennata-sesiya-na-voenniya-komitet-na-es-v-bryuksel.html", "text": "Началникът на отбраната генерал-лейтенант Андрей Боцев ще участва в есенната сесия от заседания на Военния комитет на Европейския съюз. Това съобщиха от пресцентъра на Министерство на отбраната. Форумът ще се проведе на 6 и 7 ноември в Брюксел, Белгия. Срещата ще предостави възможност да се разгледа изпълнението на Глобалната стратегия на ЕС в сферата на сигурността и отбраната и по-специално, координирания годишен преглед на отбраната и постоянното структурирано сътрудничество. \r\nНачалниците на отбраната ще обсъдят сътрудничеството между ЕС и НАТО, заедно с върховния командващ на Съюзното командване на Алианса по операциите. Те ще получат актуална информация за взаимодействието в борбата срещу хибридните заплахи и в областта на киберотбраната. Ще бъдат дискутирани въпроси, свързани с борбата срещу тероризма и предотвратяването на радикализацията, като специално внимание ще бъде обърнато върху заплахата от Ислямска държава. В тази сесия участие ще вземат и представители на държави-партньори. \r\nДневният ред на заседанието предвижда да бъдат обсъдени мисиите за военна подготовка по линия на Общата политика за сигурност и отбрана на ЕС. В края на заседанието ще бъде избран следващият председател на Военния комитет на Европейския съюз.", "date": "2017.11.05", "title": "Началникът на отбраната генерал-лейтенант Андрей Боцев ще участва в есенната сесия на Военния комитет на ЕС в Брюксел"}
{"url": "http://www.focus-news.net/news/2017/11/05/2453961/reuters-spored-sotsiologicheskite-prouchvaniya-partiite-koito-iskat-nezavisimostta-na-kataluniya-shte-spechelyat-izborite-v-regiona.html", "text": "Партиите, които се застъпват за независимостта на Каталуния, ще спечелят регионалните избори през декември, но може и да не спечелят парламентарно мнозинство според социологическо проучване на компания ГАД-3, предава  Reuters.\r\nСпоред проучването, обхванало 1233 души между 30 октомври и 2 ноември, подкрепящите независимостта партии „Републиканска левица на Каталуния“, „Каталунската демократична европейска партия“ и „Кандидатура на народното единство“ ще спечелят на изборите между 66 и 69 местна в 135-местния регионален парламент.  Виктор Турмаков", "date": "2017.11.05", "title": "Reuters: Според социологическите проучвания партиите, които искат независимостта на Каталуния, ще спечелят изборите в региона"}
{"url": "http://www.focus-news.net/news/2017/11/05/2453962/ministar-krasimir-karakachanov-s-valeri-simeonov-sme-ot-razlichni-partii-i-mozhem-da-imame-razlichni-mneniya-za-otbranata.html", "text": "Това, че с Валери Симеонов сме съпредседатели на коалицията „Обединени патриоти“, не значи, че не можем да имаме различни мнения за отбраната, тъй като сме от различни партии. Това каза министърът на отбраната Красимир Каракачанов в предаването „Неделя 150“ по БНР относно изказването на вицепремиера Валери Симеонов по време на заседание на Министерски съвет, в което от неговите думи става ясно, че е срещу модернизацията на армията.\r\n„Не може да продължаваме да пренебрегваме нуждата на военните сили и в същото време да искаме да имаме армия, която да защитава страната, особено във времената, в които живеем. За съжаление, светът през последните години не става нито по-сигурен, нито по-добър. А напротив – става все по-опасен и има все повече предизвикателства, свързани с националната сигурност. И няма как ти да поддържаш сериозна бойна подготовка на военните сили и да имаш модерна армия, която да може да се справя с всички предизвикателства отвън, и в същото време да не отделяш необходимите средства за това. Така че Валери Симеонов има своето мнение, но бюджетът бе приет с необходимите средства за увеличаване на бюджета за отбрана. За първи път от 2013 г. ще се увеличат и заплатите на военнослужещите и за това са отделени 100 млн. лева“, каза още Каракачанов.", "date": "2017.11.05", "title": "Министър Красимир Каракачанов: С Валери Симеонов сме от различни партии и можем да имаме различни мнения за отбраната"}
{"url": "http://www.focus-news.net/news/2017/11/05/2453963/sport-zhoze-maurinyo-e-obvinen-za-ukrivane-na-danatsi.html", "text": "Старшият треньор на английския отбор Манчестър Юнайтед Жозе Мауриньо е подозиран за укриване на данъци в Испания.\r\n Специалистът е обвинен, че работейки за Реал Мадрид в периода между 2010 и 2013 г. не е платил данъци в размер на 3,3 млн. евро. Представителите на Мауриньо отричат той да е нарушавал закона.  Виктор Турмаков", "date": "2017.11.05", "title": "Спорт: Жозе Мауриньо е обвинен за укриване на данъци"}
{"url": "http://www.focus-news.net/news/2017/11/05/2453964/predsedatelyat-na-zheni-gerb-irena-sokolova-v-pleven-evropredsedatelstvoto-e-predizvikatelstvo-za-vsichki-nas-i-ogromna-otgovornost.html", "text": "„Българското председателство на Съвета на Европейския съюз ще помогне за повече доверие към страната ни, повече чуждестранни инвестиции, развитие на туризма и по-широко припознаване на академичните среди и гражданските организации като партньори в бъдещи европейски проекти и мрежи. Като председател на Съвета на ЕС, България има уникален шанс да участва в процесите на формиране на и реформиране на ЕС такъв, какъвто биха искали да го видят европейските граждани, част от които сме и ние - българите, и за какъвто мечтаят младите хора. България с председателството си ще е първа на картата не само на Европа, а и на света. Това е не само огромно предизвикателство, но и тежка отговорност“, заяви председателят на Жени ГЕРБ Ирена Соколова в Плевен по време на кръглата маса на тема: „Българското председателство на Съвета на ЕС – предизвикателства и отговорности. 2018 – Европейска година на културното наследство”, организирана от Жени ГЕРБ – Плевен, съобщиха от пресцентъра на ПП ГЕРБ.\r\nНа срещата присъстваха министърът на правосъдието Цецка Цачева, народните представители от ГЕРБ - Плевен Владислав Николов и Ралица Добрева, областният управител Мирослав Петров, председателите на общинските съвети в Плевен и Левски Мартин Митев и Дочко Дочев, общински съветници, дами от областната структура на Жени ГЕРБ – Плевен. \r\nЧас преди срещата се проведе областно годишно отчетно събрание на Жени ГЕРБ – Плевен, на което областното ръководство на дамите отчете дейността си за една година. Отчетът бе представен от организационния секретар на ЖГЕРБ – Плевен Десислава Панталеева. \r\n„Жените са основните представители в пряката партийна дейност през изминалата една година. Областната структура имаше и активен социален живот, целите на които бяха доброволчество в полза на нуждаещи се от помощ, придобиване на знания в различни области и творчески дейности, целящи едно – популяризиране на добрите практики на ГЕРБ в тези области“, заяви областният ръководител на Жени ГЕРБ Даниела Гонкова. \r\n„Нашата мисия е да помагаме и да бъдем полезни, затова работим успешно и с неправителствени организации като групата „Справедливост“ на адвокат Галя Горанова“, посочи членът на НИС на Жени ГЕРБ Диана Данова. Галя Горанова от своя страна разказа за съвместната дейност с дамите и благодари на Цецка Цачева за помощта по отношение на поетите от „Справедливост“ законодателни инициативи. \r\n„Жените са основен двигател на дейността на ГЕРБ – Плевен. Те са инициатори и участници в почти всички мероприятия на областната партийна структура, за което им благодаря“, поздрави присъстващите областният координатор на ГЕРБ Владислав Николов. \r\n„Мисията на ЖГЕРБ е да се подкрепяме взаимно и да подкрепяме правителството, което променя средата за живот и дава шанс за развитие. Радвам се, че резултатите, постигнати при управлението на ГЕРБ, се ценят и вече 10 години вървим напред. За растежа безспорно допринасят финансовата политика, административната реформа и ефективната работа по европейските програми, чрез която се инвестира в изграждането и обновяването на инфраструктурата. За 2016 г. сме на четвърто място в ЕС по икономически растеж, а когато фактите говорят, компроматите на опонентите ни губят всякакъв смисъл”, заяви Соколова в обръщението си към присъстващите.", "date": "2017.11.05", "title": "Председателят на Жени ГЕРБ Ирена Соколова в Плевен: Европредседателството е предизвикателство за всички нас и огромна отговорност"}
{"url": "http://www.focus-news.net/news/2017/11/05/2453965/veliko-tarnovo-zapochva-premahvane-na-opasnite-bitovi-otpadatsi-s-koito-e-obrazuvano-nereglamentirano-smetishte-v-zapadnata-industrialna-zona-na-svishtov.html", "text": "До понеделник вечерта ще бъдат премахнати опасните битови отпадъци, с които е образувано нерегламентирано сметище в Западната индустриална зона на Свищов. Това съобщиха за Радио „Фокус“ – Велико Търново от Общината. От там уточниха, че имат готовност да следят стриктно целия процес. Според предписанието на Регионалната инспекция по околна среда и води във Велико Търново събирането им трябва да стартира днес. Те трябва да бъдат транспортирани до регламентирано за такъв вид отпадъци депо. Към момента Районна прокуратура води следствие по случая. Камионът, превозвал опасните товари, е задържан. Образувано е досъдебно производство.\r\nЛуиза ТРАНЧЕВА", "date": "2017.11.05", "title": "Велико Търново: Започва премахване на опасните битови отпадъци, с които е образувано нерегламентирано сметище в Западната индустриална зона на Свищов"}
{"url": "http://www.focus-news.net/news/2017/11/05/2453966/voice-of-america-prolivnite-dazhdove-i-burnite-vetrove-sa-predizvikali-evakuatsii-v-malayziya.html", "text": "Малайзийското правителство е разположило армейски части, за да помогнат на хилядите хора, евакуирани в страната заради наводненията, предизвикани от проливните дъждове, предаде  Voice of America.\r\nБлизо 2000 души са евакуирани в най-силно засегнатия щат Пенанг и са настанени във временни укрития. Нивото на водата се е увеличило на места с 3-4 метра и се очаква да се увеличи заради продължаващите валежи. \r\nСтотици дървета са повалени от бурните ветрове. Най-малко двама души са загинали.  Виктор Турмаков", "date": "2017.11.05", "title": "Voice of America: Проливните дъждове и бурните ветрове са предизвикали евакуации в Малайзия"}
{"url": "http://www.focus-news.net/news/2017/11/05/2453967/sofiya-51-godishen-mazh-e-otkrit-martav-v-kv-pavlovo.html", "text": "51-годишен мъж е открит мъртъв в кв. „Павлово“. Това съобщават от пресцентъра на МВР. Около 13.10 часа на 4 ноември на частен адрес в столичния кв. „Павлово“ е намерено тялото на мъж с порезно-прободни рани. Установена е самоличността му -  51-годишен, собственик на жилището. Образувано е досъдебно производство, криминалисти от СДВР и ГДНП работят по изясняването на случая. Действията по разследването продължават.", "date": "2017.11.05", "title": "София: 51-годишен мъж е открит мъртъв в кв. „Павлово“"}
{"url": "http://www.focus-news.net/news/2017/11/05/2453968/hurriyet-osnovnata-turska-opozitsionna-partiya-podkrepi-palestina-v-granitsite-ot-1967-godina.html", "text": "Председателят на основната турска опозиционна Народнодемократична партия Кемал Кълъчдароглу изрази подкрепа към установяването на Палестинска държава в границите от 1967 г. и с Източен Йерусалим като столица, пише   Hurriyet.\r\nКълъчдароглу е изпратил писмо до президента на Палестинската автономия Махмуд Аббас по случай стогодишнината от Балфурската декларация, която прокарва пътя към създаването на Израел през 1948 г.\r\n„Приветстваме всички усилия, основани на двудържавното решение, за да се създаде независима и суверенна палестинска държава в границите от 1967 г. и с Източен Йерусалим за столица“, пише в посланието. Според Кълъчдароглу това „ще бъде единственото възможно и трайно решение“, което да прекрати  дългогодишното страдание на палестинския народ. \r\nДобавяйки, че палестинското единство може да бъде засилено чрез мирни и конструктивни средства, турският опозиционер заяви, че партията му подкрепя единството между „Фатах“ и „Хамас“ за бъдещето на Палестина.  Виктор Турмаков", "date": "2017.11.05", "title": "Hurriyet: Основната турска опозиционна партия подкрепи Палестина в границите от 1967 година"}
{"url": "http://www.focus-news.net/news/2017/11/05/2453969/plovdiv-narodnite-predstaviteli-ot-gerb-organizirat-priemni-za-grazhdani-na-6-noemvri.html", "text": "Народните представители от ГЕРБ организират приемни за граждани на 6 ноември. Това съобщиха от пресцентъра на ПП ГЕРБ. Народните представители от ГЕРБ - Пловдив-град ще приемат граждани от избирателния си район, както следва:\r\nМенда Стоянова – председател на Комисията по бюджет и финанси в 44-тото Народно събрание, от 16.00 часа в централния офис на ГЕРБ на бул. „Марица” 91;\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, от 16.30 часа в офиса на ГЕРБ на улица „Прага” 2; \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, от 16.00 часа в партийния офис на ул. „Стефан Стамболов\" 21;\r\nСпас Гърневски - член на Комисията за борба с корупцията, конфликт на интереси и парламентарна етика и Комисията по културата и медиите, от 16.00 часа в офиса на  ГЕРБ на бул. „Марица” 91.", "date": "2017.11.05", "title": "Пловдив: Народните представители от ГЕРБ организират приемни за граждани на 6 ноември"}
{"url": "http://www.focus-news.net/news/2017/11/05/2453970/ministar-krasimir-karakachanov-prizovavam-prokuraturata-da-se-samosezira-ot-izkazvaneto-na-lyutvi-mestan-za-priznavane-na-turskoto-maltsinstvo-v-balgariya.html", "text": "Призовавам прокуратурата да се самосезира от изказването на Лютви Местан за признаване на турското малцинство в България и да го подведе под наказателна отговорност. Това каза съпредседателят на \"Обединени патриоти\" и министър на отбраната Красимир Каракачанов в предаването „Неделя 150“.\r\n„Г-н Местан вече доста време се мотае в политиката и в българския парламент и всъщност тук израсна и се научи да говори политически. Така че би следва да е прочел Конституцията на Република България, където много ясно пише, че България не приема колективни малцинствени права, а признава основното правило в международното право – индивидуалните човешки права“, каза още той и уточни, че в нея не се говори за колективни права било то на религиозни, етнически или други общности и са регламентирани и гарантирани правата на всички български граждани без оглед на тяхната религиозна принадлежност, пол и .т.н. „А г-н Местан отново спекулира и се прави, че не знае за какво става дума. Лично аз смятам, че това беше поредната провокация, която той прави, и трябва някой да вземе мерки“, обясни Каракачанов.\r\nНа въпрос относно намерението на опозицията да иска вот на недоверие министърът заяви, че това е нейно право и не е нещо ново. „Правителството беше подкрепено с гласовете на ГЕРБ и „Обединени патриоти“. В този смисъл позицията на БСП и ДПС не е нова. Те трудно могат да приемат избора на българските граждани и смятат, че нещо априори им се предлага“, каза Каракачанов.Агенция \"Фокус\" припомня: В края на миналия месец партията на Лютви Местан ДОСТ изпрати отворено писмо, с което поиска признаване на турско национално малцинство в България. Основният аргумент, на който от ДОСТ се опряха в писмото си,  е неотдавнашното признаване на българско национално малцинство в Албания.", "date": "2017.11.05", "title": "Министър Красимир Каракачанов: Призовавам прокуратурата да се самосезира от изказването на Лютви Местан за признаване на турското малцинство в България"}
{"url": "http://www.focus-news.net/news/2017/11/05/2453971/pregled-na-mezhdunarodnite-novini-do-13-chasa-agentsiya-fokus.html", "text": "Бившият каталунски лидер Карлос Пучдемон заяви, че иска да се предаде на „истинското правосъдие в Белгия, а не на това в Испания“. Той добави, че не е избягал след референдума за независимост в областта, но просто не е можел да подготви защитата си в Испания.\r\nПучдемон разкритикува „извънредно варварските действия“ на испанското правителство и на министър-председателя Мариано Рахой. Той ги обвини, че са оркестрирали скорошните събития, довели до това няколко членове на екипа му да влязат в затвора. Същевременно бившият каталунски лидер призова към „политически диалог“, който според него е единственото решение за настоящата безизходица. \r\nПучдемон добави, че ситуацията в момента изисква „политика, която Мариано Рахой не употребява“. „Министър-председателят използва прокуратурата, съдилищата, полицията, дори и предприемачи. Не е правилно, че рискуваме 30 години затвор заради това, че слушахме електората си“, смята той. „Всичко това е извънредно варварско. Бях избран. Волята на каталунския народ бе нелегално смазана от правителството на Рахой“, добави бившият каталунски лидер. \r\n***  Партиите, които се застъпват за независимостта на Каталуния, ще спечелят регионалните избори през декември, но може и да не спечелят парламентарно мнозинство според социологическо проучване на компания ГАД-3.\r\nСпоред проучването, обхванало 1233 души между 30 октомври и 2 ноември, подкрепящите независимостта партии „Републиканска левица на Каталуния“, „Каталунската демократична европейска партия“ и „Кандидатура на народното единство“ ще спечелят на изборите между 66 и 69 местна в 135-местния регионален парламент. \r\n*** Гръцкият външен министър Никос Кодзиас заяви, че правителството има намерение да разреши спора за името с Македония. Той добави, че националната рана, която е отворена вече 26 години, трябва да бъде излекувана до 2018 година.\r\n„Вярвам, че въпросът трябва да бъде решен до първата половина на 2018 г.\", заяви Кодзиас. Според него в противен случай ще има \"големи усложнения\". Той добави, че след разрешаването му ще останат \"три-четири месеца бюрокрация в ООН\".\r\nСпоред министъра въпросът трябва да бъде решен до края на 2018 г., защото през следващата 2019-та и в Македония, и в Гърция ще се проведат избори. \r\n„Няма да бъде добра година за справяне с въпроси от подобно естество, защото ние ще сме насред избирателни кампании, а такива проблеми трябва да се решават в спокойна атмосфера“, заяви Кодзиас. \r\n***  Повече от 100 души са загинали при терористичния акт, устроен от камикадзе в предградието на сирийския град Деир ез Зор.\r\nЖертви на атаката, организирана от „Ислямска държава“, са станали основно жени и деца. \r\nПо-рано бе съобщено, че терорист е взривил кола-бомба в центъра на лагер за бежанци в северно предградие на Деир ез Зор.\r\n***  Президентът на САЩ Доналд Тръмп предупреди, че „никой диктатор“ не трябва да подценява САЩ.\r\nПо време на своето посещение в Япония президентът заяви, че „никой диктатор, никой режим и никоя нация не трябва да подценяват американската решителност“ . „От време на време те ни подценяват. Не им е приятно след това, нали?“, добави той. „Ние никога няма да отстъпим, няма да се поколебаем да защитим народа си, свободата си и нашето велико американско знаме“, заяви Тръмп.\r\nОбиколката на Тръмп, започнала от Япония, се извършва на фона на изостряне на положението на Корейския полуостров. \r\n*** Най-малко 27 души са загинали във Виетнам заради мощния тайфун, връхлетял страната. Още 22 души се смятат за безследно изчезнали. В понеделник в страната трябва да започне срещата на високо равнище на Азиатско-тихоокеанското икономическо сътрудничество.\r\nСтихията бушува недалеч от град Нячанг, разположен на 500 км. от Дананг, където трябва да се проведе срещата. Скоростта на вятъра достига до 90 км/ч. Поривите са отнесли покривите на хиляди домове. \r\nМестните власти разработват планове за осигуряването на безопасността на участниците на срещата от бедствието. На нея ще присъстват президентите на САЩ, Китай и Русия Доналд Тръмп, Си Дзинпин и Владимир Путин, министър-председателят на Япония Шиндзо Абе и други световни лидери. \r\n*** Северна Корея призова президента на САЩ Доналд Тръмп да се въздържа от „безотговорни забележки“ по време на обиколката си в Азия, предаде  AFP.\r\nСевернокорейският правителствен вестник „Родонг Синмун“ съобщи, че американците искат импийчмънта на Тръмп, защото неговата „духовна нестабилност“ може да доведе до „ядрено бедствие на територията на САЩ.  \r\n„Президентът не се е укротил и сериозно провокира КНДР, отправяйки глупави забележки“, пише в статия на вестника. „Ако САЩ подцени силата на КНДР и посмее да действа безразсъдно, тя ще бъде заставена да действа с решително и безжалостно наказание, мобилизирайки пълната си сила“, сочи „Родонг Синмун“.\r\n***", "date": "2017.11.05", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/11/05/2453972/afp-po-danni-na-siriyskata-observatoriya-za-pravata-na-choveka-75-dushi-sa-zaginali-pri-teroristichniya-akt-v-deir-ez-zor.html", "text": "По-данни на базираната в Лондон Сирийска обсерватория за правата на човека, най-малко 75 цивилни са загинали при взрива на колата бомба, организиран от „Ислямска държава“, в бежанския лагер в северните предградия на сирийския град Деир ез Зор, предаде  AFP.\r\n„Нападението в източната провинция Деир ез Зор уби най-малко 75 бежанци, включително и деца, и рани 140“, заяви директорът на организацията Рами Абдел Рахман.   Виктор Турмаков", "date": "2017.11.05", "title": "AFP: По данни на Сирийската обсерватория за правата на човека 75 души са загинали при терористичния акт в Деир ез Зор"}
{"url": "http://www.focus-news.net/news/2017/11/05/2453973/nela-rachevits-zam-kmet-na-gabrovo-obshtinata-poluchi-priz-za-tvorcheski-grad-na-zanayatite-i-izkustvoto.html", "text": "Габрово е Творчески град на занаятите и изкуството, според признание на ЮНЕСКО. Общината получи приза преди броени дни и тепърва предстои организацията на редица събития, с които ще го защити. Това каза за Радио „Фокус“ – Велико Търново зам.-кметът на Габрово Нела Рачевиц. Сега градът е част от мрежа, заедно с още 180 населени места, които също са избрани за Творчески градове на занаятите и фолклорното изкуство, по целия свят. „Мощта на тази мрежа от градове, които са поставили творчеството в основната на политиките за успешно развитие на даденото населено място, опитът, практиката, възможността да се обменят и заедно да се водят  процеси, да разработват общи продукти, това е изключително важно. Защото колкото да сме знаещи и можещи в нашия град, знанието и мощта, философията и познанието на целия свят на тези 180 града от почти всички континенти е много повече. Ние вярваме, че имаме какво да дадем на мрежата, но сме убедени, че ще получим много“, добави зам.-кметът. Габрово е вторият град с подобно признание от ЮНЕСКО. През 2014 година София е избрана за Град на киното. Според условията за кандидатстване е изготвен план с действия за следващите четири години. „Ние сме посочили как ще развиваме събитията и процесите в града и разбира се сме включили нови такива. А до колко и как ще допълним тези събития с международно участие ще се решава от тук нататък. Но мисля, че именно това е смисълът на тази мрежа – не всеки сам да прави нещо и да го разказва на другите, а да го правят заедно“, каза още Нела Рачевиц. По думите ѝ Общината е основният ръководител на процеса, но всички културни институции се включват в подготовката и реализацията. Според нея финансирането също ще се осигурява съвместно – от общинския бюджет и музеите, читалищата и неправителствените организации.\r\nЛуиза ТРАНЧЕВА", "date": "2017.11.05", "title": "Нела Рачевиц, зам.-кмет на Габрово: Общината получи приз за Творчески град на занаятите и изкуството"}
{"url": "http://www.focus-news.net/news/2017/11/05/2453974/blagoevgrad-mazh-e-zaginal-pri-intsident-po-vreme-na-lov-kray-selo-gorno-leshko.html", "text": "Мъж е загинал при инцидент по време на лов край село Горно Лешко. Това съобщиха за Радио „Фокус“ – Пирин от Центъра за спешна медицинска помощ в града. Става дума за ловец, който се е прострелял около 11.00 часа в местност край село Горно Лешко. Предстои да бъде извършено разследване по случая, за да се установят причините за инцидента.\r\nЛивия НИНОВА", "date": "2017.11.05", "title": "Благоевград: Мъж е загинал при инцидент по време на лов край село Горно Лешко"}
{"url": "http://www.focus-news.net/news/2017/11/05/2453975/pentagonat-invaziyata-e-edinstveniyat-nachin-za-unishtozhavaneto-na-yadreniya-arsenal-na-severna-koreya.html", "text": "Според Пентагона единственият начин САЩ да разберат размера на севернокорейския ядрен арсенал и да го унищожат е чрез наземна инвазия. Министерството на отбраната на САЩ направи това предположение в свое писмо към конгресмените, пожелали да узнаят повече за логистиката и възможната загуба на човешки животи в случай на конфликт със Северна Корея, предаваVoice of America.\r\nПисмото от контраадмирал Майкъл Дж. Дюмон от общото командване на началник щабовете на САЩ сочи, че класифициран инструктаж „би бил най-доброто място за детайлното обсъждане на възможностите на САЩ и на съюзниците им да контрират възможността на Северна Корея да отговори с ядрено оръжие и да елиминира ядрените оръжия на Северна Корея, намиращи се в дълбоки подземни обекти“. \r\nПо-рано конгресменът-демократ от щата Аризона заяви, че е „важно хората да разберат как би изглеждала война с ядрена сила“. Според него в първите ѝ дни е възможно да загинат 300 хил. души, като от тях 100 хил. да са американски граждани. \r\nНеговият колега-демократ от същия щат Рубен Галего заяви, че конгресмените „искат да има пълна прозрачност и информация за това, какво би се случило, ако нашите лидери направят погрешните изчисления“.  Виктор Турмаков", "date": "2017.11.05", "title": "Пентагонът: Инвазията е единственият начин за унищожаването на ядрения арсенал на Северна Корея"}
{"url": "http://www.focus-news.net/news/2017/11/05/2453976/plovdiv-obshtinskite-savetnitsi-ot-gradskata-struktura-na-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив организират приемни за граждани. Това съобщиха от пресцентъра на ПП ГЕРБ. Приемните ще се провеждат по предварително изготвен график.\r\nНа 6 ноември 2017 г. гражданите ще могат да се срещнат с:\r\nДаниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А;\r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91;\r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А.\r\nОбщинският съветник от ГЕРБ в Общински съвет – Пловдив Иван Вичков ще приема граждани на 7 ноември 2017 г. от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 8 ноември 2017 г. ще се проведат приемни с граждани на общински от ГЕРБ в Общински съвет - Пловдив, както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 9 ноември 2017 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nГошо Къчков - от 17.30 до 19.00 часа в офиса на  ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на  ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на  ГЕРБ в район „Южен” на ул. ”Академик Петър Динеков” №1А.", "date": "2017.11.05", "title": "Пловдив: Общинските съветници от градската структура на ГЕРБ организират приемни за граждани"}
{"url": "http://www.focus-news.net/news/2017/11/05/2453977/sport-yuliya-gyorges-specheli-turnira-v-chzhuhay.html", "text": "Германката Юлия Гьоргес спечели турнира на Женската тенис асоциация (WTA) в китайския град Чжухай. На финала тя победи американката Коко Вандеуей с резултат 7:5, 6:1. \r\nТова е втория за сезона трофей за 29-годишната Гьоргес. По-рано тя спечели купата на Кремъл.  Виктор Турмаков", "date": "2017.11.05", "title": "Спорт: Юлия Гьоргес спечели турнира в Чжухай"}
{"url": "http://www.focus-news.net/news/2017/11/05/2453978/sofiya-politseyski-patrul-s-radar-e-razpolozhen-na-am-trakiya-na-izhoda-na-stolitsata.html", "text": "Полицейски патрул със софийска регистрация 2760 с радар е разположен на АМ \"Тракия\" на изхода на столицата, предаде репортер на Агенция \"Фокус\". Трафикът по автомагистралата е с нормална интензивност. Настилките са сухи. Агенция \"Фокус\" призовава шофьорите да карат внимателно.", "date": "2017.11.05", "title": "София: Полицейски патрул с радар е разположен на АМ \"Тракия\" на изхода на столицата"}
{"url": "http://www.focus-news.net/news/2017/11/05/2453979/pazardzhik-politseyski-patrul-s-radar-e-razpolozhen-v-selo-glavinitsa.html", "text": "Полицейски патрул с пазарджишка регистрация и с радар е разположен в село Главиница, предаде репортер на Агенция \"Фокус\".", "date": "2017.11.05", "title": "Пазарджик: Полицейски патрул с радар е разположен в село Главиница"}
{"url": "http://www.focus-news.net/news/2017/11/05/2453980/afp-blizo-200-dushi-sa-zadarzhani-v-moskva-po-vreme-na-protest-sreshtu-vladimir-putin.html", "text": "Руската полиция е задържала най-малко 200 активисти, събрали се в центъра на Москва на несъгласуван протест срещу президента Владимир Путин, предаде  AFP.\r\n„В момента броят на задържаните е достигнал до 200“, съобщава полицейски източник, след като последователите на забранена радикална опозиционна група се събраха край стените на Кремъл.  Виктор Турмаков", "date": "2017.11.05", "title": "AFP: Близо 200 души са задържани в Москва по време на протест срещу Владимир Путин"}
{"url": "http://www.focus-news.net/news/2017/11/05/2453981/plovdiv-mestnata-komisiya-za-borba-sreshtu-protivoobshtestvenite-proyavi-na-maloletnite-i-nepalnoletnite-v-karlovo-organizira-den-na-otvorenite-vrati-na-14-noemvri.html", "text": "Местната комисия за борба срещу противообществените прояви на малолетните и непълнолетните (МКБППМН) в Карлово организира Ден на отворените врати на 14 ноември. Това съобщиха за Радио „Фокус“ – Пловдив от отдел „Връзки с обществеността“ на комисията. Всеки, който се интересува от дейността на комисията, ще може да я посети за времето от 09.00 до 16.00 часа. Денят на отворените врати ще включва кампанията „Секретар на МКБППМН за един ден“, която е насочена към младите хора и им дава възможност да се запознаят със задълженията и отговорностите на длъжността.\r\nОт комисията обясниха, че идеята на инициативата Ден на отворените врати е да се повиши правната култура и на децата, които ще посетят кабинета, да се постигне по-добра информираност и да се изгради доверие у тях по отношение на институциите. „Целта на всички ни е да възпитаме у подрастващите чувство на уважение към законността, зачитане на ценностите на обществото и формиране на гражданско самосъзнание“, посочиха от Местната комисия за борба срещу противообществените прояви на малолетните и непълнолетните в Карлово.\r\nТони МИХАЙЛОВ", "date": "2017.11.05", "title": "Пловдив: Местната комисия за борба срещу противообществените прояви на малолетните и непълнолетните в Карлово организира Ден на отворените врати на 14 ноември"}
{"url": "http://www.focus-news.net/news/2017/11/05/2453982/reuters-bryukselskata-prokuratura-shte-provede-preskonferentsiya-otnosno-karles-puchdemon.html", "text": "Брюкселската прокуратура ще проведе пресконференция в 15:00 българско време относно бившия каталунски лидер Карлес Пучдемон, за когото Испания издаде европейска заповед за арест, предава  Reuters.\r\n„Ще проведем пресконференция в 14:00 часа местно време (15:00 българско). Мога да потвърдя арестите на петима души“, заяви прессекретарят на прокуратурата Жил Дежемеп. \r\nСпоред законовите процедури в Белгия прокуратурата трябва да представи заподозрените пред съдия, който има срок от 24 часа да реши дали да одобри заповедта за арест. Решението може да се обжалва в срок от 45 дни.  Виктор Турмаков", "date": "2017.11.05", "title": "Reuters: Брюкселската прокуратура ще проведе пресконференция относно Карлес Пучдемон"}
{"url": "http://www.focus-news.net/news/2017/11/05/2453983/d-r-georgi-lazarov-urolog-2200-2300-mazhe-godishno-zabolyavat-ot-rak-na-prostata-u-nas.html", "text": "Около 2200-2300 мъже годишно заболяват от рак на простатата в България. Това каза в интервю за Агенция „Фокус“ д-р Георги Лазаров - специалист по урология и андрология в Първа САГБАЛ „Света София“ по повод месец ноември, обявен за месеца на мъжкото здраве и датата 5 ноември – Ден за борбата с рака на простатата. „Това е като всяко друго раково заболяване, засягащо простатната жлеза. В повечето случаи болестта протича абсолютно безсимптомно. Няма никаква симптоматика и с други думи ходенето на преглед може да открие случайно наличието на рак на простатата“, обясни д-р Лазаров. По думите му мъжете поне един път годишно трябва да посещават уролог. „Това е основното на кампанията този месец, която не е само върху рака на простатата. Върху него се фокусират колегите от онкологията, тези от Военна болница, Александровска. Лично моята насоченост е изцяло към мъжката полова система. Ноември по принцип е месец на мъжкото здраве. Това е обявено от Световната здравна организация, а 5 ноември е Ден за борба срещу рака на простатата. Аз лично ще извършвам прегледи на мъжка полова система основно“, допълни той и добави, че основен проблем при мъжкото здраве е стерилитетът, както и заболяванията на половия член.  „В момента има нещо, което е доста модерно на запад, което тук все още не е популярно – дискусиите по отношение на т.нар. мъжка контрацепция. Пациенти, които проявят интерес, в кабинета могат да осъществят дискусии по тази тема. \r\nЛюба АЛЕКСИЕВА", "date": "2017.11.05", "title": "Д-р Георги Лазаров, уролог: 2200-2300 мъже годишно заболяват от рак на простата у нас"}
{"url": "http://www.focus-news.net/news/2017/11/05/2453984/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: заместник-председателят на 44-тото НС и член на КК на ГЕРБ Цвета Караянчева, експредседателят на НС и МС проф. Огнян Герджиков, министърът на образованието и науката Красимир Вълчев, математик и анализатор проф. Михаил Константинов и Първан Симеонов от „Галъп Интернешънъл“.", "date": "2017.11.05", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/11/05/2453985/afp-islyamska-darzhava-tvardi-che-stoi-zad-seriyata-napadeniya-v-yemenskiya-grad-aden.html", "text": "„Ислямска държава“ твърди, че стои зад серията нападения в попадащия под йеменски правителствен контрол град Аден, при която загинаха осем полицейски служители, предаде  AFP.\r\nПоемането на отговорност за самоубийствените атентати от тази сутрин срещу йеменските сили за сигурност бе направено от терористичната група в интернет. Организацията твърди, че сблъсъците „продължават и в момента“. \r\nПо-рано йеменските сили за сигурност съобщиха, че подозират „Ал Кайда на Арабския полуостров“ за нападенията.  Виктор Турмаков", "date": "2017.11.05", "title": "AFP: „Ислямска държава“ твърди, че стои зад серията нападения в йеменския град Аден"}
{"url": "http://www.focus-news.net/news/2017/11/05/2453986/vidin-na-gkpp-dunav-most-2-ima-35-km-kolona-ot-tovarni-avtomobili-na-izhod-i-1-km-na-vhod.html", "text": "На българо-румънската граница на ГКПП \"Дунав мост 2-Видин\" има образувана 3,5 км колона от товарни автомобили на изход и 1 км - на вход, по данни към 13.30 часа. Това съобщиха от ГД \"Гранична полиция\". На границата с Турция на ГКПП \"Лесово\" има 3 км, а на ГКПП \"Капитан Андреево\" - 2 км колона от товарни автомобили на изход. На българо-гръцката граница на ГКПП \"Кулата\" на изход трафикът е интензивен за товарни автомобили.\r\nНа границите със Сърбия и Македония трафикът е нормален на всички контролно-пропускателни пунктове.", "date": "2017.11.05", "title": "Видин: На ГКПП \"Дунав мост 2\" има 3,5 км колона от товарни автомобили на изход и 1 км - на вход"}
{"url": "http://www.focus-news.net/news/2017/11/05/2453987/blagoevgrad-mazh-se-e-samoubil-sled-kato-e-izvarshil-ubiystvo.html", "text": "Мъж се е самоубил, след като е извършил убийство на друг мъж в петричкото село Капатово. Това съобщиха за Радио „Фокус“ – Пирин от пресцентъра на МВР. Сигналът за инцидента е подаден на телефон 112 в 12.48 часа. Работата по изясняването на случая продължава.\r\nЛивия НИНОВА", "date": "2017.11.05", "title": "Благоевград: Мъж се е самоубил, след като е извършил убийство"}
{"url": "http://www.focus-news.net/news/2017/11/05/2453988/sport-sportisti-ot-afganistan-za-parvi-pat-v-istoriyata-shte-uchastvat-na-zimni-olimpiyski-igri.html", "text": "Скиорите от Афганистан Саед Алишах Фарфанг и Саяд Хасини се квалифицираха за участие на гигантския слалом на зимните Олимпийските игри в корейския град Пьончан през 2018 г.\r\nТе ще са първите представители на страната си, които ще участват на Зимни олимпийски игри.  Виктор Турмаков", "date": "2017.11.05", "title": "Спорт: Спортисти от Афганистан за първи път в историята ще участват на зимни олимпийски игри"}
{"url": "http://www.focus-news.net/news/2017/11/05/2453989/benovska-g-n-borisov-i-g-n-dogan-shte-uspeete-li-da-pomirite-balgarskite-grazhdani-i-da-zatvardite-balgarskiya-etnicheski-model-i-na-balkanite-i-v-evropa.html", "text": "Г-н Борисов и г-н Доган, ще успеете ли да помирите българските граждани и да затвърдите българския етнически модел и на Балканите и в Европа? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването.\r\nБСП, 49-ия си конгрес на 28 октомври 2017 г., отвори „кутията на Пандора“ и обяви, че ще иска вот на недоверие за правителството на ГЕРБ.\r\nВ София, в Решения на ЦС на ДПС от 03 ноември 2017 г. ДПС заявиха: „Участието на националистите във властта е шамар върху демократичното лице на България, минира европейското бъдеще и е заплаха за стабилността на страната. Езикът на омразата, омразата в действие и агресията са на власт и ГЕРБ подражават на националистите. Загробването на ГЕРБ не е наш проблем, но тяхното поведение и политика загробват и държавата. Демокрацията е заплашена, стабилността в страната е под заплаха и това изисква спешни действия от нас. Време е за решителни действия за изваждането на националистите и на всички, които са с тях, от властта. Ние сме длъжни да защитим демокрацията, европейските ценности и стабилността на страната ни. В името на всички български граждани.“\r\nФиналното решение на форума на ДПС гласи така: „Задължава ЦОБ на ДПС, представителите на ДПС в ЕП, ПГ на ДПС, областните, общинските съвети на ДПС, както и всички структури на партията, заедно с представителите на ДПС в местната власт – кметове и общински съветници да водят политика за демонтаж на коалицията с националистическите партии. За осъществяването на това решение и тази цел партийните структури, представителите в местната власт, както и членовете на ПГ и ЕП на ДПС да използват всички позволени демократични политически и парламентарни средства, включително и вотове на недоверие към правителството“.\r\nНа 04 ноември 2017 г., лидерът на ГЕРБ и министър-председател Бойко Борисов отговори на ДПС от  Хасково като се обяви категорично против езика на омразата, който „започва да се възвръща между Обединени патриоти и ДПС“. Той призова патриотите „да си мерят приказките“ и заяви, че ДПС също трябва да проявяват „максимална толерантност“. “Винаги сме били за разбирателство, полагаме усилия различните етноси в България да живеят възможно най-добре и в разбирателство. Недопустимо е да се говори кой кого щял да стъпче. Може и с тези изказвания да се втвърдява електората и да се постига временен успех, но на Балканите по-страшно от това няма. Такава експлозия може да се получи, не забравяйте, че само преди 30 г. беше Възродителният процес”, акцентира Борисов. “Имаме толкова български мюсюлмани, няма разлика помежду ни, но някой иска да я прокара изкуствено. Трябва да четем историята и да бъдем внимателни с нея, защото се повтаря понякога и то в по-лош вариант”, заяви председателят на ГЕРБ. \r\nБорисов изясни на БСП и ДПС и: „Докато аз съм председател на ГЕРБ, няма да има коалиция с БСП. В ГЕРБ никога не са се водили разговори за коалиция с БСП, нито с ДПС. И за да спрат спекулациите, на Конгреса на ГЕРБ на 26-ти ноември, ще се вземе решение да не се прави такава коалиция, докато аз съм председател на партията. От трибуната на регионалната политическа академия на МГЕРБ Борисов обясни, че БСП си разчистват сметките помежду си като се обвиняват, че една част от тях били за коалиция с ГЕРБ. “Ние не искаме такъв съюз. Вътрешната опозиция в БСП да си намери друго обяснение с кого е”, заяви Борисов. Премиерът посочи, че вот на доверие се внася с цел да се свали действащото правителство и парламент и да се предизвикат нови избори. “Как си представят “национално отговорните политици” от БСП, че ще изглежда България в очите на Европа със служебно правителство и в предизборна кампания по време на Председателството ни на Съвета на ЕС?”, попита Бойко Борисов. Той бе категоричен, че това е безотговорно поведение от страна на опозицията и този вот няма да мине. \r\nЗа нас, избирателите, остава въпросът – ще има ли нови предсрочни и избори и кой, в какви комбинации, с кого и на какво основание ще управлява България?\r\nЗа това трябва да чуем отговора на най-важния въпрос: Г-н Борисов и г-н Доган, ще успеете ли да помирите българските граждани и да затвърдите българския етнически модел и на Балканите и в Европа?\r\nАз съм Беновска и питам.", "date": "2017.11.05", "title": "Беновска: Г-н Борисов и г-н Доган, ще успеете ли да помирите българските граждани и да затвърдите българския етнически модел и на Балканите и в Европа"}
{"url": "http://www.focus-news.net/news/2017/11/05/2453990/afp-vlastite-na-sauditska-arabiya-saobshtiha-che-nyama-da-ima-spetsialno-otnoshenie-kam-zadarzhanite-za-koruptsiya-printsove-i-ministri.html", "text": "Саудитска Арабия заяви, че ще се придържа строго към правосъдието, след като в рамките на антикорупционно разследване в страната бяха арестувани десетки високопоставени личности като принцове, министри и крупни бизнесмени, предава  AFP.\r\n„На заподозрените са предоставени същите права и отношенияекато към всеки друг саудитски поданик. Позицията или статута на заподозрените нямат влияние върху строгото и справедливо прилагане на правосъдието“, заяви главният прокурор на Саудитска Арабия Шейх Сауд ал Моджеб в официално свое заявление.  Виктор Турмаков", "date": "2017.11.05", "title": "AFP: Властите на Саудитска Арабия съобщиха, че няма да има специално отношение към задържаните за корупция принцове и министри"}
{"url": "http://www.focus-news.net/news/2017/11/05/2453991/blagoevgrad-s-postanovkata-tuk-na-kraya-na-sveta-shte-bade-zakrita-initsiativata-nosht-na-teatrite-2017.html", "text": "С представлението „Тук, … на края на света“ от Алекс фон Бьорклунд ще бъде закрито тазгодишното издание на „Нощ на театрите 2017“ в Драматичен театър „Никола Вапцаров“. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. Постановката е дело на Сдружение „Гестус“ и ще бъде представена в Благоевград от 21.00 до 22.30 часа на Камерна сцена. „Режисьор е Александър Галперин, а сценографията и костюмите са на Аксиния Петрова. В представлението участие ще вземат Илона Господинова, Иван Тодоров, Игор Дамянов и Симеон Тодоров. „Тук… на края на света“ надхвърля рамките на „националното“ и „специфичното“ и търси своята общочовешка природа“, каза още Спасова. Тя добави, че в забързания, заслепен и почти озверял от стремителното си развитие свят – бездушието, отчуждението и самотата се превръщат в неразделна част от живота ни. „Сблъсъкът между потребността на човека да бъде щастлив и невъзможността това да се случи е конфликт, който занимава човечеството, откакто свят светува. „Тук… на края на света“ ни кани на много странно място – на края на света. А може би това място не ни е чак толкова непознато? Може би всеки по един или друг начин мислейки за живота си, достига до него, ако не буквално в преносен смисъл. Или пък не ние стигаме, а краят сам ни застига. Къде да търсим спасение? А, ако вече е късно?“, посочи Спасова.\r\nЛивия НИНОВА", "date": "2017.11.05", "title": "Благоевград: С постановката „Тук, … на края на света“ ще бъде закрита инициативата „Нощ на театрите 2017“"}
{"url": "http://www.focus-news.net/news/2017/11/05/2453992/anadolu-agency-prezidentat-na-livan-zayavi-che-ochakva-ministar-predsedatelya-za-da-obsadyat-ostavkata-mu.html", "text": "Ливанският президент Мишел Аун заяви, че очаква завръщането на министър-председателя Саад Харири в Бейрут от Саудитска Арабия, за да чуе от него „обстоятелствата около неговата оставка“, предаде  Anadolu Agency.\r\nВ официално заявление на ливанското президентство се съобщава, че Аун е провел телефонен разговор с Харири. На 4 ноември 2017 г. министър-председателят по време на посещение в Саудитска Арабия обяви изненадващо, че подава оставка, посочвайки като причини опитите на Иран да наложи хегемонията си над Ливан. Той разкритикува Техеран и неговия ливански съюзник „Хизбулла“, обвинявайки ги в това, че се месят в делата на арабите. \r\nХарири бе назначен за министър-председател през 2016 г. Виктор Турмаков", "date": "2017.11.05", "title": "Anadolu Agency: Президентът на Ливан заяви, че очаква министър-председателя, за да обсъдят оставката му"}
{"url": "http://www.focus-news.net/news/2017/11/05/2453993/afp-shestima-dushi-sa-zaginali-sled-napadenie-v-irakskiya-grad-kirkuk.html", "text": "Най-малко шестима души са загинали след самоубийствен атентат в центъра на иракския град Киркук, предава  AFP.\r\nНападението е нанесено край старото полицейско управление на града, където са разположени силите на „Сарая ал Салам“ – шиитско паравоенно формирование, водено от влиятелния иракски духовник Моктада ас Садр. Виктор Турмаков", "date": "2017.11.05", "title": "AFP: Шестима души са загинали след нападение в иракския град Киркук"}
{"url": "http://www.focus-news.net/news/2017/11/05/2453994/pazardzhik-obshtina-peshtera-podpisa-sporazumeniya-za-satrudnichestvo-po-ekologichen-proekt-s-predstaviteli-na-harvatiya-i-makedoniya.html", "text": "Кметът на Община Пещера Николай Зайчев подписа споразумения за сътрудничество с кмета на хърватския град Лудбрек Дубравко Били и директора на Комуналната компания „Водовод Кочани“ в град Кочани Люпчо Папазов. Това съобщи за Радио „Фокус“ - Пазарджик Стоян Йовчев, експерт в Община Пещера. Събитието бе част от първата транснационална среща по проект „Две минути и половина до полунощ – Иновативен образователен подход за справяне с проблемите на изменението на климата в основно училище“ по програма \"Еразъм +\". Неин домакин в рамките на 2 дни е Пещера. Проектът се изпълнява съвместно с Република Македония – Комуналната компания „Водовод Кочани“, Македонската геотермална асоциация в  Скопие, ОУ „Кръсте Петков Мисирков“ – Оризари и Република Хърватия – община Лудбрег, Регионална енергийна агенция „Север“ в Копривница и Основно училище „Лудбрег“ в  Лудбрег. От България партньори на Община Пещера са Регионална енергийна агенция Пазарджик и ОУ „Св. Патриарх Евтимий“ – Пещера. „Проектът е насочен към повишаване на компетенциите и уменията на учителите и учениците в основното училище, с цел да се разбере науката за климата и да се обърне внимание на изменението на климата и необходимостта от използване на възобновяемите енергийни източници във и извън класната стая, както и да се развият силни умения за систематично мислене относно прогнозите за промяна в глобалния климат, като се насърчава подходът на критическото мислене към основните причини за този природен феномен“, уточни Йовчев. Той каза също, че международният характер на предизвикателството за смекчаване на последиците от изменението на климата сам по себе си насърчава транснационалното сътрудничество и екипната работа сред всички страни по света. Включването на различни социално-икономически типове партньори по проекта от три различни страни ще даде възможност за мултидисциплинарен подход, възможност за сравняване на различни казуси и по-алтернативни подходи за постигане на целите на проекта, които могат да бъдат използвани в бъдещия образователен процес. Продължителността на проекта е 24 месеца, а стойността е 135 050 евро.\r\nАлбена ЖИЛЕКОВА", "date": "2017.11.05", "title": "Пазарджик: Община Пещера подписа споразумения за сътрудничество по екологичен проект с представители на Хърватия и Македония"}
{"url": "http://www.focus-news.net/news/2017/11/05/2453995/kristian-lindner-svobodnata-demokraticheska-partiya-na-germaniya-ne-se-strahuva-ot-novi-izbori.html", "text": "Председателят на Свободната демократическа партия на Германия (СвДП) Кристиан Линднер заяви, че тя не се страхува от нови парламентарни избори, ако коалиционните преговори със Съюза ХДС/ХСС на канцлера Ангела Меркел и със „Зелените“ се провалят, предава Politico.\r\nПо време на интервю пред местни медии Линднер предупреди, че коалицията няма да се изгради, „просто защото всички сме изтощени и трябва да открием начин да сме заедно“ и повтори мнението си, че шансовете тя да се състави са 50 на 50. \r\n„Провеждането на нови парламентарни избори няма да засили влиянието на крайнодясната „Алтернатива за Германия“, заяви той и добави, че новото гласуване ще е възможност да се покаже на гласоподавателите, че „нашите убеждения са по-важни от служебните коли“. \r\nДве седмици след началото на коалиционните преговори различията в мненията относно образованието, миграцията и ролята на финансовия министър все още могат да ги провалят.\r\n„Ако основните приоритети на СвДП не бъдат включени в програмата на новото правителство, ние ще отидем в опозиция“, заплаши Линднер. „Партията има цялото време на света. Не мога да направя нищо, ако другите стават нетърпеливи. Няма смисъл да се съставя правителство, ако то не е стабилно и в него има постоянна борба“, добави той.  Виктор Турмаков", "date": "2017.11.05", "title": "Кристиан Линднер: Свободната демократическа партия на Германия не се страхува от нови избори"}
{"url": "http://www.focus-news.net/news/2017/11/05/2453996/afp-partiyata-na-karles-pudemon-iska-toy-da-se-kandidatira-na-predstoyashtite-regionalni-izbori.html", "text": "Каталунската европейска демократична партия на бившия регионален лидер Карлес Пучдемон, за когото испанските власти издадоха европейска заповед за арест, съобщи, че иска той да се кандидатира в нейните листи на предстоящите на 21 декември регионални избори, предава  AFP.\r\n„Ние искаме Пучдемон да е личността, която да води голямото настъпление, което ще проведем на 21 декември на избирателните секции“, съобщи прессекретарят на партията, която иска отделяне от Испания Марта Паскал.  Виктор Турмаков", "date": "2017.11.05", "title": "AFP: Партията на Карлес Пудемон иска той да се кандидатира на предстоящите регионални избори"}
{"url": "http://www.focus-news.net/news/2017/11/05/2453997/stara-zagora-biblioteka-iskra-v-kazanlak-organizira-izlozhba-i-fotostena-posveteni-na-sedmitsata-na-bashtata.html", "text": "Седмицата на бащата, която ще се проведе в дните от 6 до 11 ноември, ще бъде отбелязана от Общинска библиотека „Искра“ в Казанлък с редица събития, обединени от мотото „Най-отговорното забавление и най-забавната отговорност“. Това каза за Радио „Фокус“ директорът на библиотеката Анна Кожухарова. Тя добави, че целта на библиотека \"Искра\" е чрез различни форми на дейност и контакт с децата и родителите да насочи вниманието върху значимостта на бащината роля за пълноценното развитие на детето.\r\nЕдна от инициативите е фотостена „Аз и татко“. Всяко дете или баща може да занесе през цялата седмица от 6 до 11 ноември снимки, на които децата се забавляват, четат, учат или пътешестват със своите любими татковци, с които ще бъде оформена специална фотоизложба.\r\nДруга инициатива е изложба от детски рисунки \"Супер силата на татко\". Детските рисунки ще се създадат по време на специални творчески работилници в периода от 6 до 11 ноември. Изложбата ще бъде открита на 11 ноември от 11.00 часа в Детско-юношеския отдел на библиотеката, когато ще се състои и срещата с бащи, активни застъпници на детското четене.\r\nВ Седмицата на бащата библиотеката в Казанлък ще регистрира безплатно нови читатели на Детския отдел. „Всеки баща, довел своите малки наследници в библиотеката от 6 до 11 ноември, ще спомогне за превръщането на децата си в активни читатели“, каза Кожухарова. \r\nОрганизатори на инициативите в Седмицата на бащата са Община Казанлък и общинска библиотека „Искра“. В национален мащаб Седмицата на бащата ще протече под надслова „Истинският мъж знае как да бъде баща“. \r\nСлавяна ГАЙДАРОВА", "date": "2017.11.05", "title": "Стара Загора: Библиотека „Искра“ в Казанлък организира изложба и фотостена, посветени на седмицата на бащата"}
{"url": "http://www.focus-news.net/news/2017/11/05/2453998/tass-karles-puchdemon-se-predade-na-belgiyskata-politsiya.html", "text": "Бившият каталунски лидер Карлес Пучдемон се е предал на белгийската полиция, предава ТАСС.\r\nОчаквайте подробности.\r\nПревод и редакция:", "date": "2017.11.05", "title": "ТАСС: Карлес Пучдемон се предаде на белгийската полиция"}
{"url": "http://www.focus-news.net/news/2017/11/05/2453999/blagoevgrad-skandal-e-prichinata-za-sluchaya-v-koyto-mazh-se-e-samoubil-sled-kato-e-izvarshil-ubiystvo-v-s-kapatovo.html", "text": "Скандал е причината за случая, в който мъж се е самоубил, след като е извършил убийство в село Капатово, община Петрич. Това съобщиха от ОДМВР-Благоевград. Около 12.49 часа е получен сигнал за това, че в Капатово е възникнал скандал между двама мъже на 66 години от селото, в резултат на което единият е прострелял смъртоносно опонента си, след което се е самопрострерял и също е починал. Работата по случая продължава.", "date": "2017.11.05", "title": "Благоевград: Скандал е причината за случая, в който мъж се е самоубил, след като е извършил убийство в с. Капатово"}
{"url": "http://www.focus-news.net/news/2017/11/05/2454000/reuters-partiite-iskashti-nezavisimost-nay-veroyatno-shte-spechelyat-izborite-v-kataluniya-pokazvat-anketi.html", "text": "Партиите искащи отделяне на Каталуния от Испания ще се обединят за предстоящите регионални избори в областта на 21 декември. Проведени наскоро проучвания на общественото мнение, цитирани от Reuters, показват, че те имат шансове отново да спечелят мнозинство в местния парламент. \r\nИспанският премиер Мариано Рахой назначи предсрочни избори в областта, след като отне правомощията на правителството на Карлес Пучдемон и наложи директно управление над региона от Мадрид. Той извърши това в отговор на едностранното обявяване на независимост от каталунските депутати на 27 октомври.\r\nСпоред изследване на общественото мнение, извършено от GAD3 сред 1233 души в периода между 30 октомври и 3 ноември, партиите искащи независимост ще спечелят между 66 и 69 места в 135-местния парламент.\r\nДруго изследване, проведено от консервативното издание La Razon, показа сходни резултати – 65 места, което би оставило партиите на съвсем малко разстояние от мнозинство.\r\nПревод и редакция:", "date": "2017.11.05", "title": "Reuters: Партиите искащи независимост най-вероятно ще спечелят изборите в Каталуния, показват анкети"}
{"url": "http://www.focus-news.net/news/2017/11/05/2454001/d-r-georgi-lazarov-urolog-sled-45-godishna-vazrast-pri-mazhete-tryabva-da-zapochne-profilaktikata-za-rak-na-prostatata.html", "text": "След 45-годишна възраст при мъжете трябва да започне профилактиката за рак на простатата. Това каза в интервю за Агенция „Фокус“ д-р Георги Лазаров - специалист по урология и андрология в Първа САГБАЛ „Света София“ по повод месец ноември, обявен за месеца на мъжкото здраве и датата 5 ноември – Ден за борбата с рака на простатата. „По принцип то е свързано с т.нар. андропауза. При мъжа също настъпват някои хормонални промени, както това се случва и при жените. След около 45-годишна възраст започва намаляване на нивото на тестостерона и вследствие на това, започват и промените в простатната жлеза. Според мен профилактиката по отношение на простатната жлеза при мъжа трябва да започне след 45 години “, обясни д-р Лазаров. \r\nТой коментира, че публикациите и лекарските виждания за това дали има наследственост при заболяването са много разностранни. „Има определена наследственост. Тоест, когато бащата или дядото е имал рак, трябва повече да проследяваме пациентите, но не винаги това е основното. Отчитат се обаче и други фактори. Знаете, че бялата раса боледува много повече от жълтата, а най-много боледува черната. Най-вероятно това е свързано с храната, но още не е доказано абсолютно. Нивото на липса на микроелементи цинк и селен също още в научната литература не е със 100% доказани причини. Все още по отношение на причината на заболяването има много неясноти“, допълни той. По думите му, когато се постави тази диагноза, задължително трябва да се определи стадият на заболяването, хистологичната верификация т.е. доколко туморът е високо диференциран, умерено диференциран или ниско диференциран, което има определящо значение в лечението. „Зависи и от възрастта на пациента. Знае се, че над 70 години при 70% от мъжете има някакви ракови клетки, които си седят мирно и кротко. Над 80 години 80% от мъжете имат такива клетки, а над 90 години – 90%. Това още не значи заболяване от рак, така че по отношение на лечението, то естествено се определя от възрастта на пациента от една страна и от това доколко агресивен е туморът. Дали ще бъде оперативно лечение, лъчетерапия, хормонално лечение, дали комбинирано лечение“, каза още д-р Георги Лазаров. \r\nЛюба АЛЕКСИЕВА", "date": "2017.11.05", "title": "Д-р Георги Лазаров, уролог: След 45-годишна възраст при мъжете трябва да започне профилактиката за рак на простатата"}
{"url": "http://www.focus-news.net/news/2017/11/05/2454002/tass-belgiyskata-prokuratura-potvardi-che-karles-puchdemon-i-chetirima-chlenove-ot-svalenoto-mu-pravitelstvo-sa-se-predali-na-mestnata-politsiya.html", "text": "Бившият лидер на Каталуния, който се намира в Брюксел вече от една седмица, се е предал на белгийската полиция заедно с четирима членове от сваленото си каталунско регионално правителство, предава ТАСС.\r\nИнформацията бе потвърдена от прокуратурата на страната.Агенция „Фокус“ припомня, че испанската прокуратура поиска европейска заповед за арест на бившия каталунски лидер, след като съдът в Мадрид повдигна обвинения срещу него и участници в регионалното му правителство за организиране на метеж, злоупотреба с обществени средства и измяна, заради опитите им да обявят едностранно независимост на Каталуния и финансирането на тези опити с обществени средства.\r\nПревод и редакция:", "date": "2017.11.05", "title": "ТАСС: Белгийската прокуратура потвърди, че Карлес Пучдемон и четирима членове от сваленото му правителство са се предали на местната полиция"}
{"url": "http://www.focus-news.net/news/2017/11/05/2454003/plovdiv-sluzhiteli-v-sektor-spetsializirani-politseyski-sili-provedoha-atraktivna-demonstratsiya-v-navecherieto-na-arhangelovden.html", "text": "По случай професионалния празник на българската полиция – 8 ноември /Архангел Михаил/ служители в сектор “Специализирани полицейски сили” демонстрираха своите умения пред спортна зала “Чайка” на бул. “Копривщица” в Пловдив. Това съобщиха от пресцентъра на МВР. Началото на събитието бе дадено с приемане на тържествения строй от директора на Областната дирекция на МВР старши комисар Атанас Илков. От името на колегите си началникът на сектора главен инспектор Виктор Празов получи от директора плакет за постигнат висок професионализъм при изпълнение на служебните задължения и по повод празника на българската полиция. Ректорът на Пловдивската духовна семинария отец Добромир отслужи църковен молебен за здраве и дари на всеки от служителите икона с лика на Света Богородица.\r\nПрисъстващите на събитието имаха възможност да видят демонстрация на това как екипите от моторизирано звено “Сигма” и отрядът за борба с масови безредици неутрализират футболни хулигани. Бяха представени и техники от полицейската лична защита, които униформените владеят и ползват при самозащита и защита на гражданите, реализации в специализарани полицейски акции и задържане на въоръжен противник с нож, тояга, пистолет и палка. Особен интерес предизвика и участието на две полицейски кучета, обучени да изпълняват различни команди и да се включват в охраната на спортни срещи и залавяне на извършители на престъпления. Демонстрацията приключи със ситуация, при която групата за бързо реагиране предотврати бягство и арестува шофьор, превозващ в автомобила си наркотични вещества. Накрая всички имаха възможност да разгледат отблизо мотоциклетите и микробусите със специализирана техника, които служителите от сектора използват в ежедневната си работа.", "date": "2017.11.05", "title": "Пловдив:  Служители в сектор “Специализирани полицейски сили” проведоха атрактивна демонстрация в навечерието на Архангеловден"}
{"url": "http://www.focus-news.net/news/2017/11/05/2454004/afp-katalunskite-polititsi-sa-se-predali-oshte-v-nedelya-sutrinta.html", "text": "Бившият лидер на Каталуния Карлес Пучдемон и четирима министри от сваленото правителство са се предали на белгийските власти в неделя сутринта, след като Испания поиска европейска заповед за техния арест, предава AFP.\r\n„Те са лишени от свобода в 9,17 (10,17 часа българско време) сутринта“,заявиха от белгийската прокуратура обявиха, че делото на петимата ще бъде разгледано по-късно в неделя в заседание при закрити врата.\r\nПревод и редакция:", "date": "2017.11.05", "title": "AFP: Каталунските политици са се предали още в неделя сутринта"}
{"url": "http://www.focus-news.net/news/2017/11/05/2454005/sport-inter-i-torino-zavarshiha-naravno-11-na-san-siro.html", "text": "Интер и Торино завършиха наравно 1:1 в мач от 12-ия кръг на италианската Серия „А“, игран на стадион „Сан Сиро“ в Милано. Интер все още е непобеден в тазгодишния шампион и заема второто място във временното класиране с 30 точки, с една по-малко от водача Наполи, а Торино заема седмата позиция със 17 точки. По-късно днес ще се изиграят още седем срещи от италианското първенство.", "date": "2017.11.05", "title": "Спорт: Интер и Торино завършиха наравно 1:1 на „Сан Сиро“"}
{"url": "http://www.focus-news.net/news/2017/11/05/2454006/dots-d-r-stanislav-stamatov-institut-po-rastitelni-genetichni-resursi-sadovo-mnogo-tyutyunoproizvoditeli-veche-otglezhdat-i-susam.html", "text": "Много тютюнопроизводители в България вече отглеждат и сусам. Това каза за Радио „Фокус”-Пловдив доц. д-р Станислав Стаматов, заместник-директор на Института по растителни генетични ресурси „Константин Малков“ в Садово. По думите му преди две години институтът е разработил нов сорт сусам - „Невена”, който предлага предимството, че продукцията може да се прибира механизирано, чрез комбайн. „По-рано това се извършваше ръчно“, посочи Стаматов. Той каза още, че масово производители търсят да закупят семена от сорт „Невена“. \r\n„В Северна България също се налага, но там резултатите са малко противоречиви. Тази култура досега не е изпробвана в Северна България. Даже се твърдеше, че е невъзможно там да се отглежда сусам, понеже той е южна култура. Но явно и климатичните промени оказват влияние, защото сусамът в Северна България става много добре на места, а на други - не. Опитваме се да го наложим и в тази част на страната, докато в Южна България не са нужни усилия, защото вече доста хора отглеждат сусам“, коментира доц. д-р Станислав Стаматов.\r\nЗапитан дали е възможно отглеждането на сусам да измести тютюнопроизводството в България, заместник-директорът на Института по растителни генетични ресурси „Константин Малков“ в Садово отговори: „В равнинните райони до 500 надморска височина е възможно това да се случи, понеже сусамът има висока изкупна цена и са необходими много по-малко грижи за отглеждането му. Има вероятност да се наложи тази тенденция, но едва ли в мащаб, който да измести тютюнопроизводството“. Той подчерта, че процентът на засетите със сусам площи на територията на България се увеличава.\r\nТони МИХАЙЛОВ", "date": "2017.11.05", "title": "Доц. д-р Станислав Стаматов, Институт по растителни генетични ресурси-Садово: Много тютюнопроизводители вече отглеждат и сусам"}
{"url": "http://www.focus-news.net/news/2017/11/05/2454007/pazardzhik-prodalzhava-nereglamentiranoto-dvizhenie-na-karutsi-po-glavnite-patishta-v-regiona.html", "text": "Въпреки забраната за движение на каруци по републиканските и общинските пътища, почти всекидневно те могат да бъдат забелязани като част от трафика в Пазарджик и по главните пътища в региона, показа репортерска проверка на Радио „Фокус” – Пазарджик. Множество каруци затрудняват често сутрешния трафик в Пазарджик. Най-често те се движат по ул. „Пловдивска“ в посока областната болница. Могат да бъдат забелязани и множество каруци, натоварени със селскостопанска продукция, които пътуват към пазара в Пазарджик. Много често има и хора, които се возят прави на задната част на каруците, или приседнали в края на животинския впряг. Не са рядкост и каруците, които се движат по главните улици в града. Най-често това са жители на ромските махали, които ходят с каруците си извън града за дърва за огрев, или такива, които пътуват организирано към различни работни обекти.\r\nАлбена ЖИЛЕКОВА", "date": "2017.11.05", "title": "Пазарджик: Продължава нерегламентираното движение на каруци по главните пътища в региона"}
{"url": "http://www.focus-news.net/news/2017/11/05/2454008/daily-sabah-organiziranite-ot-rusiya-razgovori-za-siriya-sa-otlozheni.html", "text": "Организираната от Русия среща за Сирийски общонационален диалог, която трябваше да се проведе в Сочи на 18 ноември, е отложена за неопределен срок, пише турското издание Daily Sabah, позовавайки се на думите на говрителя на турския президент Ибрахим Калън изказани в неделя.\r\nТой заяви още, че Турция все още е обмисляла дали да приеме поканата за участие в конгреса, когато е дошла новината, че той е отложен. „Установихме, че конгресът беше обявен като свършен факт. Веднага изразихме протеста си“, заяви Калън. „Малко след това от Кремъл се свързаха с нас, за да ни съобщят, че срещата е отложена“.\r\nТой поясни, че Турция няма да участва като страна в преговорите, но може да изпрати наблюдател. „Все още няма яснота. Това, което руснаците ни казаха е, че срещата е отложена и че партията „Демократически съюз“(PYD – сирийската кюрдска партия, която се родее с Работническата партия на Кюрдистан(ПКК) на Абдула Йоджалан – бел. ред.) няма да получи покана за участие“.\r\nОт изданието припомнят, че Турция обяви за неприемлива поканата за PYD.\r\nПревод и редакция:", "date": "2017.11.05", "title": "Daily Sabah: Организираните от Русия разговори за Сирия са отложени"}
{"url": "http://www.focus-news.net/news/2017/11/05/2454009/kyustendil-narodniyat-predstavitel-ot-gerb-ivaylo-konstantinov-vze-uchastie-v-regionalna-sreshta-diskusiya-po-vaprosi-v-sferata-na-obrazovanieto.html", "text": "Регионална среща-дискусия по актуални въпроси в сферата на образованието се проведе в Дупница. Това съобщиха от пресцентъра на ПП ГЕРБ. В дискусията, преминала под наслов \"Възможности за реализация на младите хора в община Дупница\", специално участие взе министърът на образованието Красимир Вълчев. Срещата се проведе по инициатива на народния представител от ГЕРБ-Кюстендил Ивайло Константинов и кмета на община Дупница инж. Методи Чимев. \r\nНад 100 ученици от гимназиите в Дупница се срещнаха с министър Вълчев, като в срещата участие взеха директори на училища от общините Дупница, Сапарева баня и Бобов дол, учители, представители на различни институции и проф. Лалко Дулевски - председател на Икономически и социален съвет. Срещата уважиха още председателят на ОбС - Дупница Емил Гущеров и зам.-кметовете Крум Милев и Красимир Георгиев. \r\nМинистърът на образованието се фокусира върху професионалното образование като цяло, след като изслуша учениците от средните училища, които, в конкретика, поставиха въпроси, касаещи професионалната им реализация. Той обясни, че към момента е важно децата да получават добра и съвременна теория и, в същото време, тя да бъде добре съчетавана с повече практика. Министър Вълчев обясни, че крайната мисия е пазарът на образование да се срещне с този на труда. Министърът определи образователната система като леко консервативна, но с развитието на новите технологии и глобализацията, тя трябва да стане по-гъвкава, защото от нея зависи до голяма степен бъдещето на младите хора.\r\n„Краските за бъдещето не са толкава черни, колкото някой иска да ги представя. Всеки сам чертае своето бъдеще\", заяви пред учениците Ивайло Константинов. Той обясни, че знанията, които е получил в университета, са нямали нищо общо с реалността. \"Не знаех как се ръководи фирма, нямах никакви практични умения. Ето това искам да променя, и вие, децата на моя град, искам да ми помогнете. Искам да се случат законодателните промени и образованието в България да стане на ниво\", категоричен бе Ивайло Константинов. \r\nКметът инж. Методи Чимев посочи, че Дупница има базата за разкриване на филиал на ВУЗ. Той заяви още, че системата на дуалното обучение е най-важното, което трябва да бъде въведено. „Обучение плюс работа - това е правилната посока“, обобщи Чимев. Според него, учредяването на Младежки съвет към Общината ще даде възможност идеите на младите хора да бъдат чути. \r\nСред гостите на дискусионния форум бяха още областният управител Виктор Янев и заместник-областният Радослава Чеканска, кметът на Сапарева баня Калин Гелев, както и общински съветници.", "date": "2017.11.05", "title": "Кюстендил: Народният представител от ГЕРБ Ивайло Константинов взе участие в регионална среща-дискусия по въпроси в сферата на образованието"}
{"url": "http://www.focus-news.net/news/2017/11/05/2454010/blagoevgrad-za-treta-pored-godina-obshtina-simitli-se-vklyuchi-v-initsiativata-evropeyska-nosht-na-teatrite.html", "text": "За трета поред година Община Симитли се включи в инициативата „Европейска нощ на театрите“. Това съобщиха от пресцентъра на Общината. Емоционални часове в салона прекараха зрители, организатори и любители на изкуството.  Драматичен театър „Проф. Енчо Халачев“, Театрална школа „Ер малък“ и  Театрална школа към Народно читалище „Св. Климент Охридски“-Симитли вчера  направиха Симитли едно от най-предпочитаните места за прекарване на почивния ден и то напълно безплатно.\r\nНаслада за очите и сетивата  за пореден път подариха актьорите на публиката на Симитли.  Стотици зрители през целия ден не спираха да пълнят залата на читалището и с бурни аплодисменти да засвидетелстват любовта към театъра.\r\n„Аладин и вълшебната лампа“  за пореден път препълни салона на читалището, като децата от театралната школа към читалище „Св. Климент Охридски“ с ръководител Бранимир Митов дадоха всичко от себе си да покажат, че театърът и развитието му в Симитли никога няма да спре.\r\n„Вариации по Чехов“ на Драматичен театър „Проф. Енчо Халачев“ и младите актьори на сцената представиха на аудиторията текстове с комични и сериозни моменти и показаха Чехов в една по различна светлина.\r\nУникалното представление „Ромео и Жулиета“ на театрална школа „Ер малък“ с нов прочит на режисьора Бранимир Митов изправи публиката на крака, а аплодисментите бяха неспирни. Ентусиазмът и невероятната актьорска игра на малките артисти за пореден път доказаха, че всички награди на представлението са заслужени. „И да, хората обичат Шекспир! След като гледате „Ромео и Жулиета“ на „Ер малък“ винаги ще искате да гледате отново и отново“, посочват още от Община Симитли.\r\nИзпълнението на комика Николай Станоев  беше акцентът в програмата. До късно вечерта той предизвикваше у публиката смях и удивителни емоции. Със своето забавно stand up comedy show #Никиговори за Музика той разплака от смях хората в препълнения салон с разкази за своя живот и много музикални произведения, които свързва с него.\r\n„Театърът е неизмерим, можеш ли да го почувстваш и усетиш със сърцето си и всички сетива, ти се чувстваш щастлив. Като че ли, това е разковничето за един по-приятен и изпълнен със смисъл живот. Да живее театърът и нека публиката винаги пълни салоните, както направи един малък град като Симитли вчера вечерта, коментират също от Общината.", "date": "2017.11.05", "title": "Благоевград: За трета поред година Община Симитли се включи в инициативата „Европейска нощ на театрите“"}
{"url": "http://www.focus-news.net/news/2017/11/05/2454011/tass-v-polsha-smyatat-che-izyavleniyata-na-germanskoto-voenno-ministerstvo-v-podkrepa-na-mestnata-opozitsiya-sa-nepriemlivi.html", "text": "Заявлението на министъра на отбраната на Германия Урсула фон дер Лайен, че демократичното съпротивление на младежите от източноевропейските страни трябва да бъде подкрепяно е недопустимо. Такова мнение изказа заместник-министърът на отбраната на Полша Михал Дворчик в интервю пред местно радио, предава ТАСС.\r\nВ четвъртък, 2 ноември, фон дер Лайен даде интервю пред германската телевизия ZDF, по време на което обяви намерението си да се „застъпи за страните от Източна Европа“. Тя призова за поддръжка на „здравото демократическо съпротивление на младото поколение в Полша“. Според мнението на политика, поддръжката на младежта е призвание на Европа, в което тя не трябва да бърза „да се предава“. „Борбата за общите ценности, може да бъде водена от всеки, даже от тези, които не споделят мнението на правителството на своята страна“, подчерта военният министър на ФРГ.\r\n„Изказаните думи са недопустими. Не мога да си представя, че политик от полското правителство ще се бърка в работите на друга страна и ще призовава определена социална група или политическа партия към борба със собственото правителство“, заяви Дворчик и добави, че „в такива ситуации трябва да се реагира“.\r\nПо-рано министърът на отбраната на Полша Антоний Мачеревич вече поръча на своите служители да привикат военното аташе на Германия за републиката, за да бъде обсъдена ситуацията. За намерението си да предприеме дипломатически мерки извести и външното ведомство на Полша.\r\nПревод и редакция:", "date": "2017.11.05", "title": "ТАСС: В Полша смятат, че изявленията на германското военно министерство в подкрепа на местната опозиция са неприемливи"}
{"url": "http://www.focus-news.net/news/2017/11/05/2454012/ria-novosti-bivshiyat-lider-na-kataluniya-mozhe-da-bade-izpraten-v-zatvora.html", "text": "Бившият лидер на Каталуния Карлес Пучдемон и четирима министри от сваленото му регионално правителство са задържани с мярка за неотклонение за 24 часа, а ако съдията по следствието прецени, може те да бъдат преместени в затвора, предава РИА Новости, позовавайки се на информация от белгийската прокуратура.\r\n„Ако съдията вземе решение за продължаване на мярката за неотклонение, те ще бъдат изпратени в затвора“, заяви представител на местната съдебна власт.\r\nСпоред неговите думи, в момента задържаните се намират в сградата на федералната прокуратура на Белгия в Брюксел, където чакат да бъдат разпитани от съдията по следствието, най-вероятно, по-късно в неделя.\r\nПревод и редакция:", "date": "2017.11.05", "title": "РИА Новости: Бившият лидер на Каталуния може да бъде изпратен в затвора"}
{"url": "http://www.focus-news.net/news/2017/11/05/2454013/pazardzhik-dyuli-rayski-yabalki-i-krushi-se-predlagat-na-kooperativniya-pazar.html", "text": "Разнообразие от сезонни плодове и цитруси се предлагат на кооперативния пазар в Пазарджик, показа репортерска проверка на Радио „Фокус” – Пазарджик. Най-търсените плодове са ябълките, чиято цена е от 0.90 лв./кг до 1.60 лв. в зависимост от сорта и големината. Търсене има и при дюлите, които традиционно се използват за приготвянето на сладка. Те се продават за около 1.30 лв. Предпочитания има и към райската ябълка, която струва около 1.60 лв./кг. Крушите са на цена от 1.20 до 2.00 лв. Интерес има и към сините сливи, чиято цена е от 1.00 до 1.30 лв. за килограм. Сравнително скъпи остават цитрусовите плодове. Най-висока към момента е цената на лимоните – около 4.00 лева за килограм, а портокалите са на стойност от 1.70 до 2.20 лв. Бананите се продават за около 2.80 – 3.00 лв. Предлага се и киви, манго и папая, като тяхната цена е за единични бройки.\r\nАлбена ЖИЛЕКОВА", "date": "2017.11.05", "title": "Пазарджик: Дюли, райски ябълки и круши се предлагат на кооперативния пазар"}
{"url": "http://www.focus-news.net/news/2017/11/05/2454014/dots-sonya-penkova-nvim-srabsko-balgarskata-voyna-slaga-kray-na-balgarskite-nadezhdi-za-izvoyuvane-na-avtonomna-makedoniya.html", "text": "Сръбско-българската война слага край на българските надежди за извоюване на автономна Македония, което е големият резултат от войната. Това каза директорът на Националния военноисторически музей доц. Соня Пенкова в интервю за Агенция „Фокус“ по повод 132-годишнината от Сръбско-българската война. „Става ясно, че нито Великите сили, нито малките балкански държави, нито Османската империя ще допуснат Македония да последва съдбата на Източна Румелия. Така че на българската дипломация ѝ става ясно, че след 1885 г. борбата вече ще се води с други средства“, обясни доц. Пенкова.\r\n„Може би след тази война Македония окончателно се превръща в ябълката на раздора на Балканите и това предпоставя в голяма степен събитията, които ще се разиграят през Втората балканска война и последвалата я Първа световна война“, добави тя. \r\nПо думите ѝ това е войната, в която за първи път след Освобождението се сблъскват два братски славянски народа, които до този момент са стояли почти един до друг в борбата за освобождение от османско робство. „И това наистина е много сериозно събитие, което се случва на Балканите – нещо, което до голяма степен разтърсва обществеността и интелигенцията на тези държави. И това е ясно от многото медии, които излизат от печат през онези години. Големите български и сръбски имена осъждат тази война, като емблематични примери са Иван Вазов и Бранислав Нушич. Вазов в началото е доста по-позитивно и патриотично настроен към нея, но в края вижда, че тя е братоубийствена и води до разклащане на устоите на човечността. А това безспорно ще бере много тежки плодове в следващите войни на Балканите и наистина тези разнопосочни и силно поляризирани интереси на Великите сили, които се сблъскват, водят до силно изостряне на националистическите политики на Балканите и стават предпоставка за конфликтите, които до няколко години ще се разиграят на югоизточния театър“, каза доц. Пенкова.\r\nЦветилена СИМЕОНОВА", "date": "2017.11.05", "title": "Доц. Соня Пенкова, НВИМ: Сръбско-българската война слага край на българските надежди за извоюване на автономна Македония"}
{"url": "http://www.focus-news.net/news/2017/11/05/2454015/afp-ruskata-politsiya-e-zadarzhala-260-dushi-uchastvali-v-protest-sreshtu-vladimir-putin.html", "text": "Източници от руската полиция съобщиха, че повече от 260 души са задържани за това, че са провеждали непозволен протест срещу президента на страната Владимир Путин в централната част на столицата Москва, предава AFP.\r\nДемонстрацията се проведе, след като лидерът на радикалната руска опозиция Вячеслав Малтсев пусна съобщение на своята интернет страница, в което призова привържениците си из цялата страна към протестни действия и поиска свалянето на Путин чрез „народна революция“.\r\n„Двеста шестдесет и трима души са задържани в центъра на Москва за нарушаване на обществения ред. Всички те са отведени в районни полицейски управления“, пише московската полиция в съобщение.\r\nСпоред информация от руските медии,  много от задържаните са носели в себе си ножове, боксове и огнестрелно оръжие, заредено с гумени патрони.\r\nПревод и редакция:", "date": "2017.11.05", "title": "AFP: Руската полиция е задържала 260 души, участвали в протест срещу Владимир Путин"}
{"url": "http://www.focus-news.net/news/2017/11/05/2454016/veliko-tarnovo-blizo-1-400-lv-sabra-blagotvoritelniyat-kontsert-na-gradskiya-uchenicheski-parlament.html", "text": "Близо 1 400 лв. събра благотворителният концерт на Градския ученически парламент във Велико Търново. Средствата са дарени на 13-годишната Никол от града, която страда от Сарком на Юинг – рядък вид рак на костите. Това поясни пред Радио „Фокус“ – Велико Търново Савина Иванова, председател на Градския ученически парламент. Съорганизатор на събитието беше Община Велико Търново. \r\n„Концертът премина при сериозен успех. Голямата зала на Общината беше препълнена. Имаше много млади хора, както и официални лица. Точната сума, която събрахме е 1399, 84 лв.“, обясни още Савина. Парите вече са преведени по сметката на Никол. Благотворителната кампания продължава, като кутии за дарения са разположени в почти всички големи магазини във Велико Търново, в заведенията, в сградите на образователните институции и на Общината.\r\nЛуиза ТРАНЧЕВА", "date": "2017.11.05", "title": "Велико Търново: Близо 1 400 лв. събра благотворителният концерт на Градския ученически парламент"}
{"url": "http://www.focus-news.net/news/2017/11/05/2454017/travelbookde-istoricheski-intsident-vazprepyatstva-prevrashtaneto-na-harvatskiya-ostrov-daksa-v-turisticheski-ray.html", "text": "Малкият необитаем остров в Адриатическо море Дакса, разположен недалеч от пристанището на Дубровник, впечатлява с вечнозелени борови дървета, портокалови градини и зашеметяващ плаж - идеални предпоставки за превръщането му в туристически рай. А най-хубавото от всичко е, че островът се продава. Купувачи обаче няма, а причината е исторически инцидент отпреди 70 г., около който витаят легенди, разказва специализираният германски интернет сайт за пътувания Travelbook.de. \r\nМалко преди края на Втората световна война, през октомври 1944 г., окупираният от нацистките войски Дубровник е освободен от югославските партизани. Всички лица, заподозрени в сътрудничество с националсоциалистите, са арестувани и измъчвани, разказват местни представители на туристическия бранш. В крайна сметка, 53-ма от общо 300 затворници са отведени на острова и са екзекутирани без съдебен процес, включително представители на духовенството и тогавашния кмет на града. В разпространеното тогава изявление е било казано, че екзекуциите са извършени \"в името на югославския народ\". Местни жители разказват, че някои от затворниците са били обесени на кипарисите или просто са били хвърлени от скалите на Дакса. Всички трупове са изоставени непогребани на острова, а до 1990 г. посещаването му е било строго забранено, съобщава Радио „Фокус“ в рубриката „Балкански туристически часовник“.\r\nЖестоката разправа дава храна на въображението на местните жители, които и до ден днешен твърдят, че духовете на убитите преследват нощем посетителите на острова. Хърватските власти обаче полагат усилия да изчистят петното, което хвърля тъмна сянка върху репутацията на Дакса. През 2010 г. телата на убитите са ексхумирани и погребани, уверяват от Националния съвет за туризъм в Загреб.  \r\nВъпреки това само шепа сгради свидетелстват за използването на хърватския остров. Сред тях са францисканският манастир \"Света Сабина\", построен през 1281 г. - един от най-старите в района около Дубровник, който някога е събирал вярващи от цяла Европа. На острова има и маяк, който датира от XIX век.  : Тереза Герова", "date": "2017.11.05", "title": "Travelbook.de: Исторически инцидент възпрепятства превръщането на хърватския остров Дакса в туристически рай"}
{"url": "http://www.focus-news.net/news/2017/11/05/2454018/sport-stanimir-stoilov-i-negoviyat-astana-sa-shampioni-na-kazahstan-za-chetvarti-poreden-pat.html", "text": "Най-успешният български треньор в последните години Станимир Стоилов и неговият отбор Астана станаха шампиони на Казахстан за четвърта поредна година. В последния кръг на местното първенство отборът на Стоилов победи като домакин Акжайк с 2:0 и успя да запази разликата от втория Кайрат Алмати на 1 точка. Българският специалист повдигна въпросителни около бъдещето си, като заяви, че има много оферти от други клубове и незнае дали ще продължи да работи в настоящия си отбор и през следващия сезон.", "date": "2017.11.05", "title": "Спорт: Станимир Стоилов и неговият Астана са шампиони на Казахстан за четвърти пореден път"}
{"url": "http://www.focus-news.net/news/2017/11/05/2454019/pazardzhik-politseyski-patrul-s-radar-e-razpolozhen-v-selo-glavinitsa.html", "text": "Полицейски патрул със софийска регистрация 1640 и с радар е разположен в село Главиница, предаде репортер на Агенция \"Фокус\". Екипът следи за спазването на правилата за движение по пътищата и ограниченията на скоростта в населеното място.", "date": "2017.11.05", "title": "Пазарджик: Полицейски патрул с радар е разположен в село Главиница"}
{"url": "http://www.focus-news.net/news/2017/11/05/2454020/plovdiv-zhitelite-na-rayon-severen-mogat-da-zayavyat-zhelanie-za-poluchavane-na-razsad-za-zalesyavane-do-10-noemvri.html", "text": "Жителите на район „Северен“ в Пловдив могат да заявят желание за получаване на разсад за залесяване до 10 ноември. Това каза за Радио „Фокус“ – Пловдив районният кмет инж. Ральо Ралев. По думите му предоставената възможност е част от акция за раздаване на граждани на храстовидна и дървесна растителност за залесяване, която е организирана от районната администрация, съвместно с Общинско предприятие „Градини и паркове“. \r\nВсеки желаещ може да се възползва от възможността да разкраси мястото, където живее, с храсти и дървета от вида лигуструм, бял и червен симфорикарпус, форзиция, филаделфус, липа, ясен, чинар, явор и др. Гражданите, заявили интерес, ще бъдат уведомени допълнително за деня и часа на раздаване на разсада, който ще получат пред сградата на районното кметство.\r\nТони МИХАЙЛОВ", "date": "2017.11.05", "title": "Пловдив: Жителите на район „Северен“ могат да заявят желание за получаване на разсад за залесяване до 10 ноември"}
{"url": "http://www.focus-news.net/news/2017/11/05/2454021/politseyski-patrul-s-radar-e-razpolozhen-na-izhoda-na-peshtera-v-posoka-pazardzhik.html", "text": "Полицейски патрул със софийска регистрация 1404 и радар е разположен на изхода на Пещера в посока Пазарджик, предаде репортер на Агенция \"Фокус\".", "date": "2017.11.05", "title": "Полицейски патрул с радар е разположен на изхода на Пещера в посока Пазарджик"}
{"url": "http://www.focus-news.net/news/2017/11/05/2454022/pazardzhik-politseyski-patrul-e-razpolozhen-pri-89-km-na-am-trakiya-v-posoka-sofiya.html", "text": "Полицейски патрул със софийска регистрация 1624 е разположен при 89 км на АМ \"Тракия\" в посока София, предаде репортер на Агенция \"Фокус\". Екипът се намира малко след отбивката за Пазарджик и Панагюрище.", "date": "2017.11.05", "title": "Пазарджик: Полицейски патрул е разположен при 89 км на АМ \"Тракия\" в посока София"}
{"url": "http://www.focus-news.net/news/2017/11/05/2454023/washington-examiner-donald-tramp-i-shindzo-abe-igrayat-golf.html", "text": "Президентът на САЩ Доналд Тръмп публикува кратко клипче от визитата си в Япония в социалната мрежа „Туитър“, на което се вижда как той и японският премиер Шиндзо Абе играят голф, пише американското издание Washington Examiner.\r\n„Играя голф с министър-председателя Абе и Хидеки Мацуяма, двама прекрасни хора!“, гласи съобщение към клипчето. Мацуяма е професионален японски голфър.\r\nТова се случва по време на първия ден от близо двуседмичната обиколка на американския президент в Азия, по време на която той ще посети още Южна Корея, Китай, Виетнам и Филипините.\r\nТръмп пристигна в Япония преди броени часове и вече взе участие в мероприятие в американската военновъздушна база Йокота и проведе неформален обяд с Абе и Мацуяма в района на голф игрището.\r\nПревод и редакция:", "date": "2017.11.05", "title": "Washington Examiner: Доналд Тръмп и Шиндзо Абе играят голф"}
{"url": "http://www.focus-news.net/news/2017/11/05/2454024/dimitar-margaritov-kzp-sdelkite-s-uslugi-sa-po-spetsifichni-v-sravnenie-s-tezi-za-stoki.html", "text": "Предварителното уточняване на условията на търговската сделка, сключването на писмен договор и наличието на платежни документи, особено когато става въпрос за услуги, дава по-голяма гаранция за справедлив изход от евентуално възникнал между страните спор от различен характер. Това каза председателят на Комисията за защита на потребителите (КЗП) Димитър Маргаритов в предаването „Четвърта инстанция” по Канал 3, съобщиха от пресцентъра на КЗП. Епизодът представя пътя на помиряването чрез средствата на медиацията на дизайнер и клиент в спор, възникнал по повод поръчка на рокля за специално събитие.  \r\n„Когато в магазин или дори онлайн си купувате някаква стока, няма кой знае какви нюанси. Избирате по технически параметри, сравнявате по различни показатели, взимате информирано решение, плащате и получавате тази стока. При услугите това далеч не е така. Особено когато говорим за конкретен повод, за по-специфични изисквания, които потребителят може да има и очаква търговецът да удовлетвори”, коментира Маргаритов. „Трябва да има предварителен разговор за уточняване на условията – начин на плащане, задълженията на изпълняващия услугата, хипотези при възникване на потребителски спор. Много важно е да се уточни какво се случва, ако нещо не бъде изпълнено както трябва – на какво обезщетение ще има право засегнатата страна. Това може да бъде преди всичко потребителят, но не е изключено да е и търговецът, ако да речем клиентът по някакви причини се откаже от сделката без виновно поведение на търговеца – например не пожелае да си вземе изработената дреха, защото междувременно е видял някъде по-хубава”, добави председателят.  \r\nМаргаритов обясни, че когато всички устни уговорки залегнат в писмен договор, много по-лесно двете страни биха реализирали правата си. „Принципът е, че потребителят е в по-привилегировано положение спрямо търговеца от гледна точка на закона. Той урежда нещата така, че търговецът, който по занятие се занимава с определена дейност, носи по-сериозна отговорност, когато не успява да изпълни своите задължения, и клиентът му съответно има право да изисква това от него. Неслучайно едно от основните потребителски права е правото на рекламация – когато сте купили дефектна стока или сте получили некачествена услуга”, разяснени още той, но не скри, че има и случаи на превратно упражняване на правата от страна на потребители.  \r\nПо закон при наличието на договор първоначално рекламацията се отправя към търговеца и той трябва да предприеме съответните действия. Възможностите са да приведе стоката или услугата в съответствие с първоначално уточненото, да се договорят отстъпки от платената цена или да се стигне до разваляне на договора и връщане на парите. „Ако няма документи, няма да има никакви доказателства относно развитието на отношенията, какво се е случило и каква би могла да бъде реалната претенция, включително финансова. Тогава медиаторите биха могли да бъдат онзи инструмент, който да сближи позициите на двете страни. В такива случаи единственото, което може да помогне за развитието на казуса в нормална, цивилизована посока, е да се търси диалог”, посочи Маргаритов. Той припомни, че към КЗП функционират помирителни комисии на подобен принцип. Освен, че са безплатни, предлагат и удобството за обмен на информация неприсъствено. „Когато всеки каже това, което мисли, даде своето виждане за решаването на проблема, професионалистите могат да преценят и да подходят към помирително споразумение, което да реши случая достатъчно добре и за двете страни, за разлика от съда, след чието произнасяне обикновено едната остава недоволна”, каза председателят. \r\nВ заключение Маргаритов препоръча да не се гледа на този способ с подозрение, а като на положителна възможност за цивилизован начин за решаване на спор. „Това нито би увредило имиджа на един търговец, който реши да участва и да прояви добра воля, нито пък би имало някакви негативни последици за потребителя”, завърши той.", "date": "2017.11.05", "title": "Димитър Маргаритов, КЗП: Сделките с услуги са по-специфични в сравнение с тези за стоки"}
{"url": "http://www.focus-news.net/news/2017/11/05/2454025/the-times-of-malta-v-malta-predlagat-za-prodazhba-vakantsionni-zhilishta-v-bansko.html", "text": "Имоти в най-големия български ски курорт Банско бяха предложени за продажба в Малта, съобщава електронното издание The Times of Malta.  \r\nПо данни на изданието, агенция за недвижими имоти предлага на пазара първокласни вили в Банско, разположени на около 400 метра от кабинковия лифт, който отвежда любителите на зимни спортове директно до пистите.  \r\nОт редакцията отбелязват, че цените в Банско, който е поставен на седмо място в класация за ски курорти в Европа, се покачват. Тенденцията на поскъпването на цените на имотите обаче е в цяла Европа, съобщава Радио „Фокус“ в рубриката „Балкански туристически часовник“.\r\nСъгласно разпространената информация, къщите се продават със споразумения за поддръжка и почистване, така че на закупилите ваканционен имот „няма да се наложи да си мръднат пръста“. Изданието припомня, че седмично има три полета, свързващи Малта с България и обратно. : Тереза Герова", "date": "2017.11.05", "title": "The Times of Malta: В Малта предлагат за продажба ваканционни жилища в Банско"}
{"url": "http://www.focus-news.net/news/2017/11/05/2454026/veliko-tarnovo-zele-i-morkovi-sa-nay-tarsenite-zelenchutsi-na-kooperativniya-pazar-v-grada.html", "text": "Между 0.40 лв. и 1.00 лв. струва килограм зеле във Велико Търново, морковите се търгуват средно за 0.70 лв., сочи репортерска проверка на Радио „Фокус“ – Велико Търново. Това са и двата есенни зеленчука, които са най-търсени на Кооперативния пазар в града, според търговците. За карфиола, чиито продажби също нарастват през есента, великотърновци плащат по около 1 лв. за килограм. Продавачите посочват също, че все още има доста хора, които си купуват зеленчуци, за да си правят домашни туршии. \r\nЦената на доматите и краставиците се е повишила малко в сравнение с предходния месец, но не драстично. Червените домати се търгуват за около 1.60 – 2.50 лв., а розовите – над 3 лв. за килограм. Краставиците все още са под 2.00 лв., но търговците прогнозират, че до средата на месеца тази цена ще се повиши. Картофите се продават за около 0.40 лв., празът - между 0.40 и 0.80 лв. за стрък. На пазара все още се намират и зелена салата, връзка от която струва 1.00 лв., и зелен лук – 0.70 лв. /средно/.\r\nЛуиза ТРАНЧЕВА", "date": "2017.11.05", "title": "Велико Търново: Зеле и моркови са най-търсените зеленчуци на кооперативния пазар в града"}
{"url": "http://www.focus-news.net/news/2017/11/05/2454027/izklyuchitelno-intenziven-e-trafikat-po-am-trakiya-v-uchastaka-ot-plovdiv-kam-sofiya.html", "text": "Изключително интензивен е трафикът по АМ \"Тракия\" в участъка от Пловдив към София, предаде репортер на Агенция \"Фокус\". В отсечката са разположени три стационарни камери, които следят за скорост - на изхода на Пловдив, в района на 80 км на магистралата и при мотел \"Ихтиман\".Агенция \"Фокус\" препоръчва на шофьорите да карат внимателно и със съобразена с пътните условия скорост.", "date": "2017.11.05", "title": "Изключително интензивен е трафикът по АМ \"Тракия\" в участъка от Пловдив към София"}
{"url": "http://www.focus-news.net/news/2017/11/05/2454028/gori-smetishteto-na-pazardzhik.html", "text": "Гори сметището на Пазарджик, предаде репортер на Агенция „Фокус“. Задимен е пътят за селата Капитан Димитриево и Дебръщица по посока пътя Пазарджик-Пещера.", "date": "2017.11.05", "title": "Гори сметището на Пазарджик"}
{"url": "http://www.focus-news.net/news/2017/11/05/2454029/ministerstvo-na-turizma-za-tvardeniya-v-mediite-che-e-pripisalo-smilyanskiya-fasul-na-drug-rayon-predstavihme-ideya-za-12-vineno-kulinarni-destinatsii-ne-broshuri-za-otdelni-hrani.html", "text": "Министерството на туризма и Министерството на земеделието представиха идея за 12 винено-кулинарни дестинации, не брошури за отделни храни. Министерството на туризма подчертава, че не е включвало прочутия смилянски фасул в брошура или издание. Това се посочва в изявление, изпратено от пресцентъра на Министерството на туризма, във връзка с твърдения в медиите, че смилянския фасул е включен в електронна брошура на министерството в раздел \"Източни Родопи\", включващ Хасково, Кърджали и Ивайловград. \r\nВ изявлението се казва още:\r\n\"В Салатата от смилянски фасул е сред най-характерните и обичани специалитети в Родопите и затова бе препоръчана да бъде част от една от 12-те винено-кулинарни дестинации на България, които Министерството на туризма и Министерството на земеделието, храните и горите представиха като идея. \r\nТози типичен продукт влезе в единствената за Родопите дестинация заедно с други характерни за региона специалитети като родопското чеверме, пататника, клина и пр., които не са специфични само за отделни селища. Редица природни и културни забележителности – като долмените и тракийските светилища например, също са характери за целия регион, а не само за околностите на отделни негови села или градове. Това е и целта на проекта – да улови духа и общото за географските части на България. \r\nЗабележително е, че тези продукти се споменават в дестинациите, а това ще направи региона още по-популярен. Всяко излишно и буквално вторачване на местните общности би помрачило добрия замисъл  и целта на проекта – да улови духа и общото за географските части на България. \r\nВ този смисъл смилянският фасул безспорно е завоевание на Смилян, но е гордост за целия Родопски край. \r\nПроектът за винено-кулинарните дестинации не е окончателен, нито е брошура или издание, а идейно предложение на двете министерства, което тепърва ще се обсъжда публично в детайли. На предстоящи 6 кръгли маси по региони той ще се доразвие и конкретизира. Местните общности са експертите, които ще прецизират детайлите по проекта и безспорно ще се вземе под внимание тяхното мнение,  включително дали да се ползва думата фасул или боб. Едва тогава проектът ще бъде финализиран. \r\nНачалните предложения за участие в дестинациите бяха посочени от специалисти в кулинарния и винения бранш съвместно с експерти на Министерството на земеделието, храните и горите. Целта е не да се препоръчват защитени и патентовани марки, а да се усетят ароматът и вкусът на отделните географски области на страната, които правят пребиваването в тях незабравимо\".", "date": "2017.11.05", "title": "Министерство на туризма за твърдения в медиите, че е приписало смилянския фасул на друг район: Представихме идея за 12 винено-кулинарни дестинации, не брошури за отделни храни"}
{"url": "http://www.focus-news.net/news/2017/11/05/2454030/reuters-sauditska-arabiya-napravi-chistka-v-darzhavniya-si-aparat-desetki-visshestoyashti-chinovnitsi-sa-zadarzhani-po-obvineniya-za-koruptsiya.html", "text": "Саудитските власти са задържали милиардерът и световен инвеститор принц Алуалид бин Талал, ръководителят на Националната гвардия на Саудитска Арабия, както и редица други висшестоящи саудитски чиновници, в хода на операция срещу корупцията във властта, предава Reuters, като коментира, че този ход консолидира позицията на наследника на трона Мохамед бин Салман.\r\nПринц Алуалид, който притежава огромни средства и редица инвестиционни фондове с интереси по цял свят, е задържан заедно с 11 други принца, четирима настоящи и десетки бивши министри в неделя.\r\nЕдна от важните фигури в силовите структури на страната - Митеб бин Абдула, е задържан и заменен от ключовия пост на началник на Националната гвардия от друг принц. Според агенцията, тези действия консолидират контрола на принц Мохамед бин Салман над силовите структури на Саудитска Арабия, които в миналото бяха разпределяни сред различните клонове на управляващата династия.\r\nНовините за чистката дойдоха в неделя, след като крал Салман издаде декрет за създаването на анти-корупционна служба, оглавявана от наследника му Мохамед, който продължава да получава все повече власт в ръцете си, след интронизацията на своя баща.\r\nНовата служба има широки правомощия за разследване , издаване на заповеди за арест, забрана за пътуване и замразяване на авоари.\r\n„Нашата родина ще спре да съществува, освен ако не изкореним корупцията и не накажем корупционерите“, пише в кралския декрет.\r\nСпоред повечето коментатори, целта на новата служба излиза извън рамките на корупцията и цели да отстрани потенциална опозиция срещу принц Мохамед, който налага своята амбициозна, но и спорна, реформена програма.\r\nПревод и редакция:", "date": "2017.11.05", "title": "Reuters: Саудитска Арабия направи чистка в държавния си апарат, десетки висшестоящи чиновници са задържани по обвинения за корупция"}
{"url": "http://www.focus-news.net/news/2017/11/05/2454031/legendi-za-balgariya-krepostta-peristera-na-gratski-galab-i-voynstvenite-besi-zhaduvashti-da-zaginat.html", "text": "Една от най-красивите легенди, свързани с Пещерската котловина, е именно тази за името на крепостта „Перистера“. Според историци и изследователи едно от предложенията за името на град Пещера идва именно от Перистера - на гръцки гълъб. И до днес името Пещера се изписва като Перистера на част от някои стари гръцки карти.\r\nЗа предаването „Легенди за България“ на Радио „ Фокус“ Георги Шопов, уредник в Исторически музей-Пещера разказа:\r\nШопов уточни, че бесите са едно от големите и войнствени тракийски племена, описвано е така от древните гръцки автори, особено Херодот. Живеели са в подножието на Родопите, някои от тях и високо в планината. Те са населявали този район и са били едни от най-непокорните в Тракия и Родопите. Другите племена са били по-бързо разбити от римляните и земите им са били превзети. Известно е, че бесите последно падат под римска власт. Били са много религиозни. „Предполага се, че всички малки селища тук – калета, както ги наричаме в Пещера, са от времето на тракийското племе беси“, разказа още Георги Шопов. \r\nМариела РУСЕВА\r\n***\r\nПредаването „Легенди за България“ може да слушате всеки петък от 17.00 до 18.00 часа на честотите на Радио „Фокус“ и онлайн .", "date": "2017.11.05", "title": "„Легенди за България“: Крепостта „Перистера“ – на гръцки гълъб и войнствените беси, жадуващи да загинат"}
{"url": "http://www.focus-news.net/news/2017/11/05/2454032/izklyuchitelno-e-natovaren-trafikat-po-glaven-pat-e-79-vidin-montana-mezdra-sofiya-saobshti-slushatel-na-radio-fokus.html", "text": "Изключително е натоварен трафикът по главен път Е-79 Видин – Монтана – Мездра – София, съобщи слушател на Радио „Фокус“.„Фокус“ призовава шофьорите да карат внимателно, като спазват ограниченията на скоростта.", "date": "2017.11.05", "title": "Изключително е натоварен трафикът по главен път Е-79 Видин – Монтана – Мездра – София, съобщи слушател на Радио „Фокус“"}
{"url": "http://www.focus-news.net/news/2017/11/05/2454033/alfa-tv-makedoniya-hotelierite-alarmirat-za-spad-na-kongresniya-turizam-v-ohrid.html", "text": "Представители на хотелиерския бизнес в популярния македонски град Охрид алармират за регистрирания спад в конгресния туризъм, който е важна част от икономиката на страната, предава скопският телевизионен канал \"Алфа\". \r\nХотелиерите напомнят, че конгресният туризъм има положителни ефекти върху икономиката и цялостното развитие на туризма като индустриален клон. Ето защо през последните няколко години се наблюдава огромен растеж на този вид туризъм в световен мащаб, но не и в Македония.  \r\nПредставителите на бранша апелират да се предотврати тенденцията за организиране на конгреси извън границите на Македония в хотели, които предлагат допълнителни услуги. Луксът не бива да засенчва професионалните и научни интереси, които са водещи при организирането на конгреси, уверени са хотелиерите, съобщава Радио „Фокус“ в рубриката „Балкански туристически часовник“.\r\nСъгласно думите им, конгресният туризъм е от изключителна важност за градове като Охрид, които в периода между силния летен сезон и Нова година остават без посетители. Те констатират като сериозен проблем въздействието на сезонността върху туризма в региона.  \r\nИ докато за чужденците Македония е интересна и непозната дестинация за конгресен туризъм, която предлага допълнителни възможности по време на организирани събития като разходки сред природата, запознаване с културата и изживяване приключения, за собствените си граждани страната изглежда не е интересна за провеждане на конгреси.  : Тереза Герова", "date": "2017.11.05", "title": "\"Алфа ТВ\" (Македония): Хотелиерите алармират  за спад на конгресния туризъм в Охрид"}
{"url": "http://www.focus-news.net/news/2017/11/05/2454034/sport-zapochna-sreshtata-mezhdu-ludogorets-i-tsska-cherno-more-zagubi-ot-vereya-s-12.html", "text": "На градския стадион в Разград започна дербито между първия и втория във временното класиране на българското първенство, шампионът Лудогорец и ЦСКА . Двата отбора са разделени от пет точки в челото на класирането и се очаква този мач да е решаващ за цялостното развитие на шампионата. Преди броени минути завърши другият мач от днешната програма между Черно Море и Верея във Варна при резултат 2:1 в полза на гостите от Стара Загора.", "date": "2017.11.05", "title": "Спорт: Започна срещата между Лудогорец и ЦСКА, Черно море загуби от Верея с 1:2"}
{"url": "http://www.focus-news.net/news/2017/11/05/2454035/dots-sonya-penkova-nvim-sled-kraya-na-srabsko-balgarskata-voyna-balgariya-se-prevrashta-v-dominantna-sila-na-balkanite.html", "text": "След края на Сръбско-българската война България се превръща в доминантна сила на Балканите. Това каза директорът на Националния военноисторически музей доц. Соня Пенкова в интервю за Агенция „Фокус“ по повод 132-годишнината от Сръбско-българската война. По думите ѝ Сърбия влиза на българска територия и чак тогава връчва нота на българското правителство, с която обявява войната, като за целта използва гръцки дипломатически агент в София. „Българският министър на външните работи веднага отправя нота до представителите на Великите сили, с която уведомява за сръбската агресия, като в нея той казва, че на Европа се пада да отсъди кой е предприел инициативата за тази война и на коя страна в този момент е правото. Князът уведомява турския султан за сръбското нападение и моли за подкрепа. Разбира се, Турция не реагира и не изпраща отговор, а отговор няма и от Европа. Така че реакцията на Европа в началото на този конфликт е мълчание“, каза още тя. \r\nДоц. Пенкова уточни, че отношението на Великите сили към България след войната започва да се формира още с негативизма на Русия вследствие на Съединението. „Англия използва тази позиция на Русия и заема ролята на един своеобразен покровител на България. Австро-Унгария е негативно настроена, защото търси своята териториална реализация за сметка на Сърбия и в нейните очи компенсациите на Сърбия би следвало да бъдат реализирани от български територии. Германия следи развоя на взаимоотношенията Русия – Австро-Унгария и Русия – Англия, като търси своя интерес в цялото това многообразие от сериозно преплетени интереси на Балканите“, обясни доц. Пенкова и уточни, че краят на войната показва на Европа още, че армията на България ще бъде най-сериозният фактор в предстоящите борби за подялба на Османското наследство на Балканите.\r\n„Друго, което става ясно, е, че след като европейските сили не дават един съгласуван помежду си тон на политика на Балканите, малките държави ще заемат собствени национални и по-скоро клонящи към националистически позиции. Това дава право да се каже, че след тази война балканските играчи имат много сериозни политически и географски претенции, които ще преследват в унисон със своите интереси в бъдеще. Така че тази война наистина променя в голяма степен разположението на силите на Балканите“, каза тя.\r\nЦветилена СИМЕОНОВА", "date": "2017.11.05", "title": "Доц. Соня Пенкова, НВИМ: След края на Сръбско-българската война България се превръща в доминантна сила на Балканите"}
{"url": "http://www.focus-news.net/news/2017/11/05/2454036/a.html", "text": "Температурите са в интервала от + 4 до + 16. Времето над цялата страна е предимно облачно. Слаб вятър духа в областите Бургас, Кърджали и Хасково. Дъжд вали в източната половина на обл. Бургас. Пътните настилки са предимно сухи. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци.Срок до 15.11.2017 г.\r\nАМ „Хемус“: Област София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ „Хемус“ от км 25+000 до км 26+000 посока Варна се осъществява с повишено внимание, поради ремонтни дейности в аварийната лента. Водачите да се движат с повишено внимание в посочения участък. Срок до 07.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\n\tОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г. \r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.\r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 30.11.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат  при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на МПС над 10 т по път II-79 Средец – Бургас в участъка от Бургас до Константиново е ограничено. \r\nОбходен маршрут: път II-53 Средец – разклон с. Малина, път III-795 с. Малина – Карнобат, път I-6 Карнобат – Бургас. Срок до 06.11.2017  г.\r\nПът II-99: Движението по път II-99 в участъка Бургас – р.Караагач от км 0+000 до км 49+000 се извършват ремонтни дейности по асфалтовата настилка. Движението се регулира от пътни знаци.Срок до 06.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС под 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101  Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: Път III-101 – Път Обход Враца – Път II-15 – бул.България – Път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 06.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 21.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nПът III-1503: Движението по път ІІІ-1503 Бутан – Софрониево от км 0+000 до км 6+363 се осъществява с повишено внимание, поради полагане на хоризонтална маркировка. Срок до 06.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км 71+032 до км 72+462 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът II-81: Движението по път ІІ-81 Монтана – София през проход „Петрохан“ в района на билото ще бъде ограничавано за интервали от до 30 минути поради изсичане на опасни дървета. При възможност движението се осъществява двупосочно в една лента. Дейностите ще се извършват само в светлата част на денонощието. Срок до 08.11.2017 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112:  Движението по път ІІІ-112 Дъбова Махала-Смирненски-Славотин-Студено Буче-Монтана е ограничено за МПС над 12 т поради изпълнение на строително-монтажни работи.  Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-64: Движението по път II-64 Карлово – Баня се осъществява в една лента поради ремонтни дейности на асфалтовата настилка. Движението се извършва съгласно въведената с пътни знаци и табели временна организация. Срок до 15.12.2017 г.\r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nПът III-8601: Движението по път III-8601 Пловдив – летище Пловдив се осъществява в една лента, поради ремонт на ж. п. прелез. Срок до 06.11.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 15.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nПът ІІІ-2307: Движението по път ІІІ-2307 в участъка начало кръстовище с път ІІ-23, Дулово – Исперих до Руйно от км 0+000 до км 6+200 се осъществява в една лента двупосочно поради ремонт на асфалтова настилка. Срок до 30.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: \r\nПът ІІІ-706: Движението по път III-706 Филаретово – Тича от км 15+000 до км 20+700 се осъществява с повишено внимание поради частичен ремонт на асфалтовата настилка. Срок до 31.10.17 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета, поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.05", "title": "Актуална пътна обстановка към 17.30 часа"}
{"url": "http://www.focus-news.net/news/2017/11/05/2454037/newscomau-dreven-turski-grad-e-na-pat-da-izchezne-zaradi-planovete-za-izgrazhdane-na-yazovir.html", "text": "Древният турски град Хасанкеиф, който се намира в югоизточната турска провинция Батман, е на нe повече от 12 хил. години. Римляни, византийци, тюркски племена и османци оставят своя белег върху богатата история на града. Сега известните минарета, цитаделата и руините на моста все още спират дъха на туристите, които се любуват с възхищение на останките на древни цивилизации. Но през следващите години всичко това ще изчезне, предава австралийският интернет сайт News.com.au. \r\nСпорният проект на турските власти за изграждането на язовир Илису предвижда историческият център на Хасанкеф да бъде потопен завинаги под вода. Турските власти твърдят, че водноелектрическата централа на язовира ще осигури електричество и напояване, които са от съществено значение за развитието на доминираната от кюрдите югоизточна част на страната. Те обещават, че древните паметници ще бъдат запазени. Изключително амбициозният план на властите предвижда до края на годината общо девет паметника да бъдат преместени в нов археологически парк, разположен на около два километра от града. Там вече е преместена гробница от XV век, принадлежала на Зейнел Бей - ключова фигура в историята на едно от ранните ислямски племена, борило се за върховенство в Анадола преди възхода на османците, съобщава Радио „Фокус“ в рубриката „Балкански туристически часовник“.  \r\nС попълването на археологическия парк турските власти се надяват да го превърнат в основна туристическа атракция в региона. Но местните жители са скептични, че древното наследство ще бъде опазено. Те обаче няма какво да направят - запълването на язовира ще започне на 31 декември тази година.  \r\nХасанкеиф не е официално класифициран като обект на световното културно наследство на ЮНЕСКО, но се твърди, че отговаря на девет от 10-те критерия, за да заслужи специалния статут.  Предвиденото му наводнение би унищожило доказателства за едно от най-старите организирани човешки населени места, открити някога, алармират от неправителствена организация за културно наследство \"Европа Ностра\". : Тереза Герова", "date": "2017.11.05", "title": "News.com.au: Древен турски град е на път да изчезне заради плановете за изграждане на язовир"}
{"url": "http://www.focus-news.net/news/2017/11/05/2454038/interfaks-turizm-nyama-otliv-na-ruski-turisti-v-gartsiya-sled-normaliziraneto-na-otnosheniyata-mezhdu-moskva-i-ankara-v-balgariya-broyat-im-se-vrashta-na-nivata-ot-2015-g.html", "text": "Изострянето на двустранните отношения между Анкара и Москва през 2016 г. доведе до увеличение на потока от руски туристи в Гърция. И макар през настоящата година руснаците отново да се върнаха в Турция, в Гърция не се наблюдава отлив на почиващи от Руската федерация. Това заявиха за агенция Интерфакс-Туризм представители на туристическия бранш. \r\nСлед нормализирането на двустранните отношения между Анкара и Москва  Гърция, където бе регистрирано увеличение на потока от руски туристи през 2016 г., не се наблюдава отлив на почиващите от Руската федерация през настоящата година, съобщава Радио „Фокус“ в рубриката „Балкански туристически часовник“.\r\nНа фона на отсъствието на Турция и Египет от руския пазар на туристически услуги, в предходната година интересът на руснаците към Гърция се засили. А причините за това са изгодни цени, големият брой разнообразни хотели, които предлагат почивки за всеки джоб, и дългия летен сезон. \r\nНо дори и в условията на бавното, но сигурно завръщане на руските туристи в Турция, през 2017 г.,  Гърция успява да задържи почиващите от Руската федерация, които не се отказват от почивка в някой от многобройните й курорти. \r\nОт друга страна, броят на руските туристи в България, където през 2016 г. бе регистриран ръст от 10 % на почиващите от Русия, се връща обратно към нивата, наблюдавани през 2015 г., когато Турция все още присъстваше на пазара за туристически услуги в страната.  : Тереза Герова", "date": "2017.11.05", "title": "Интерфакс (Туризм): Няма отлив на руски туристи в Гърция след нормализирането на отношенията между Москва и Анкара, в България броят им се връща на нивата от 2015 г."}
{"url": "http://www.focus-news.net/news/2017/11/05/2454039/tass-evakuiraha-3500-dushi-ot-bolshoy-teatar-v-moskva-zaradi-bombena-zaplaha.html", "text": "Около 3500 души са евакуирани от сградата на „Болъшой театър“ в центъра на Москва заради бомбена заплаха, предава ТАСС, като се позовава на информация от службата за извънредни ситуации.\r\n„От сградата, намираща се на Театралния площад номер 1, се провежда евакуация във връзка със заплаха за взривяване“, заяви източникът на ТАСС.\r\nВ момента продължава извеждането на хора от сградата. Очаква се пристигането на специалисти, които трябва да проверят помещението.\r\nОт 19 часа московско време (18 българско) в Бетховенската зала трябваше да се проведе концерт на име „Сърп и чук“, посветен на 100-годишнината от Октомврийската революция.\r\nГенералният директор на театъра потвърди пред кореспондент на ТАСС информацията за евакуацията. „Службите проверяват сигнала. Не мога да говоря повече“, заяви той.\r\nПо същото време е получен сигнал за бомба в московския хотел „Метропол“. Там също е изпратен екип на службите за извънредни ситуации. За момента няма информация за евакуация на хотела.\r\nПревод и редакция:", "date": "2017.11.05", "title": "ТАСС: Евакуираха 3500 души от \"Болшой театър\" в Москва заради бомбена заплаха"}
{"url": "http://www.focus-news.net/news/2017/11/05/2454040/pazardzhik-kartof-cherveni-chushki-i-zele-sa-nay-tarsenite-zelenchutsi-na-pazara-v-grada.html", "text": "Богато разнообразие от сезонни зеленчуци предлагат търговците на кооперативния пазар в Пазарджик, показа репортерска проверка на Радио „Фокус” – Пазарджик. Цената на картофите е около 0.90 лв./кг. Зелето се търгува за 0.60-0.80лв/кг. Патладжаните струват 1.80 лв. за килограм.  Най-търсени остават червените чушки, които са на цена от 1.10 до 1.80 лв./кг. Търсене се наблюдава и при праза, който се продава за 0.80 лв. за връзка. Морковите са на цена от около 0.80 – 1.00 лв./кг. Сравнително скъпи са лютите чушки - от 2.50 до 4.00 лв. за килограм, в зависимост от сорта. Продават се и различни видове зарзават, като техните цени са около 0.30 – 0.35 лв. за връзка.\r\nАлбена ЖИЛЕКОВА", "date": "2017.11.05", "title": "Пазарджик: Картоф, червени чушки и зеле са най-търсените зеленчуци на пазара в града"}
{"url": "http://www.focus-news.net/news/2017/11/05/2454041/pregled-na-mezhdunarodnite-novini-do-18-chasa-agentsiya-fokus.html", "text": "Бившият лидер на Каталуния, който се намира в Брюксел вече от една седмица, се е предал на белгийската полиция заедно с четирима членове от сваленото си каталунско регионално правителство.\r\nИнформацията бе потвърдена от прокуратурата на страната.Агенция „Фокус“ припомня, че испанската прокуратура поиска европейска заповед за арест на бившия каталунски лидер, след като съдът в Мадрид повдигна обвинения срещу него и участници в регионалното му правителство за организиране на метеж, злоупотреба с обществени средства и измяна, заради опитите им да обявят едностранно независимост на Каталуния и финансирането на тези опити с обществени средства.\r\n***  Председателят на Свободната демократическа партия на Германия (СвДП) Кристиан Линднер заяви, че тя не се страхува от нови парламентарни избори, ако коалиционните преговори със Съюза ХДС/ХСС на канцлера Ангела Меркел и със „Зелените“ се провалят.\r\nПо време на интервю пред местни медии Линднер предупреди, че коалицията няма да се изгради, „просто защото всички сме изтощени и трябва да открием начин да сме заедно“ и повтори мнението си, че шансовете тя да се състави са 50 на 50. \r\n„Провеждането на нови парламентарни избори няма да засили влиянието на крайнодясната „Алтернатива за Германия“, заяви той и добави, че новото гласуване ще е възможност да се покаже на гласоподавателите, че „нашите убеждения са по-важни от служебните коли“. \r\nДве седмици след началото на коалиционните преговори различията в мненията относно образованието, миграцията и ролята на финансовия министър все още могат да ги провалят.\r\n„Ако основните приоритети на СвДП не бъдат включени в програмата на новото правителство, ние ще отидем в опозиция“, заплаши Линднер. „Партията има цялото време на света. Не мога да направя нищо, ако другите стават нетърпеливи. Няма смисъл да се съставя правителство, ако то не е стабилно и в него има постоянна борба“, добави той. \r\n*** Източници от руската полиция съобщиха, че повече от 260 души са задържани за това, че са провеждали непозволен протест срещу президента на страната Владимир Путин в централната част на столицата Москва, предава AFP.\r\nДемонстрацията се проведе, след като лидерът на радикалната руска опозиция Вячеслав Малтсев пусна съобщение на своята интернет страница, в което призова привържениците си из цялата страна към протестни действия и поиска свалянето на Путин чрез „народна революция“.\r\n„Двеста шестдесет и трима души са задържани в центъра на Москва за нарушаване на обществения ред. Всички те са отведени в районни полицейски управления“, пише московската полиция в съобщение.\r\nСпоред информация от руските медии,  много от задържаните са носели в себе си ножове, боксове и огнестрелно оръжие, заредено с гумени патрони.\r\n*** Бившият лидер на Каталуния Карлес Пучдемон и четирима министри от сваленото правителство са се предали на белгийските власти в неделя сутринта, след като Испания поиска европейска заповед за техния арест.\r\n„Те са лишени от свобода в 9,17 (10,17 часа българско време) сутринта“,заявиха от белгийската прокуратура обявиха, че делото на петимата ще бъде разгледано по-късно в неделя в заседание при закрити врата.\r\n***Около 3500 души са евакуирани от сградата на „Болъшой театър“ в центъра на Москва заради бомбена заплаха.\r\n„От сградата, намираща се на Театралния площад номер 1, се провежда евакуация във връзка със заплаха за взривяване“, заяви източникът на ТАСС.\r\nВ момента продължава извеждането на хора от сградата. Очаква се пристигането на специалисти, които трябва да проверят помещението.\r\nОт 19 часа московско време (18 българско) в Бетховенската зала трябваше да се проведе концерт на име „Сърп и чук“, посветен на 100-годишнината от Октомврийската революция.\r\nГенералният директор на театъра потвърди пред кореспондент на ТАСС информацията за евакуацията. „Службите проверяват сигнала. Не мога да говоря повече“, заяви той.\r\nПо същото време е получен сигнал за бомба в московския хотел „Метропол“. Там също е изпратен екип на службите за извънредни ситуации. За момента няма информация за евакуация на хотела.\r\n***", "date": "2017.11.05", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/11/05/2454042/aktsenti-v-sutreshniya-blok-dobro-utro-balgariya-na-6-noemvri.html", "text": "Задочен спор се разрази между външните министерства на България и Русия по темата кой е спасил българските евреи. Дипломатическа грешка, повод за провокация или исторически обосновани факти - как можем да тълкуваме ситуацията? Отговорите ще потърсим от историка акад. Георги Марков. \r\nЗапочват разговорите между БСП и ДПС за вот на недоверие срещу правителството. Подкрепа ще се търси и от ПП „Воля“. Обречена ли е инициативата, още преди да е започнала, и как ще се отрази поредно сътресение във властта на фона на предстоящото Българско председателство на Съвета на ЕС? Тези и още теми ще коментираме с политолога Първан Симеонов. \r\nЗавърши тренировъчният лагер на българските полярници, първата група от които заминава само след седмица за о. Ливингстън. Ще започне и изпълнението на 5-годишната Национална програма за полярни изследвания. Какво предстои пред екипите ни в Антарктида и къде ще бъде поставен акцентът в работа на 26-та българска експедиция? Повече за това ще ни разкаже проф. Христо Пимпирев, директор на Българския антарктически институт. \r\nИ още - Габрово бе избран от ЮНЕСКО за творчески град на занаятите и фолклорното изкуство. Темата ще допълни Луиза Транчева от Радио „Фокус“-Велико Търново. Тони Михайлов от Радио „Фокус“-Пловдив пък ще ни представи информация за иновативни проекти за читалища в Пловдив и региона, финансирани от фондация „Пловдив 2019“. \r\nТези и още теми - в „Добро утро, България“ по Радио „Фокус“, от 6.00 до 10.00 на 6 ноември, с водещ Виктория Месробович.", "date": "2017.11.05", "title": "Акценти в сутрешния блок „Добро утро, България“ на 6 ноември"}
{"url": "http://www.focus-news.net/news/2017/11/05/2454043/zam-predsedatelyat-na-gerb-tsvetan-tsvetanov-v-razgrad-bsp-komprometira-kmetove-i-obshtinski-savetnitsi-ot-gerb-s-tsel-da-spava-tyahnata-rabota-v-polza-na-horata.html", "text": "Опозицията, в лицето на БСП, хаби време и нерви в опити да компрометира кметове и общински съветници от ГЕРБ, като по този начин се мъчи да спъва тяхната работа в полза на хората, заяви зам.-председателят на ГЕРБ и председател на ПГ на партията Цветан Цветанов на среща с членове и симпатизанти на партията в Разград. Това съобщиха от пресцентъра на ПП ГЕРБ. „Ръстът на БВП е 4%, като през 2018 година се очаква да достигне рекордните 105 млрд. лв. Сериозен ръст има и делът за заплати, предвиден в Бюджет 2018. 330 млн. лв. в повече има за учителски заплати, 750 млн. лв. за бюджетни заплати, 180 млн. лв. за увеличаване на пенсиите. С подобен подход страната ще получи по-добро развитие и ще оправдаем очакванията към нас, свързани с предстоящото председателство на ЕС“, категоричен бе Цветан Цветанов.\r\n„ГЕРБ гласува политическо доверие на д-р Валентин Василев за кмет на община Разград и днес, виждайки свършеното от него, се убеждавам с правотата на това наше решение”, подчерта зам.-председателят на ГЕРБ Цветан Цветанов. Той призова членовете и симпатизантите в залата да се активизират за предстоящия местен вот през 2019-та година, като целта е увеличаване на кметовете на кметства, както и спечелването и на други общини от областта.\r\nЦветан Цветанов обясни, че освен подобряване на пътната мрежа, Разград ще има възможност да се възползва и от част от отпуснатите 624 млн. лв. за образователна инфраструктура. „С тези пари ще бъдат изграждани спортни площадки, закрити физкултурни салони и др. Уверен съм, че регионът ще продължи да се развива“, допълни той.\r\nПреди срещата със симпатизанти, Цветан Цветанов лично инспектира изразходването на целево отпуснатите 1 млн. лв за инфраструктурни обекти в Разград. Зам.-председателят на ГЕРБ бе придружаван от кмета на Разград д-р Валентин Василев, народния представител от ГЕРБ-Разград Десислава Атанасова и областния управител Гюнай Хюсмен. Те посетиха 3 от общо 20-те улици, чиято рехабилитация е напълно или почти завършена, като се очаква се да бъдат ремонтирани още поне 6 улици. С отпуснатите средства се облагородяват и междублокови пространства, тротоари, градинки. „Поздравявам Общинската администрация в Разград за това, че въпреки кратките срокове, успяха да изпълнят всички процедури, предхождащи усвояването на тези средства. За други съседни общини също имаше отпуснати средства. За разлика от вас обаче, те не успяха да задействат тяхното усвояване заради мудните си общински администрации. В момента предвидените обекти за финансиране стоят непокътнати“, отбеляза Цветанов след инспекцията.", "date": "2017.11.05", "title": "Зам.-председателят на ГЕРБ Цветан Цветанов в Разград: БСП компрометира кметове и общински съветници от ГЕРБ с цел да спъва тяхната работа в полза на хората"}
{"url": "http://www.focus-news.net/news/2017/11/05/2454044/tass-kyurdite-sa-predlozhili-na-irak-savmestno-upravlenie-na-granichnite-punktove.html", "text": "Кюрдските сили за сигурност, т.нар. „пешмерга“, са предложили на федералните сили на Ирак да организират съвместно управление на граничните пунктове и спорните територии и чакат отговор от Багдад, предава ТАСС, като се позовава на информация от кюрдска медия.\r\nГенералният секретар на кюрдското регионално министерство на отбраната Джабар Йавар е заявил, че кюрдската страна е предала свой план за разрешаването на спорния въпрос по време на преговори с иракски военни. Става дума за разполагане на въоръжени формирования на кюрдите и на правителствените войски на Ирак в спорните между двете страни райони.\r\n„Предложихме на Багдад съвместно управление на пограничните преходи,  прекратяване на бойните действия и разполагането на федерални сили в спорните райони, в съответствие с предложения механизъм“, заяви той и подчерта, че разногласията между Багдад и Ербил са политически, а не военни.\r\n„Призоваваме политическите фактори да започнат преговори за разрешаване на кризата“, заяви Йавар. „Потвърждаваме, че ще действаме в рамките на конституцията на Ирак и сме готови да подкрепим всяко решение (на кризата), на нейната основа“. Кюрдският министър все пак отбеляза, че решението трябва да бъде взето от централните власти.\r\nПревод и редакция:", "date": "2017.11.05", "title": "ТАСС: Кюрдите са предложили на Ирак съвместно управление на граничните пунктове"}
{"url": "http://www.focus-news.net/news/2017/11/05/2454045/ministar-krasimir-valchev-gerb-realno-shte-uvelichi-dvoyno-uchitelskite-zaplati-za-razlika-ot-bsp.html", "text": "ГЕРБ реално ще увеличи двойно учителските заплати, за разлика от БСП. Това каза Красимир Вълчев, министър на образованието и науката, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nТой заяви позиция по следната тема: „Защо е станал министър на образованието?“. „Защо станахте министър на образованието? С какви идеи, с каква концепция?“, попита в началото на разговора водещата Илиана Беновска. Красимир Вълчев отговори, че основната идея и концепция е заложена в управленската програма на правителството, преди това в предизборната програма. Той продължи, че има голяма степен на сечение на програмите в сектор „образование“ както с „Обединените патриоти“, така и с опозицията. „Образованието е това, което трябва да даде равни житейски възможности. Ние постоянно трябва да подобряваме възможността на децата да получат качествено образование. Тези задачи са перманентно заложени, те са пред всеки министър!“, обясни министърът на образованието. \r\nВ разговора бе коментирано и увеличението на учителските заплати. „Имат ли основание да Ви обвиняват опозицията, не само Вас, но и десните партии, че е формално отношението към образованието, независимо че ГЕРБ и „Обединените патриоти“ го издигнаха в свой приоритет в управленческата си програма? Кои опорни точни на БСП още са в сила и кои смятате, че сте оборил?“, попита водещата Илиана Беновска. Събеседникът й отговори, че за него е по-важно това, което ще изпълнят, а що се отнася до опорните точки, той още веднъж подчерта, че в програмите на ГЕРБ и опозицията има голяма степен на сечение по отношение на образованието. Помолен от водещата да бъде по-конкретен, министърът на образованието отговори: „Всички заявяваме отношение към учителите, но при нас това отношение е заявено като управляващи и то през бюджета. Няма по-ясен сигнал от бюджета, от средносрочната бюджетна прогноза, че ние ще изпълним ангажимента си за двойно увеличение. Всъщност никой друг не беше заявил двойно увеличение на възнагражденията на учителите, лесно е да го направиш с алтернативен бюджет, когато си в опозиция!“. Министърът на образованието обясни, че средната брутна заплата в сектора ще стане над 1600 лева до 2021 г. За младите учители, ако механично допуснем, че ще се удвои, заплатата ще стане 1320. В началото на мандата на управление на правителството „Борисов 3“ заплатата на младите учители е била 660 лева. „При 4 годишен мандат правителството с 4 бюджета може да реализира това изпълнение, това са бюджетите 2018, 2019, 2020 и 2021 г. на почти равни стъпки или с малки изключения. За първата година ние ще имаме почти 23% увеличение с това диференцирано увеличение от началото на следващата година. Една част от увеличението ще бъде диференцирано, тоест няма да почуват всички 100%, средното ще бъде 100%, но можем да кажем, че е от 90% до 120%!“, обясни Красимир Вълчев.\r\nБе обсъден и въпросът за частното образование. „Но министър Вълчев, това е икономиката на образованието, дали тя е достатъчна, за да имаме образована нация е друг въпрос, но понеже сега са много модерни приказките за вот на недоверие, БСП взеха решение да искат вот на недоверие, от ДПС заявиха, че също взимат този инструмент в ръката си и може и те да искат. След като беше дълго и широко коментирана от опозицията оставката на здравния министър, другият приоритет в програмата на ГЕРБ и „Обединените патриоти“ е образованието. Вие атакуем ли сте да се иска вот на недоверие във Вашата област и Вашата оставка?“, попита водещата Илиана Беновска. Красимир Вълчев отговори, че по всяко едно време може да се допусне грешка. Той продължи, че образованието и здравеопазването са най-големите публични системи, най-много процеси и дейности вървят, най-големите професионални групи са там. Така че е напълно възможно да се допускат грешки. „Към настоящия етап нямаме съществени въпроси, които да ни раздалечават. Връщам се на предишния въпрос за опорните точки, БСП най-често говореха за частните училища. Най-вероятно ще се финансират под 10% от частните училища. Толкова са заявили желание и средствата ще бъдат по-малко от 3 милиона за частните училища, при 4 милиарда рамка!“, обясни Красимир Вълчев.\r\n„На какъв етап на развитие е частното образование в началния, средния и гимназиалния сектор. Според мен от 27 години не е претърпял кой знае какво развитие и може би не само в парите е проблемът?“, попита водещата Илиана Беновска. Красимир Вълчев отговори, че частните детски градини и училища са създадени като допълнение на системата на публичното образование, те са направили избора да се позиционират в един по-луксозен сегмент на образованието, да работят с по-малко деца в клас. Могат да си го позволят, защото родителите плащат такси. Когато е бил гласуван образователният закон повечето от частните училища са избрали да останат в този сегмент. Повечето от тези училища се развиват добре, има родители, които са готови да плащат допълнително, въпреки че държавата е готова да осигурява достъп до образование на всички деца. \r\n„Не се ли мотивират родителите да плащат за частни детски градини и училища заради по-добрите условия, ако искате тръгнете от битовите, по-добрите нравствени условия, ако щете, вземете дисциплината, охраната, за да пращат там децата си, без да е доказано, че дават равностойна или по-висока компетенция?“, попита водещата Илиана Беновска. Събеседникът й отговори, че най-добре би било държавните и общински училища да предоставят по-добро качество на образованието. Той продължи, че например общинските училища работят с около 25 деца в клас, докато при частните бройката е 12-13. Тоест ако трябва да приближим общинските училища до частните тогава образованието ще се оскъпи двойно, или 2 милиарда отгоре. Тоест ние трябва да направим обществения избор да плащаме повече данъци.\r\nМинистър Вълчев заяви позиция по проблема с училищата в малките населени места и тяхното запазване. „Както се говори за закриване на лечебни заведения в отдалечени краища и малки населени места, така и планирате да закривате начални и средни училища и детски градини в по-малки населени места. Как ще стане това деликатно, така че да не се обезлюдят тези населени места и от друга страна да останат извън учебния процес деца на родители, които живеят и работят там?“, попита водещата Илиана Беновска. Красимир Вълчев обясни, че заради процесите на вътрешна и външна миграция много училища са били закрити през последните десетилетия. Той продължи, че мрежата от училища и детски градини е достигнала процеса си на оптимизация. Образователният министър обясни, че се прави опит да се елиминират стимулите на общините да оптимизират допълнително училищната мрежа. Има голям брой защитени училища, според последния списък ще бъдат над 160 и над 100 детски градини, което е своеобразна граница на оптимизация на системата. „За съжаление дори и там, където защитихме училища, 10 години след първия списък виждаме, че се забавят, но не спират процесите на обезлюдяване!“, обясни Красимир Вълчев. \r\n„Но на много места се стига до така наречената „взаимоучителна метода“ – смесени паралелки от различни по възраст деца и няколко преподавателя, които преподават различни дисциплини, по които не са съвсем корифеи!“, отбеляза водещата Илиана Беновска. Събеседникът й отговори, че наистина в доста училища има такива смесени паралелки. Той продължи, че постоянно трябва да се търси този баланс. От една страна е чисто физическия достъп до училище, от друга страна е качеството. Образователният министър обясни, че ако се поддържат повече училища с подобни маломерни паралелки се прави компромис с качеството. „Ние трябва да търсим този баланс между достъп и качество. По-важно е да не отпаднат едни деца отколкото да допуснем известен компромис с качеството. Разбира се цел на политиката е във всички училища да имаме достъп до качество! Достъп до качествено образование най-често е функция на това дали имаме достъп до добри учители, а е много трудно да мотивираме влади хора и добри учители да преподават в отдалечените населени места!“, добави Красимир Вълчев. \r\nБе дискутирана и темата за преписването на матурите.    „Защо на матурите се преписва, не може да се закълнете, че сте сложили край на това нещо, това ще е един дълъг процес, защото инерционният момент е дълъг, много години се преписваше?“, попита водещата Илиана Беновска. Красимир Вълчев отговори, че това води до чувство за несправедливост у децата, а МОН се бори срещу явлението. Дори често министерството получава упреци, че действа прекалено строго. \r\nВ разговора беше коментирано също дуалното образование. Кой министър на образованието бихте определили като успешен?“, попита водещата Илиана Беновска. Красимир Вълчев отговори, че в министерството има около 200 дейности и процеси, един министър се справил с една част от тях, друг с друга. Той продължи, че най-голямата загуба е преждевременното отпадане на учениците. „Дуалното образование решение ли е те да не отпадат?“, продължи водещата. Образователният министър отговори, че дуалното образование има своите предимства, които са доказани в редица други държави. „Дуалното образование е добро решение за тези деца, които искат да учат професионално образование, то е добро решение за бизнеса за по-добра практическа подготовка!“, обясни Красимир Вълчев. На въпроса какви мерки се предвиждат за неговото популяризиране, той обясни, че през предходната седмица у нас е бил на посещение президентът на Швейцария. Той е заявил ангажимента на своята страна да продължи финансирането. Всяка година се разширяват училищата и паралелките, включени в дуалното образование. Засега все още няма потребност от бюджетно финансиране, но се предвижда такова през следващите години.  \r\nБе обсъдено и външното финансиране в образованието. Но в обществото се разиграха големи спорове дали вероизповеданието или съдебната система трябва да бъдат с външно финансиране. Казвам го, не за да се противопоставя на финансирането на Швейцария, а за да попитам откъде накъде „Америка за България“ ще създава представа на студентите от СУ, че ако те не финансират университета, той няма да има добри аули. Защото със сигурност сте виждали разликата между аулата, обзаведена от „Америка за България“ и осаналите помещения за учене!“, попита водещата Илиана Беновска. Красимир Вълчев отговори, че винаги трябва да се подхожда с доза предпазливост към външното финансиране. Той обаче подчерта, че финансирането по линия на швейцарското правителство не е обвързано с допълнителни ангажименти на българската страна. То е сходно с финансирането от ЕС. \r\n„Но ЕС няма такива икономически предприятия за влияние в политиката, като „Отворено общество“, като фондациите на Сорос. Трябва ли да продължи да се финансира така без високи критерии?“, продължи водещата. Събеседникът й отговори, че трябва да сме предпазливи, а представителите на институциите носят отговорност за това широките интереси да бъдат защитени. Няма конкретни сигнали, но ще се реагира, ако има такива. \r\n„А бихте ли приели руско финансиране?“, продължи с въпросите си водещата. Образователният министър отговори, че биха приели, ако то е част от междуправителствена спогодба. „А финансиране от Турция?“, продължи водещата. Красимир Вълчев отговори, че ако се върне на въпроса за вероизповеданията би казал, че ние можем и следва като държава да финансираме духовните училища. В България има три ислямски училища и висш ислямски институт. Има две духовни семинарии, няколко катедри по религия. „Финансирането от държавния бюджет гарантира прозрачност!“, категоричен бе образователният министър. Той добави, че тази година няма регламентирано такова, единствено чрез вероизповеданията, но не и чрез бюджета за образование. \r\nВ разговора беше коментиран и въпросът за учебниците. „Каква е кратката рецепта – дали да бъдат черно-бели, дали да бъдат цветни, кои да са евтини, кои да са скъпи, кои да са на електронен носител, колко да мъкнат горките деца?“, попита водещата Илиана Беновска. Красимир Вълчев отговори, че учебниците трябва да стават по-добре написани, да са по-леки, учениците да носят по-леки раници и да увеличаваме достъпа до електронно образование. Помолен от водещата да коментира въпроса за това дали да има един учебник по всеки предмет, образователният министър отговори, че законът регламентира конкуренция на учебници и избор от страна на учителите. „Понякога има конкуренция на истината, на обективната истина, пишат се различни исторически неща в учебниците! И има конкуренция на простотията, да не цитирам неща, които се пишат в учебниците!“, отбеляза водещата Илиана Беновска. Красимир Вълчев отговори, че учебните програми са едни и учебниците трябва да отговарят на тях. Да може да имат различен графичен облик, но съдържанието да е едно и също. „Но как се получава, че не е? Контролира този процес?“, попита водещата. Събеседникът й отговори, че има различни издателства, а процесът се контролира от оценители. Това, което е направено като промяна, е да могат да се обявяват имената на тези оценители. А учителите са тези, които избират. „Аз, за съжаление, като министър, нямам много контролни правомощия, помолил съм учителите да четат всички учебници, да набележат всички дискусионни моменти, но някои от тях са наистина дискусионни!“, добави Красимир Вълчев.\r\n„Но нали се сещате, че тази демокрация и така наречената в случая може би разговорно пряка демокрация – всеки да има правото да си изказва мнението и то да бъде уважавано, накрая води до хаос и разнопосочност!“, отбеляза водещата Илиана Беновска. Красимир Вълчев отговори, че през последните 100 години човечеството е имало възможност да пробва различни форми, включително премахване на конкуренцията, но се е отказало от тях. „Конкуренцията гарантира подобряване на качеството в дългосрочен план, но тази конкуренция трябва да е лоялна. Затова обърнах внимание на всички образователни институции да не получават никакви форми на дарение от страна на издателствата. Докато достигнем обаче това по-добро качество ще имаме и такива продукти. Но тази година спорните моменти са по-малко. По всички дисциплини имаме одобрени електронни учебници!“, обясни той.\r\n„Но гледайте да не забравят децата мириса на хартията, разлистването на страниците, това е като ритуал, като верую!“, призова водещата Илиана Беновска. Събеседникът й отговори, че няма страна, която да се е отказала от книжните учебници, но трябва да увеличаваме електронното съдържание.\r\nБе дискутирана също темата за Оперативна програма „Наука и образование за интелигентен растеж“. „Какво става с оперативната програма, защо е спряна, кой е виновен?“, попита водещата Илиана Беновска. Красимир Вълчев отговори, че тя може да се раздели на две части, едната е за наука, другата за образование. Там, където са средствата за образование, е имало задача до 1-ви ноември да се изпълнят препоръки от одитен доклад на ЕК, заради който одитен доклад не ни се възстановяват средства. „По каква причина?“, попита водещата. Образователният министър отговори, че едната причина е съвместяване на функциите на министъра. Той обясни, че МОН едновременно финансира и получава средствата. В случая когато трябва да се налага корекция образователният министър изпада в конфликт на интереси. За решаването на този казус са били обсъждани различни варианти. В крайна сметка е било решено да има крано разделение на функциите. Сега вече ръководител на управляващия орган е изпълнителният директор на новата изпълнителна агенция. Общо взето решението е по-малка намеса на министъра. \r\nКрасимир Вълчев обясни, че втората причина е оценителният процес основно по две операции, финансирани през 2016 г. Това са така наречените грантови операции, по които има бележки по време на оценката. „Говори ли се за корупция?“, попита водещата Илиана Беновска. Събеседникът й отговори, че по отношение на първата причина определено не можем да говорим за корупция. По отношение на втората причина може да каже, че е имало проекти, които са били създадени с бенефициенти – организации, създадени малко преди да кандидатстват. Някои от тях са получили финансиране. Това е пратено на прокуратурата още през 2016 г. „Тоест корупция има ли? Колко влезли в сила решения на съда има? Имаше няколко университетски преподаватели, от които студенти се оплакаха, че са им искали такси, за да им пишат по-високи оценки?“, настоя да получи отговор водещата. Красимир Вълчев отговори, че има влезли в сила присъди, но не е готов да предостави конкретни данни. \r\nРазговорът завърши със следната тема: „Инициативата и разменените подаръци“. „Хайде да ни бъде съвместна инициатива да изследваме какъв е процентът на корупция в образованието!“, предложи водещата Илиана Беновска. Гостът й се съгласи. Беновска му подари и здрава българска червена ябълка с пожеланието ябълката да не изгние. \r\nБеновска подари на министъра на образованието и книгата с интервюто й с Ахмед Доган от 1992 г. Неговият подарък беше „История славянобългарска“ с пожеланието „Да вярваме в силата на словото и знанието“. Водещата връчи на своя гост и клубната тениска и го попита защо още има мотивацията да бъде министър на образованието. Той отговори, че го мотивира най-вече положителната енергия в системата. „И най-вече човек като се е захванал с нещо трябва да даде всички сили от себе си да го доведе поне до междинен резултат!“, завърши Красимир Вълчев разговора си с Илиана Беновска в предаването „Беновска пита” по „Канал 3“ и „Радио К2 на 5 ноември 2017 г.", "date": "2017.11.05", "title": "Министър Красимир Вълчев: ГЕРБ реално ще увеличи двойно учителските заплати, за разлика от БСП"}
{"url": "http://www.focus-news.net/news/2017/11/05/2454046/veliko-tarnovo-povishi-se-tsenata-na-grozdeto-v-grada.html", "text": "Между 1.00 лв. и 1.20 лв. струва най-често килограм червена българска ябълка във Велико Търново. В зависимост от сортовете и произхода на плодовете, цената може да достигне и до 3.00 лв., сочи репортерска проверка на Радио „Фокус“ – Велико Търново. Гроздето повиши цената си и вече трудно може да се намери за под 3.00 лв. за килограм. Тиквата, която също много се продава, според търговците, е много по-евтина и средната цена за килограм е 0.70 лв. \r\nЗапочна и активната продажба на т. нар. зимни плодове като портокали, банани и мандарини. Килограм портокали струва между 1.20 и 2.00 лв., мандарините са малко по скъпи – до около 2.50 лв.  Бананите поддържат доста висок диапазон в цените – между 1.70 лв.  и 2.50 лв.\r\nЛуиза ТРАНЧЕВА", "date": "2017.11.05", "title": "Велико Търново: Повиши се цената на гроздето в града"}
{"url": "http://www.focus-news.net/news/2017/11/05/2454047/predstoyashti-sabitiya-v-stranata-za-6-noemvri-agentsiya-fokus.html", "text": "***\r\nОт 14.00 часа в Регионален исторически музей, министърът на регионалното развитие и благоустройството Николай Нанков ще открие Годишното информационно събитие на Оперативна програма „Региони в растеж” 2014-2020.\r\n***\r\nОт 09.00 часа II състав на Специализирания наказателен съд ще гледа делото срещу Емил М., Лазарин Л., Едуард П. и Мартин Д. за организиране и ръководене на организирана престъпна група. \r\n***\r\nОт 09.20 часа XVI състав на Специализирания наказателен съд ще гледа делото срещу Никола М. за организиране и ръководене на организирана престъпна група. \r\n***\r\nОт 09.30 часа ХVI състав на Специализирания наказателен съд ще гледа делото срещу Георги Х., Иван И.,  Александър К., Енчо Я. и др. за организиране и ръководене на организирана престъпна група. \r\n***\r\nОт 10.30 часа в Националния пресклуб на БТА, Институтът за икономика и международни отношения и Фондация „Фридрих Еберт”  ще представи резултати от изследване сред демотивираните българи. Изследването анализира профила и мотивацията на българските граждани, които са в работоспособна възраст, но не работят и не си търсят активно работа.\r\n***\r\nОт 11.00 часа в централата на КТ „Подкрепа“ ще се състои пресконференция на тема „Така наречения „клас прослужено време“ отвъд арогантността и неистините“. \r\n***\r\nОт 14.00 часа VI състав на Специализирания наказателен съд ще гледа делото срещу Пенчо Ч. за незаконно превеждане през границата. \r\n***\r\nОт 14.00 часа и от 18.00 часа на сцената на Театър „Българска армия“ в София ще бъде представен мюзикъла за деца от деца „Едно лято в едно блато” – съвместна продукция на малките артисти от Детско-юношеска школа за опера и балет/ДЮСОБ/ „Маргаритки“ при Държавна опера-Стара Загора и артисти на Операта. \r\n***\r\nОт 18.00 часа в галерия „Средец” на Министерството на културата председателят на Съюза на българските художници Любен Генов ще открие юбилейната изложба „20 години галерия „Видима” с творби от фонда на едноименния художествен институт.\r\n***\r\nОт 18.30 часа в Университета по Архитектура, Строителство и Геодезия (Зала 230, ет.2, централен вход) ще се състои публично обсъждане за временното експониране на художествената инсталация „БРОНЗОВАТА КЪЩА”.\r\n***\r\nОт 18.30 часа в Литературен клуб „Перото“ ще бъде представена книгата „Писмо до сестра ми“.\r\n***\r\nОт 10.30 часа в зала 114 на Учебен корпус 1 един от най-известните невролози в света – д-р Хари Шнайдер ще изнесе публична лекция за аутизма. \r\n***\r\nОт 14.00 часа в зала 316 на Учебен корпус 1 на ЮЗУ „Неофит Рилски“ директорът на Кеймбриджкия институт за обучение по супервизия – Антеа Милър (Anthea Millar) ще изнесе лекция.\r\n***\r\nВ 10.00 часа в централата на ПП ГЕРБ на ул. „Константин Андрованти 5“ народният представител Иван Вълков ще има открита приемна за граждани.\r\n***\r\nОт 13.00 часа в централата на БСП на ул. „Македония” 33, приемен ден ще имат народните представители проф. Анелия Клисарова и Иван Иванов. \r\n*** \r\nОт 11.00 часа в залата за пресконференции на стадион „Ивайло” във Велико Търново ще се проведе съвместна пресконференция на Winbet и Футболен клуб „Етър Велико Търново”. На събитието ще присъстват представители на Winbet, както и проф. Георги Камарашев – зам.-кмет на Община В. Търново и председател на УС на „Етър”, и футболистите Иван Стоянов и Иван Петков. \r\n***  \r\nОт 17.00 часа в изложбената зала на къщата музей „Алеко Константинов“ ще се проведе творческа среща с Дима Чонова по повод новата ѝ книга „Струните на тишината“. \r\n***\r\nНародният представител от ГЕРБ-Враца Красен Кръстев организира приемна за граждани в община Мездра. От 10.30 часа той ще разговаря с жителите на Елисейна, а от 14.00 часа започва срещата в Люти дол. Приемният ден и в двете населени места ще се проведе в сградата на кметствата.  \r\n***\r\nОт 14.00 часа в Регионална библиотека „Дора Габе“ – Арт галерия, ще бъде представена изложба на Дневен център за възрастни хора с увреждания към Център за психично здраве  „Д-р Петър Станчев” – „Есенна палитра“. \r\n***\r\nОт 18.00 часа в драматичен театър „Йордан Йовков“ ще се играе спектакълът „Гераците“. \r\n***\r\nОт 10.30 часа в клуба на БСП в Камено, народният представител от ПГ на „БСП за България” Николай Тишев организира приемна за граждани. \r\n***\r\nОт 12.00 часа в читалище „Братство” ще се проведе пресконференция за представяне на дейностите по проект „Енергийна ефективност в многофамилни жилищни сгради“. \r\n*** \r\nВ 09.15 часа пред сградата на Окръжния съд в Пазарджик  ще се проведе протестен митинг срещу управлението на кмета на община Септември Марин Рачев.\r\n*** \r\nВ 10.00 часа в Окръжният съд в Пазарджик  ще се гледа делото срещу кмета на община Септември Марин Рачев за укриване на данъци в особено големи размери.\r\n***\r\nОт 09.30 часа в зала 10 на Пловдивския окръжен съд ще се гледа делото срещу подсъдимите Нели К. и Фанка Д., обвинени в присвояване на значителни суми пари. \r\n***\r\nОт 09.30 часа в зала 2 на Пловдивския районен съд ще се гледа делото срещу Благовест М., който е с повдигнати  4 обвинения  за престъпления – за блудство, закана за убийство, увреждане на имущество и за груби и непристойни действия. \r\n*** \r\nОт 10.00 часа в Комплекса за социални услуги „Св. Георги” зам.-министърът на образованието Деница Сачева ще връчи дипломи за професионална квалификация на успешно положилите изпит жени в социалното предприятие „Шивашка работилница”.\r\n*** \r\nОт 10.30 часа в „Ротари парк“ до СУ „Свети Седмочисленици“ кметът на Пловдив инж. Иван Тотев и кметът на район „Тракия“ ще открият нова детска площадка.\r\n***\r\nОт 11.00 часа в ОУ „Княз Александър I” прокурори ще изнесат лекция пред ученици за компютърните престъпления и наркотиците. Инициативата се осъществява съвместно между Апелативната прокуратура и Регионалното управление по образование.\r\n***\r\nОт 11.00 часа в зала №1 на Пловдивския апелативен съд ще се гледа дело, образувано по жалба на подсъдимия Александър Д. срещу присъда на Окръжен съд – Пазарджик, с която е признат за виновен в причиняване на смърт по непредпазливост, след като е нарушил правилата за движение по пътищата. \r\n***\r\nОбщинските съветници от градската структура на ГЕРБ организират приемни за граждани със следния график: в офиса на ГЕРБ в район „Южен” - Даниела Дженева - от 17.00 до 18.00 часа, Атанас Узунов - от 17.30 до 19.00 часа; часа в офиса на ГЕРБ в район „Източен” - Спартак Николов - от 17.00 до 18.30 часа, Вихър Захов - от 17.00 до 18.30 часа, Спартак Николов - от 17.00 до 18.30 часа; в офиса на ГЕРБ в район „Тракия” - Вера Тоскова - от 16.00 до 18.00 часа; в офиса на ГЕРБ в район „Централен” - Александър Радев - от 17.30 до 19.00 часа.\r\n***\r\nОт 10.00 часа в офиса на ПП ГЕРБ в Средец, народният представител Галя Василева ще има приемен ден. \r\n***\r\nОт 11.00 часа в зала 2 на Община Стара Загора пресконференция ще дадат организаторите на деветото издание на Международния конкурс за млади тромпетисти. \r\n***\r\nОт 12.00 часа в Регионалния пресклуб на БТА бившият областен координатор на НФСБ в Хасково – Кръстю Кръстев ще даде пресконференция.\r\n***\r\nОт 17.30 часа в сградата на НЧ „Добри Войников-1856“ с представяне на изложбата „Българската анкета по полския въпрос“ официално ще бъде открита инициативата Дни на Полша.", "date": "2017.11.05", "title": "Предстоящи събития в страната за 6 ноември (Агенция „Фокус“)"}
{"url": "http://www.focus-news.net/news/2017/11/05/2454048/sport-manchestar-siti-pobedi-arsenal-s-31.html", "text": "Манчестър Сити победи Арсенал с 3:1 в мач от 11-ия кръг на английската Висша лига, игран на „Етихад стейдиъм“ в Манчестър. Небесносините имат актив от 10 победи и едно равенство от началото на първенството и са уверен водач във временното класиране с 31 точки, докато Арсенал е шести с 19 точки. Преди малко започна друга ключова среща от кръга между Челси и Манчестър Юнайтед, както и мача между Евертън и Уотфорд.", "date": "2017.11.05", "title": "Спорт: Манчестър Сити победи Арсенал с 3:1"}
{"url": "http://www.focus-news.net/news/2017/11/05/2454049/gerb-narodniyat-predstavitel-ivan-mihovski-povede-bitka-sreshtu-agresiyata-v-uchilishte.html", "text": "Истинска битка срещу агресията в училище поведе народният представител от ГЕРБ-Ловеч Иван Миховски. В съвместна негова инициатива с ръководството на ОУ \"Васил Левски\" в село Борима, община Троян, там се проведе спортен празник под мотото „Деца и родители заедно срещу агресията чрез спорт“. Това съобщиха от пресцентъра на ПП ГЕРБ. Десетки деца от 1 до 7 клас и техните родители се включиха в надпреварата в игрите дълъг скок, хвърляне на топка по цел, щафета, пукане на балони, скачане с чувал и други забавни състезания. \r\nДиректорът на училището Иванка Миткова изрази истинското си задоволство от реализацията на инициативата, като благодари на екипа си за усърдната работа по организацията и на Миховски за сериозния ангажимент по провеждането на състезанието. \r\nЕмоциите за малки и големи бяха неповторими, а най-много аплодисменти получи Иван Миховски за смелостта да се състезава лично в няколко от дисциплините заедно с децата - хвърляне на топка, пукане на балони и скачане с чувала. Всички участници получиха грамоти и лакомства, победителите – медали, осигурени от народния представител. Голямата награда за всички е личната покана на Миховски участниците и техните родители и учители да му бъдат гости в Народното събрание и на място да видят как работи Комисията по образование в парламента. \r\n„Прекрасен празник! Истинската борба срещу агресията в училище може да се води пълноценно само по този начин - заедно деца, родители и учители. Днес всички сме доволни и щастливи, защото бяхме заедно, бяхме навън в този прекрасен есенен ден, бяхме на спортната площадка и заедно се забавлявахме в игрите. Беше толкова красиво и дори на моменти напрегнато, че на никой не му дойде на ум дори на нагруби или обиди някого. Децата изразходваха много енергия в състезанието, прекараха весело с родителите си, научиха много в състезанието – най-вече това, че в състезанието винаги има победители и победени, важно е да се играе честно и тогава никой на никого не се сърди. Благодаря на учителите за перфектната организация, на родителите – че се включиха с толкова желание и на децата за усилията им и усмивките им. Готов съм да бъда и да подкрепя подобни инициативи, ако и други училища в областта споделят идеята ни, както ОУ „Иван Хаджийски“ в Троян, където ще бъде следващият спортен празник заедно срещу агресията чрез спорт“, заяви Миховски пред присъстващите.", "date": "2017.11.05", "title": "ГЕРБ: Народният представител Иван Миховски поведе битка срещу агресията в училище"}
{"url": "http://www.focus-news.net/news/2017/11/05/2454050/ogranicheno-e-dvizhenieto-po-patya-veliko-tarnovo-varna-v-rayona-na-novo-selo-poradi-katastrofa.html", "text": "Временно е ограничено движението на автомобили по пътя Велико  Търново - София в района на село Ново село, поради кататсрофа. Това съобщи за Радио \"Фокус\" - Велико Търново говорителят на Областна дирекция на МВР Марияна Христова. Екипи на Пътна полиция пренасочват автомобилите през село Балван. По първоначална информация има загинал. На мястото на инцидента има екипи на Спешна помощ и полицията. \r\nОчаквайте подробности.\r\nЛуиза ТРАНЧЕВА", "date": "2017.11.05", "title": "Ограничено е движението по пътя Велико Търново - Варна в района на Ново село, поради катастрофа"}
{"url": "http://www.focus-news.net/news/2017/11/05/2454051/haskovo-na-gkpp-kapitan-andreevo-ima-4-km-kolona-ot-tovarni-avtomobili-na-izhod.html", "text": "На българо-турската граница на ГКПП \"Лесово\" има 2,5 км, а на ГКПП \"Капитан Андреево\" - 4 км колона от товарни автомобили на изход. На границата с Румъния на ГКПП \"Дунав мост-Видин\" е образувана 3,5 км колона от товарни автомобили на изход и 1 км - на вход. На българо-гръцката граница на ГКПП \"Кулата\" на изход трафикът е интензивен за товарни автомобили.\r\nНа границите със Сърбия и Македония трафикът е нормален на всички контролно-пропускателни пунктове.", "date": "2017.11.05", "title": "Хасково: На ГКПП \"Капитан Андреево\" има 4 км колона от товарни автомобили на изход"}
{"url": "http://www.focus-news.net/news/2017/11/05/2454052/the-economic-times-donald-tramp-e-gotov-da-se-sreshtne-s-kim-chen-un.html", "text": "Президентът на САЩ Доналд Тръмп заяви, че „със сигурност ще е отворен“ за среща с лидера на Северна Корея Ким Чен-ун, пише индийското англоезично издание The Economic Times, позовавайки се на думите, изказани от президента по време на телевизионно интервю.\r\nТой бе попитан, дали „някога би седнал до диктатора (Ким Чен-ун)\", на което отговори, че би провел среща с всеки азиатски лидер.\r\n„Ще седна до всеки“, заяви той. \"Не мисля, че това би представлявало слабост или сила, просто мисля, че да говориш с хората не е лошо нещо“.\r\n„Така че със сигурност съм отворен за среща, но да видим накъде ще тръгнат нещата. Мисля, че в момента е прекалено рано, за да говорим по този въпрос“.\r\nОт изданието коментират, че това е един от малкото примирителни коментари на американския президент, по време на словесната престрелка между двамата лидери заради ядрената програма на Пхенян, течаща от няколко месеца насам. \r\nЗа разлика от това, в неделя севернокорейците излязоха с нова серия обидни коментари за Тръмп, във връзка с двуседмичната му обиколка в Азия. В момента американският държавен глава се намира на тридневно посещение в Япония.\r\nПревод и редакция:", "date": "2017.11.05", "title": "The Economic Times: Доналд Тръмп е готов да се срещне с Ким Чен-ун"}
{"url": "http://www.focus-news.net/news/2017/11/05/2454054/ognyan-gerdzhikov-bivsh-predsedatel-na-ns-i-ms-boyko-borisov-e-pomiritelyat-v-darzhavata-korneliya-ninova-nahasva-elektorata-na-bsp-sreshtu-borisov-a-rumen-radev-e-prezident-s-harakter.html", "text": "Бойко Борисов е помирителят в държавата, Корнелия Нинова нахъсва електората на БСП срещу Борисов, а Румен Радев е президент с характер. Това коментира Огнян Герджиков, бивш председател на Народното събрание (НС) и Министерския съвет (МС), в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nОгнян Герджиков коментира следната тема: „Кой ще е следващият служебен премиер след вота на недоверие на БСП?“. “Вие ли ще сте следващият министър-председател, евентуално ако успее вотът на недоверие на БСП?”, попита Беновска. Огнян Герджиков отговори: “Сакън, не думайте такова нещо. Не е необходимо да има нови предсрочни избори и ново служебно правителство, защото България е хубаво да бъде стабилна страна и правителствата да не се сменят през година-две”. Той допълни, че е нормално опозицията да иска вотове на недоверие, но моментът не е удачен, заради председателството на България на Съвета на ЕС, до което начало остават по-малко от два месеца. Българското европредседателство е отговорна мисия и не бива парламентът да се разпуска.\r\n“Вие сега като какъв говорите, като председател на Консултативния съвет по законодателство към председателя на парламента или като служебен премиер, назначен от президента Румен Радев, издигнат от инициативен комитет от БСП?”, попита Беновска. \r\n“Като свободен електрон. Аз съм центрист, следователно мога да бъда еднакво полезен във всички конфигурации”,отговори проф. Герджиков. \r\nВ разговора бе обсъден и въпросът: „Ще успеят ли Борисов и Доган да намерят пресечна точка?“. Водещата помоли за отговор на въпросите от коментара си Огнян Герджиков. Вижте пълният текст на коментара: \r\n\"Беновска: Г-н Борисов и г-н Доган, ще успеете ли да помирите българските граждани и да затвърдите българския етнически модел и на Балканите и в Европа?\r\nБСП, 49-ия си  конгрес  на 28.10.2017г., отвори „кутията на Пандора“ и обяви ,че ще иска вот на недоверие за правителството на ГЕРБ .\r\nВ София, в Решения на ЦС на ДПС от 03.11.2017 г. ДПС заявиха:„Участието на националистите във властта е шамар върху демократичното лице на България, минира европейското бъдеще и е заплаха за стабилността на страната.Езикът на омразата, омразата в действие и агресията са на власт и ГЕРБ подражават на националистите.Загробването на ГЕРБ не е наш проблем, но тяхното поведение и политика загробват и държавата. Демокрацията е заплашена, стабилността в страната е под заплаха и това изисква спешни действия от нас.Време е за решителни действия за изваждането на националистите и на всички, които са с тях, от властта. Ние сме длъжни да защитим демокрацията, европейските ценности и стабилността на страната ни. В името на всички български граждани.“.\r\nФиналното решение на форума на ДПС гласи така: „Задължава ЦОБ на ДПС, представителите на ДПС в ЕП, ПГ на ДПС, областните, общинските съвети на ДПС, както и всички структури на партията, заедно с представителите на ДПС в местната власт – кметове и общински съветници да водят политика за демонтаж на коалицията с националистическите партии. За осъществяването на това решение и тази цел партийните структури, представителите в местната власт, както и членовете на ПГ и ЕП на ДПС да използват всички позволени демократични политически и парламентарни средства, включително и вотове на недоверие към правителството“.\r\nНа 04.11.2017 г., лидерът на ГЕРБ и министър-председател Бойко Борисов отговори на ДПС от  Хасково като се обяви категорично против езика на омразата, който „започва да се възвръща между Обединени патриоти и ДПС“. Той призова патриотите „да си мерят приказките“ и заяви, че ДПС също трябва да проявяват „максимална толерантност“. “Винаги сме били за разбирателство, полагаме усилия различните етноси в България да живеят възможно най-добре и в разбирателство. Недопустимо е да се говори кой кого щял да стъпче. Може и с тези изказвания да се втвърдява електората и да се постига временен успех, но на Балканите по-страшно от това няма. Такава експлозия може да се получи, не забравяйте, че само преди 30 г. беше Възродителният процес”, акцентира Борисов.“Имаме толкова български мюсюлмани, няма разлика помежду ни, но някой иска да я прокара изкуствено. Трябва да четем историята и да бъдем внимателни с нея, защото се повтаря понякога и то в по-лош вариант”, заяви председателят на ГЕРБ . \r\nБорисов изясни на БСП и ДПС и: „Докато аз съм председател на ГЕРБ, няма да има коалиция с БСП. В ГЕРБ никога не са се водили разговори за коалиция с БСП, нито с ДПС. И за да спрат спекулациите, на Конгреса на ГЕРБ на 26-ти ноември, ще се вземе решение да не се прави такава коалиция, докато аз съм председател на партията. От трибуната на регионалната политическа академия на МГЕРБ Борисов обясни, че БСП си разчистват сметките помежду си като се обвиняват, че една част от тях били за коалиция с ГЕРБ. “Ние не искаме такъв съюз. Вътрешната опозиция в БСП да си намери друго обяснение с кого е”, заяви Борисов. Премиерът посочи, че вот на доверие се внася с цел да се свали действащото правителство и парламент и да се предизвикат нови избори. “Как си представят “национално отговорните политици” от БСП, че ще изглежда България в очите на Европа със служебно правителство и в предизборна кампания по време на Председателството ни на Съвета на ЕС?”, попита Бойко Борисов. Той бе категоричен, че това е безотговорно поведение от страна на опозицията и този вот няма да мине. \r\nЗа нас, избирателите, остава въпросът – ще има ли нови предсрочни и избори и кой ,в какви комбинации, с кого  и на какво основание ще управлява България?\r\nЗа това трябва да чуем отговора на най-важния въпрос:: Г-н Борисов и г-н Доган, ще успеете ли да помирите българските граждани и да затвърдите българския етнически модел и на Балканите и в Европа?\r\nАз съм Беновска и питам“.\r\nОгнян Герджиков отговори: “Борисов 3 показва израстване в моите очи. Борисов играе ролята на помирител, иначе не би могъл да направи тази коалиция, която не е лесна. Тя е с хора, които доскоро бяха твърде екстремни. Сега обаче Борисов в някаква степен опитоми патриотите и те поомекнаха. Ролята на помирител е единствено възможната в създалата се ситуация. Това беше единствената възможност да се състави кабинет, защото ме плашеха, че мога да бъде служебен премиер не за един месец, а до Нова година. Не е добре България да си играе на служебни кабинети”. \r\nВ разговора бе дискутиран и въпросът: „Националноотговорна ли е позицията на Корнелия Нинова от 49-я конгрес на БСП или е само опозиционна?“. \r\nЕто откъс от речта на Корнелия Нинова, която беше излъчена в предаването “Беновска пита”. \r\n„Това не е просто различен бюджет от този на ГЕРБ, това е различна визия за развитието на България. Но само с думи няма да стане. Трябват реални действия. \r\nСредството за постигане на тази визия е сваляне на ГЕРБ от власт, предсрочни избори и мобилизация да ги спечелим, за да я реализираме в управление. Една от стъпките е вот на недоверие към правителството „Борисов-3“. Предлагам Конгресът да обсъди и реши кога БСП да проведе разговор с другите парламентарни партии и да внесе вот на недоверие към кабинета. Ние от парламентарната група сме готови. Знам, че веднага ще се намерят политически анализатори и говорители, че БСП иска да злепостави България по време на председателството на ЕС, но както каза и президентът Радев - това председателство не може да е омерта, която да гарантира спокойствието отвътре и легитимация отвън. В навечерието на председателството, българският премиер Борисов е изключително активен на външнополитическата сцена, но резултатна ли е тази активност, какво носи тя на България и Европа? Тя започна с амбициозната заявка за посредничество между Турция и ЕС. След совалката на премиера Борисов между Анкара и Берлин, напрежението не само че не намаля, а ескалира до открити заплахи. Германия заплаши да изтегли своите военни от Инджирлик и предупреди, че може да се замразят преговорите за членство на Турция в ЕС. Президентът Ердоган отговори, че ако Европа продължава по този начин, никой европееец, където и да било по света, няма да може да ходи по улиците и да е в безопасност. И посредникът  се сниши. След това нашият премиер се нае да посредничи между Вишеградската четворка и останалите държави от ЕС. Прояви отношение към срещата в Прага, разговаря с канцлера Меркел и резултатът от това посредничество не закъсня. Виктор Орбан, подкрепен от Полша, Чехия и Словакия, заяви в Будапеща, че не приема силово налаганите от ЕК квоти и отказва да приема не само мигранти, но и каквито и да било други заповеди от ЕС. И българският посредник се прибра в София тихо и кротко. Да погледнем посредническата роля на Борисов на Балканите. След подписването на договора с Македония, който и ние подкрепихме, премиерът се зае да посредничи пред ВМРО-ДПМНЕ за подкрепата му и заяви: „Имам среща с Никола Груевски, с него сме заедно в едно политическо семейство - в ЕНП, седим заедно в Брюксел, истински ще съм щастлив да го убедя и той да подкрепи. ВМРО-ДПМНЕ не подкрепи този договор. Нещо повече - поиска референдум. Очевидно от фактите посредникът Борисов се провали. Да видим какво донесе тази външнополитическа активност на България. Основните усилия на правителството са съсредоточени върху влизането в Шенген и чакалнята на еврозоната. Но и тук българският премиер удари на камък и то сред приятелите си. Германският министър на вътрешните работи заяви, че не вижда възможност за влизането на България в Шенген. Канцлерът на Австрия – че е безразсъдно предложението България да влезе в Шенген, а на Холандия министър-председателят се противопостави на това влизане в Шенген. В същото време няма ясна визия на правителството по кой от петте сценария, предложени в Бялата книга на г-н Юнкер, ще се развива ЕС. За излизането на Великобритания от  разбрахме с премиера, че разводите са скъпо нещо и страдат децата. Но разбра ли българското общество как ще се отрази този развод на България? Намаляването на бюджета на Европа след излизането на Великобритания за сметка на какво ще бъде – на кохезионната политика ли, ако бъде така, българското правителство готово ли е да увеличи дела на публичните инвестиции в икономиката, за да компенсира това намаление. Ако не го направи, това ще се отрази ли на икономическия растеж? Редица важни въпроси, които изискват държавническа и дългосрочна визия от национален интерес, за която няма и дума. Това е външна политика на ПР-а, на снимката, на снишаването и послушанието пред по-силните“.\r\nОгнян Герджиков отговори: “Корнелия Нинова нахъсва електората на БСП. България има нужда от силна лява партия. Тя е права, че трябва да има дългосрочна визия, но не трябва да отрича усилията на премиера Борисов във външната политика. Не е лесно да се търси и намери баланс между Турция в лицето на Ердоган. ЕС трябва да разбере, че трябва да инвестира в България, която е външна граница на ЕС. Шенген е в криза, заради бежанския поток”. \r\n“Езикът на омразата трябва да бъде максимално туширан. Бойко Борисов успява да тушира тези прекалено остри изстъпления на патриотите и да ги омекоти в не малка степен”, допълни още Герджиков. \r\nТой заяви позиция и по темата: „Законът на ДПС и задкулисието в КТБ“. Законът на ДПС срещу вторичното разграбване на КТБ би бил сериозно юридическо предизвикателство, заяви Огнян Герджиков. Той каза, че има само обща представа за този закон и не е навлязъл навътре в него. Много е важно да има Консултативен съвет по законодателството към председател на Народното събрание. \r\n„Румен Радев казва, че не може да е омерта европредседателството, за да бъде недосегаем кабинетът Борисов“, посочи Беновска. Огнян Герджиков отговори: “Президентът Румен Радев стои много сериозно на поста, който е. Висшите военни имат една дисциплина, която е много полезна за позицията на държавен глава и върховен главнокомандващ. Намирам, че той е човек с характер и е последовател. Румен Радев в голяма степен е еманципиран от БСП”. \r\nБе обсъден и въпросът: „Служебният кабинет предопределили ли купуването на нови изтребители?“. “10 дни преди края на мандата беше включена точката за закупуване на нови изтребители. Не можех без да се консултирам да правя неща и затова се обадих на президента, защото служебното правителство е назначено от него. Попитах президента дали ние трябва да решим въпроса или редовния кабинет. А той каза, че не трябва да се губи време, защото може да загубим финансирането. Има единодушно решение на 19 души комисия от експерти от няколко ведомства, взето от предишните управляващи. При положение, че процедурата е задвижена, аз не виждах на какво основание ние трябва да спираме, вместо да се валидира решението на екпертната комисия. Ние не сме направили нищо, което да предопредели”,сподели Герджиков. \r\n“Корумпиран ли е проф. Николай Петров и корупция имало ли е във вашия кабинет?”, попита Беновска. Огнян Герджиков отговори за проф. Николай Петров: “Той за мен е много почтен човек. Николай Петров направи много за ВМА. Вероятно не се е харесал на някъде. В областта ма здравеопазването има много и различни интереси. Аз имам двама вицепремиера, на които ВМА е подопечно. Това са Стефан Янев вицепремиер на отбраната и вицепремиера на здравеопазването Илко Семерджиев. Те са тези, които трябваше да следят одитния доклад”. \r\nВ разговора бе коментирана и темата за фалшивите новини. „Фалшите новини не само български проблем, но у нас напоследък много взеха да доминират. Това е притеснително, защото фалшивата новина е по-лоша от лошата новина“, заяви Герджиков. \r\n„Бихте ли посъветвали председателя на парламента Димитър Главчев да се инициира закон срещу хейтърите, фалшивите профили и бруталното говорене в социалните мрежи“, попита Беновска. “Това трудно подлежи на законова уредба. Това е въпрос на морал, възпитание и обществена нетърпимост към такива неща. Аз, слава Богу, нямам фейсбук. Журналистите са тези, които трябва да държат будно общественото съзнание”, завърши Огнян Герджиков разговора с Илиана Беновска в предаването “Беновска пита”по Радио К2 и Канал 3 на 5 ноември 2017 година.", "date": "2017.11.05", "title": "Огнян Герджиков, бивш председател на НС и МС: Бойко Борисов е помирителят в държавата, Корнелия Нинова нахъсва електората на БСП срещу Борисов, а Румен Радев е президент с характер"}
{"url": "http://www.focus-news.net/news/2017/11/05/2454055/d-r-georgi-lazarov-urolog-mladite-mazhe-idvat-mnogo-po-chesto-na-profilaktichen-pregled-otkolkoto-po-vazrastnite.html", "text": "Младите мъже идват много по-често на профилактичен преглед, отколкото по-възрастните. Това каза в интервю за Агенция „Фокус“ д-р Георги Лазаров - специалист по урология и андрология в Първа САГБАЛ „Света София“ по повод месец ноември, обявен за месеца на мъжкото здраве и датата 5 ноември – Ден за борбата с рака на простатата. „Общо взето мъжете идват на преглед, когато имат проблем, за съжаление. Последната тенденция е това, че младите хора като че ли са по-осведомени и някак си повече търсят контактите с лекарите, отколкото по-възрастните“, коментира д-р Лазаров.  Той отправи съвет към силния пол, като посочи, че както жените ходят поне веднъж в годината при своя гинеколог или мамолог, така и всеки мъж би трябвало поне един път годишно да има уролог, който да посещава и да се съветва с него. \r\nЛюба АЛЕКСИЕВА", "date": "2017.11.05", "title": "Д-р Георги Лазаров, уролог: Младите мъже идват много по-често на профилактичен преглед, отколкото по-възрастните"}
{"url": "http://www.focus-news.net/news/2017/11/05/2454056/abc-news-vladimir-putin-i-donald-tramp-shte-se-sreshtnat-sledvashtata-sedmitsa-vav-vietnam.html", "text": "Президентът на САЩ Доналд Тръмп заяви, че ще проведе среща, лице-в-лице, с руския си колега Владимир Путин следващата седмица, в кулоарите на азиатския икономически форум, на който двамата ще присъстват, предава американската новинарска телевизия ABC News.\r\n“Мисля, че се очаква аз и Путин да проведем среща, да“, заяви американският президент пред репортерите на борда на Air Force One. „Искаме помощта на Путин за Северна Корея и ще се срещна с много различни лидери по този въпрос“.\r\n„Русия граничи със Северна Корея. Те също са много загрижени, мисля че от това, че Северна Корея тласка региона към криза. Естествено, Русия трябва да играе роля в разрешаването на конфликта“, заяви висшестоящ служител на Белия Дом пред телевизията. Той обясни защо Тръмп иска помощ от Путин. „Русия има задължения, като една от страните основателки на ООН с право на вето, да спазва резолюциите на Съвета за сигурност на ООН... включително санкциите, които бяха наложени срещу Пхенян по-рано тази година“.\r\nСрещата, за която говорителят на руския президент каза, че се подготвя от няколко седмици, ще се случи в напрегнат момент на отношенията между двете страни, предизвикан от размяната на санкции, кризата в Сирия и разследването за намеса на Русия в президентските избори на САЩ през 2016 година. Тя ще се проведе в град Да Нанг, във Виетнам, където двамата ще участват в срещата на върха на организацията за „Азиатско-тихоокеанско икономическо сътрудничество“(АПЕК, АТЕС).\r\nДмитрий Песков, говорителят на Путин, заяви, че „важността от срещите между президентите на САЩ и Русия за международните отношения трудно може да бъде недооценена“.\r\nАгенция „Фокус“ припомня, че това ще бъде втората среща между лидерите на двете свръхдържави, след като те проведоха разговор, продължил повече от два часа и половина, в кулоарите на срещата на Г-20 в Хамбург, Германия, когато двамата постигнаха договорка за създаването на зони за деескалация в Сирия и др.\r\nПревод и редакция:", "date": "2017.11.05", "title": "ABC News: Владимир Путин и Доналд Тръмп ще се срещнат следващата седмица във Виетнам"}
{"url": "http://www.focus-news.net/news/2017/11/05/2454057/veliko-tarnovo-23-godishna-zhena-e-zaginala-pri-katastrofata-pri-novo-selo.html", "text": "23-годишна жена е загинала при катастрофата на пътя Велико Търново - Варна при Ново село. Това потвърди за Радио \"Фокус\" - Велико Търново говорителят на Областна дирекция на МВР - Велико Търново Марияна Христова. По първоначална информация са се ударили два леки автомобила - \"Фиат\", управляван от 23-годишната жена, и \"Форд\", шофиран от 37-годишен мъж. Водачът на \"Форд\"-а е откаран във великотърновската болница с контузии по тялото. Предстои да бъде извършен оглед на местопроизшествието. Причините за инцидента са в процес на изясняване. \r\nПътят в района на катастрофата продължава да е затворен за движение. Трафикът се пренасочват през село Балван.\r\nЛуиза ТРАНЧЕВА", "date": "2017.11.05", "title": "Велико Търново: 23-годишна жена е загинала при катастрофата при Ново село"}
{"url": "http://www.focus-news.net/news/2017/11/05/2454058/blagoevgrad-rabotilnitsa-pod-nadslov-ochakvane-na-koleda-shte-se-provede-na-7-noemvri.html", "text": "Работилница под надслов „Очакване на Коледа“ ще се проведе в Благоевград на 7 ноември. Това съобщиха за Радио „Фокус“ – Пирин от Православния информационен център в града, който е организатор на събитието. В рамките на инициативата ще бъдат изработвания различни изделия с техниката декупаж. Творбите ще бъдат предлагани на благотворителен базар, който ще се проведе на 21 ноември в двора на църквата „Въведение Богородично“ в Благоевград и ще подпомогнат финансирането на кухнята за бедни към храм \"Св. Николай\" в кв. „Грамада“.\r\nЛивия НИНОВА", "date": "2017.11.05", "title": "Благоевград: Работилница под надслов „Очакване на Коледа“ ще се проведе на 7 ноември"}
{"url": "http://www.focus-news.net/news/2017/11/05/2454059/dots-d-r-stanislav-stamatov-institut-po-rastitelni-genetichni-resursi-sadovo-proizvoditelite-masovo-tarsyat-da-zakupyat-ot-nas-semena-ot-pshenitsa.html", "text": "Производителите масово търсят да закупят от Института по растителни генетични ресурси „Константин Малков“ в Садово семена от пшеница. Това каза за Радио „Фокус“ – Пловдив заместник-директорът на института доц. д-р Станислав Стаматов. По думите му сред най-търсените  са и семената за тритикале – изкуствен хибрид между пшеница и ръж. \r\n„Сортът пшеница „Гинра“ - тепърва го внедряваме и ще навлиза в производството, първоначалните резултати са добри“, коментира Стаматов. Той посочи, че вече три години Институтът по растителни генетични ресурси „Константин Малков“ в Садово изнася семена за фъстъци, като най-предпочитан е сорт „Кремена“.  „Като вид, той е най-добър за чужденците и го предпочитат. Устойчив е на болести и не е толкова претенциозен сорт. Намери добър пазар зад граница, тъй като годишно изнасяме около 2-3 тона. Изкупната цена е два пъти и половина по-висока от тази на българския пазар“, отбеляза доц. д-р Стаматов.\r\nТони МИХАЙЛОВ", "date": "2017.11.05", "title": "Доц. д-р Станислав Стаматов, Институт по растителни генетични ресурси-Садово: Производителите масово търсят да закупят от нас семена от пшеница"}
{"url": "http://www.focus-news.net/news/2017/11/05/2454060/the-jerusalem-post-moskva-i-sofiya-se-karat-koy-e-spasil-balgarskite-evrei-po-vreme-na-vtorata-svetovna-voyna.html", "text": "Израелското издание The Jerusalem Post отбелязва, че между България и Русия се е разразил спор, кой е спасил българските евреи по време на „Холокоста“ и че Москва е застанала зад изказването на представителя на руското външно министерство Мария Захарова, че „Червената армия“ е предотвратила депортацията им в „лагери на смъртта“. От изданието са посветили обширен и подробен материал по случая.\r\nСпорът започна по време на пресконференция в четвъртък, когато Захарова осъди антисемитските графити, изрисувани от хулигани върху паметникът на Съветската армия в София.\r\n„Надписите са изключително цинични, с оглед на факта, че по време на Втората световна война благодарение на нашите войници е предотвратена депортацията на българските евреи и по този начин са спасени животите на около 50 хиляди души“.\r\nНейните коментари предизвикаха вълна от критики от българските лидери и представители на еврейската община, които твърдят, че българското общество, начело с политици, църковни лидери, обществени фигури и граждани е изпратила петиция до българския цар с искане правителството да не изпълнява плана за депортация на 48 хиляди български евреи.\r\nПрез март 1941 година България се присъединява към „Тристранния пакт“, с надеждата, че страните от „Оста Рим-Берлин-Токио“ ще й помогнат да си възвърне загубените територии по времето на Втората балканска и Първата световна война. \r\nВ „Яд ва-Шем“, израелският „Мемориал на катастрофите (на Холокоста) и героизма, разположен в Ерусалим, са увековечени имената на „Праведните сред народите“, като там фигурира тогавашния председател на българското народно събрание Димитър Пешев, както и на Софийския митрополит Стефан и Пловдивския митрополит Кирил, за това, че са се противопоставили пламенно на анти-юдейската политика на тогавашния български режим и са взели дейно участие в акциите срещу плановете за депортация на българските евреи и предаването им в ръцете на нацистите.\r\nПревод и редакция:", "date": "2017.11.05", "title": "The Jerusalem Post: Москва и София се карат кой е спасил българските евреи по време на Втората световна война"}
{"url": "http://www.focus-news.net/news/2017/11/05/2454061/tsveta-karayancheva-gerb-votat-na-nedoverie-e-neuspeshen-opit-za-reklama-na-bsp-i-dps.html", "text": "Вотът на недоверие е неуспешен опит за реклама на БСП и ДПС. Това коментира Цвета Караянчева, заместник-председател на 44 Народно събрание и член на Контролната комисия на ГЕРБ, в разговор с Илиана Беновска в седмичното обзорно политическо предаване „Беновска пита” по „Канал 3” и „Радио К2”, съобщиха от екипа на предаването.\r\nЦвета Караянчева заяви позиции по следните теми: „Кой е глупакът в политиката?; Критика на Нинова към геополитиката на Борисов“. Беновска започна разговора си с Цвета Караянчева с въпроса „Кой е глупакът? ГЕРБ, че се опитва да бъде толерантен, помирител, даже - скоро квалифицираха Борисов – балансьор или онези, които искат да предизвикат нови предсрочни избори?”. Заместник-председателят на 44 НС отговори, че опозицията винаги ще иска да предизвиква нови избори и това ѝ е работата, но не смята, че някой е глупак, защото Борисов винаги е говорил в този тон, търсил е консенсус, бил е внимателен по етническите въпроси и толерантен към своите опоненти. Караянчева обясни, че когато се е обсъждал въпросът за договора с Македония  Борисов първо е благодарил на БСП, ДПС и накрая на ГЕРБ и подчерта, че управляващите са „здравият разум” и водят държавата напред. Беновска припомни, че Караянчева е народен представител от ГЕРБ в многоетническия район Кърджали и обвърза това с критиката на Корнелия Нинова от конгреса на БСП миналата събота към геополитиката на Борисов, който като посредник между Турция и Германия, е влошил отношенията им, неуспешно се е справил с договора с Македония, защото Груевски е поискал референдум за договора в последствие, и политиката му като цяло е ПР и послушание към по-силния. Зам.-председателят на НС каза, че Нинова „няма доблестта и качествата да признае добрите страни, защото Борисов в този мандат е изключително външнополитически ориентиран, изключително много го уважават” и Западните Балкани вече са приоритет на ЕС. Тя продължи с това, че случващото се с Турция и с Македония са сериозни стъпки напред и припомни думи на Нинова, че ще признае български политик, когато той влезе в Европарламента и всички му станат на крака. Цвета Караянчева бе категорична, че премиерът има това уважение и сигналите от ЕС показва, че той е приет като равен, а България е равностойна членка в Европа. \r\nВ разговора бе коментиран и въпросът: Вътрешна опозиция в БСП и каква политика правят те?“. Беновска призова темата за БСП да не се изчерпва само с Корнелия Нинова, а да се разгледат и ръководните органи, които са подбрани от нея, както и оформящата се вътрешна опозиция в партията. Водещата помоли да бъде пуснат откъс от пресконференцията на БСП на 31 октомври 2017 и уточни, че е отишла, за да попита Нинова – какво би правила по-добре и по-продуктивно в политиката на Балканите, ако е на мястото на Борисов – но тъй като тя не е присъствала отговори са дали Деница Златева и Атанас Зафиров.\r\nБеновска пита Деница Златева и Атанас Зафиров има ли двоен аршин по отношение на Гергов и Нинова за това може ли БСП да управлява с ГЕРБ, по време на пресконференция от 31 октомври 2017 г.:\r\n„Илиана Беновска: Беновска, Радио К2, г-жо Златева, г-н Зафиров, г-н Димитров, къде е лидерът на БСП Корнелия Нинова? Защо не е тук при нас на пресконференцията. И фалшива новина ли е, ако използвам Вашата лексика, г-жо Златева, че Корнелия Нинова е дала интервю за вестник „Капитал\" на 4-ти май 2016 г., 2-3 дни преди да я изберат за председател на БСП, в което казва - „Бихме могли да работим с ГЕРБ, ако сме първа политическа сила\"? Е въпросът оттук - двоен стандарт ли се прилага? Георги Гергов е опозиция, защото казва същото - „трябва да направим коалиция, но при условие, че БСП е първа политическа сила\" и той е наказан, а Корнелия Нинова затова е издигната до лидер и е триумфираща на заседанието на 49 конгрес?\r\nИ още един въпрос, Корнелия Нинова си позволи да критикува геополитиката на Балканите на Бойко Борисов и използва твърде остри определения, че той е влошил отношенията между Турция и Германия, не се е справил с опозицията в Македония и т.н. Исках да попитам г-жа Нинова, но понеже Вие сте международника също - какво бихте правили вие, БСП, на мястото на Бойко Борисов по-ефективно от неговата политика на Балканите? Благодаря Ви!\r\nДеница Златева: Благодаря Ви, г-жо Беновска. Корнелия Нинова водеше заседанието на ИБ, което приключи преди около час и половина. Оставете на ръководството на БСП да прецени кой от членовете на ИБ да слиза на пресконференцията. Сигурна съм, че имате достатъчно поводи да водите разговори и на този формат на пресконференция с лидера на БСП. Да, интервюто от „Капитал\" от 2016 г. е факт. През последните дни то беше изключително често тиражирано от пиарите на управляващата партия. Дадено е в една съвсем различна среда. Съмнявам се, че ако потърсите с дата от 27-ми март досега ще намерите такова, в което тя заявява, че ще прави коалиция с ГЕРБ. Все пак нека да бъдем реалисти, имаше проведени парламентарни избори, БСП спечели почти 1 милион гласа, отредиха ни мястото на силна опозиция и явно това изключително много изнервя управляващите. По отношение на геополитическите ...\r\nИлиана Беновска: Не отговорихте двоен стандарт има ли спрямо твърденията?\r\nАтанас Зафиров: Едно изречение. Г-жо Беновска, Вие чели ли сте цялото интервю, или само заглавието?\r\nИлиана Беновска: Чела съм го цялото!\r\nАтанас Зафиров: Нямате ли впечатление, че едно изречение просто е извадено от контекста? В интервюто се говори нещо друго, че БСП много правилно, по никакъв начин не е влязла в коалиция с ГЕРБ и това е квинтесенцията на интервюто! А практиката да се вадят изречения от контекст и това да се прави политика е много грешна и неправилна. В случая става дума точно за такова нещо и отговорът на Вашия въпрос е - не, няма двоен стандарт в случая, защото говорим за едно и също нещо! Благодаря Ви!\r\nИлиана Беновска: Искате ли само за секунда, за да стане ясно за всички, да Ви прочета точно изречението?\r\nДеница Златева: Вижте, ние сме чели интервюто!\r\nИлиана Беновска: Но излиза, че аз не съм чела!\r\nАтанас Зафиров: Прочетете предното изречение, ако обичате!\r\nИлиана Беновска: Благодаря, че имам възможност да допълня! Г-н Зафиров, въпросът на  „Капитал\" е - „Има ли случай, в който бихте управлявали с ГЕРБ?\". Отговорът на Корнелия Нинова е - „Да сме ги победили на избори и да сме първа политическа сила\". Така твърди и областният председател на БСП-Пловдив!\r\nАтанас Зафиров: Нямам спомен да сме ги победили ГЕРБ, така че не сме в тази хипотеза. Моля, прочетете и предното изречение, ако искате да сме коректна!\r\nИлиана Беновска: Мога и цялото да го прочета - „Ние правилно останахме в опозиция на ГЕРБ\".\r\nАтанас Зафиров: Това е достатъчно, благодаря Ви!\r\nИлиана Беновска: Не, не ми отговорихте има ли двоен аршин, Гергов е наказан за подобно твърдение, а Нинова е въздигната до побеждаващ председател! Не ми отговорихте на този въпрос и тримата! И г-н Димитров не знам защо е на пресконференция, като само си мълчи!\r\nДеница Златева: Може ли тази преценка да я оставите на нас кои да участваме на пресконференцията?\r\nИлиана Беновска: Отговорете, двоен аршин има ли? Това е важно!\r\nДеница Златева: Това интервю е дадено през 2016 г. преди конгреса на БСП, който избра за лидер на БСП г-жа Корнелия Нинова с 4 годишен мандат, доколкото познавам устава на партията. Г-н Гергов продължава да е областен управител на БСП и е член на НС.\r\nИлиана Беновска: И? Има ли двоен аршин питам трети път?\r\nДеница Златева: Това е Ваше вътрешно възприемаме явно дали има двоен аршин или няма двоен аршин.\r\nАтанас Зафиров: Не, няма двоен аршин, ето Ви отговор категоричен!\r\nДеница Златева: По отношение на външнополитическите действия на премиера, факт е, че активността и подписването на договор за добросъседство с Македония, който ние изключително подкрепяме и насърчаваме развитието на тези добросъседски отношения, беше подписан, след като в Македония се извърши промяна на управлението. И г-н Заев има съвсем различен подход по отношение на развитието на отношенията с България и спиране с тази антибългарска реторика. Какво бихме направили ние по-различно във външнополитическите отношения, надявам се, че ще имаме възможност да го покажем на практика след едни предсрочни парламентарни избори. Но бих искала да спре да се спекулира по темата имаме ли различни външнополитически приоритети. За нас е изключително важно България да има активна външнополитическа позиция, но тя да не се основава само на посещения, а да бъде обвързана с конкретни резултати. И смятам, че позицията, която имаме по отношение на Западните Балкани, свързани с европейското председателство, може да даде такива конкретни резултати. Това е свързано и със срещата на върха следващата година, но по-важно е какво ще излезе оттам нататък като европейска перспектива. Дали ще е чрез софийска декларация или друг вид документ остава да видим, по отношение на добри отношения с партньорите. По отношение на интеграция на тези страни нямаме различни мнения“.\r\nКараянчева каза, че на практика БСП подкрепят Борисов, но няма как да го кажат в прав текст, а чакат да изскочи нещо отнякъде „някакво зайче”. Тя иронично попита това ли е силната опозиция, която народът им е отредил да бъдат. Цвета Караянчева продължи с това, че Нинова е изброявала колко декларации е изчела от трибуната, колко въпроси е задала и колко отговора е дала, но не се вижда политиката на всичко това, защото се обещават неща, които не зависят от нея, и подобно нещо се случва с алтернативния им бюджет. Зам.-председателят на НС попита каква алтернатива е БСП на ГЕРБ при положение, че включват и младите хора, които се връщат в страната, в подоходното данъчно облагане и ги товарят с допълнителни данъци, разбутват цялата данъчна система и приходите в хазната ще намалеят. Караянчева сподели, че е чела интервю на Румен Гечев, в което той твърди, че тя не е казала откъде идват 2 милиарда лева излишък и по този повод тя специално се обръща към него с обяснението, че това се дължи на добрата работа на приходните агенции и борбата с контрабандата, която е паднала до 6 процента.\r\nБяха дискутирани и следните теми: „Държавата на управляващите и държавата на опозицията; Подобряване на икономиката“. Беновска преразказа вчерашни думи на Нинова, че в държавата на управляващите цари спокойствие, а в държавата на опозицията има бунтове. Караянчева каза, че „Нинова не ходи реално по земята, а получава някаква информация от някъде, от сила свише, защото тези дразги, които вървят между политически партии, хората не ги одобряват”. Тя допълни, че непрекъснато обменя информация с избирателите и е в контакт с тях, а те искат държавата да е стабилна, да има работа, доходи и инвестиции, защото оттам растат заплатите и се подобрява икономиката -  момента тече административна реформа, а като става дума за майчински надбавки по програма „Родители в заетост” са отпуснати 20 милиона лева и всички бройки са се запълнили. Тя обясни, че средствата за заплати в образованието и в здравеопазването, на военните и полицаите са увеличени. Караянчева каза, че там където има пътища - има живот и даде за пример Пловдив и новопостроените фабрики, в които работят над 15 хиляди работници, между Хасково и Димитровград фабрика ще даде работа на 3 хиляди души и затова е много важно образованието да бъде обвързано с бизнеса, за да се продуцират квалифицирани работни кадри.\r\nВ разговора бе коментирана и темата: „Обединение между различните“. Беновска показа снимка на Цветан Цветанов, Румен Овчаров, Станислав Иванов и Калоян Паргов от пленума на БСП и обясни, че политиците от БСП са попитали Цветанов дали в Европа се интересуват от  конфликта между ГЕРБ и БСП. Той е отговорил, че никой не пита, а снимката е показател за това, че противостоящи си политици могат да намерят общи теми. Караянчева каза, че конфронтацията от страна на БСП притеснява обществото. Беновска припомни, че Нинова е отблъснала ръката на ГЕРБ и предложението на Борисов да тя да стане председател на НС, а Деница Златева Евроминистър по председателството. Зам.-председателят на НС обясни, че това е показател за качествата на премиера и неговата готовност в името на добрия тон и разбирателството да предложи на опонентите си високи позиции. Според нея отказът им е заради манталитета и погрешните им разбирания.\r\nБяха обсъдени и въпросите: „Вот на недоверие – БСП и ДПС; От колко години БСП не са печелили?“. Беновска попита дали е възможен вот на недоверие, който да свали правителството, и това да се случи по време на Европредседателството, защото БСП са призовали на конгреса, ДПС са решени, а позицията на ВОЛЯ не е категорична. Караянчева отговори, че ГЕРБ и ОП имат 122 народни представители и нямат притеснения и сподели, че е дочула, че вотът щял да бъде януари месец, но се чуди защо. Беновска шегувито  каза, че Нинова има рожден ден тогава. Караянчева обясни, че ноември се обсъжда бюджетът, декември ще се работи по антикорупционния закон, а през януари  ще се говори и обсъжда по медиите за вота на недоверие, което ще бъде реклама за БСП и ДПС. Водещата призова да не прилепяме механично ДПС и БСП и попита госта си каква би била причината ДПС да рискуват и отново да се съюзят с БПС при редица неуспешни минали съюзи. Караянчева обясни, че това е начин за демонтиране на управлението. Беновска попита какво би се случило при успешен вот на недоверие. Зам.-председателят на НС иронично попита от своя страна кой ще остане да управлява  - БСП, ВОЛЯ и ДПС – и призова да се изкара мандатът на 44 НС докрай, защото българските граждани са избрали кой да управлява и не искат да връщат във времената на Тройната коалиция, с разпределенията на зам.-министрите 3-5-8 и спрените Еврофондове, защото сега кметовете на ГЕРБ, БСП и ДПС се хвалят, че са усвоили евросредства, но те са благодарение на политиката на правителството. Водещата припомни, че БСП не са печелили парламентарни избори от 2009 година, в София не са печелили от 1990 година, когато кмет е Стефан Нинов от БКП, ЕНП е начело на ЕС от 1999 година и го съпостави с партията на Европейските социалисти, която губи влияние в държавите, и попита госта си как си представя, че БСП могат да спечелят изборите при положение, че преди 2 седмици в селата Вълчи дол и Трън не са успели. Караянчева отговори, че когато са спечелили президентските избори са ги окачествили като честни, а когато ГЕРБ печелят винаги има манипулация. Водещата подчерта, че не биха спечелили, ако ДПС не им бяха прехвърлили 250 хиляди гласа, и попита Караянчева дали ГЕРБ ще потърси с ДПС съвременна допирна точка. Зам.-председателят на НС обясни, че има диалог между всички политически сили, но всички партии са с различни идеологии, а допирни точки могат да имат в някои законопроекти и политики, касаещи националните интереси.\r\nБеше дискутиран оше: „Законопроект за изменение и допълнение на закона за банковата несъстоятелност“. Беновска припомни, че Делян Пеевски, Хамид Хамид и Йордан Цонев са внесли са обсъждане в НС законопроект за изменение и допълнение на закона за банковата несъстоятелност, провокиран от некоректните действия на синдиците в КТБ, а Данаил Кирилов от ГЕРБ при гостуването си миналата неделя в „Беновска пита” е казал, че проектът може и да бъде подкрепен от ГЕРБ. Караянчева обясни, че ако нещо е ценно и е основателно, то ще бъде подкрепено, а в момента експертите разглеждат предложението.\r\nБе коментиран и казусът: „Румен Радев и неговата зависимост от БСП“. Беновска попита събеседника си Караянчева защо Корнелия Нинова използва Румен Радев като „щит”, цитира думите му, че председателството не е омерта, зад която се крие ГЕРБ от критиките, а по време на КСНС за закона за антикорупцията основната борба е била президентът да определя кой да ръководи антикорупционния орган. Водещата продължи с въпрос дали президентът успява да бъде обединител на нацията, или е в пълна зависимост от БСП. Караянчева отговори, че влияние има и колкото по-рано се отърси, толкова по-добре, защото според нея президентът трябва да бъде обединител и човек на всички, както е заявил в предизборната си кампания.\r\nЦвета Караянчева заяви позиция и по следните теми: „Бюджет 2018 и субсидиите на партиите; Дарителите в БСП“. По повод темата за бюджет 2018 и субсидиите на партиите Караянчева каза, че се предвижда да бъдат намалени, но дебатът е много популистки, защото ако няма субсидии, то е невъзможно да има партийни офиси в общините, а и партията става зависима. Беновска отвори темата за дарителите на БСП, които не помнят какво са дарявали, а някои дори са социално слаби. Караянчва обясни, че е ГЕРБ има забрана за използване на дарителски субсидии, а субсидиите използват за избори, офиси и заплати на техническите лица, които работят там.\r\nБе коментиран и предстоящият конгрес на ГЕРБ. На 26 ноември на ГЕРБ предстои конгрес и по този повод Беновска попита какво е най-важното решение, което ГЕРБ трябва да вземе. Караянчева отговори, че ГЕРБ трябва да продължат да бъдат близо до хората и да чуват техните проблеми, защото ако в момента не могат да се разрешат, то след време ще има възможност.\r\nПодаръците: Беновска подари на Цвета Караянчева книгата си с интервюто на Ахмед Доган от 1992 година, преиздадена през 2016 година, както и здрава, българска, червена ябълка на госта, с което приключи разговора им в седмичното политическото обзорно предаване „Беновска пита” по „Канал 3” и „Радио К2” на 5-ти ноември 2017 година.", "date": "2017.11.05", "title": "Цвета Караянчева, ГЕРБ: Вотът на недоверие е неуспешен опит за реклама на БСП и ДПС"}
{"url": "http://www.focus-news.net/news/2017/11/05/2454062/sport-tsska-pobedi-ludogorets-s-21.html", "text": "ЦСКА постигна първия си успех за първенство срещу Лудогорец, като го победи на стадиона му в Разград с 2:1, след като от 68-ата минута игра с 10 души заради червен картон на Фернандо Каранга. Разградчани поведоха с гол на Густаво Кампаняро в 49-ата минута, но след това ЦСКА обърна с попадения на Фернандо Каранга в 58-ата и Кевин Меркадо в 71-ата минути. Така разликата между двата отбора на върха в класирането се стопи до 2 точки в полза на Лудогорец.", "date": "2017.11.05", "title": "Спорт: ЦСКА победи Лудогорец с 2:1"}
{"url": "http://www.focus-news.net/news/2017/11/05/2454063/gabrovo-regionalnata-biblioteka-predstavya-otkasi-ot-mestniya-periodichen-pechat-predi-1944-godina-v-internet.html", "text": "Инициативата „Изрезки от миналото“ провежда Габровската библиотека чрез специална интернет платформа. На интернет сайта на културната институция са представени откъси от регионалния периодичен печат преди 1944 година. Инициативата е започнала през април и вече предизвиква голям интерес, съобщи пред Радио „Фокус“ – Велико Търново директорът на Регионална библиотека „Априлов – Палаузов“ - Габрово Савина Цонева.  По думите й навлизащата в културните институции дигитализация им позволява да достигат до по-голям кръг от хора. \r\n„Всъщност ние се опитваме да предлагаме все по-нови и атрактивни неща на нашите читатели. Един от проектите , които изпълняваме в момента, се нарича „Изрезки от миналото“. В рамките му качваме на специална интернет платформа отделни статии, които са от периодичния печат на Габрово от преди 1944 година. Учудващо, те са много актуални и има интерес към тях“, разказа още Савина Цонева. Тя подчерта, че Габровската библиотека организира и голям брой дигитални изложби, които са достъпни не само у нас, но и по целия свят. „Нашата библиотека е една от водещите в страната по нови услуги, атрактивно представяне на фонда и използване на модерни похвати за привличане на читатели“, допълни Цонева.\r\nЛуиза ТРАНЧЕВА", "date": "2017.11.05", "title": "Габрово: Регионалната библиотека представя откъси от местния периодичен печат преди 1944 година в интернет"}
{"url": "http://www.focus-news.net/news/2017/11/05/2454064/nimh-prez-sledvashtoto-denonoshtie-oblachnostta-v-iztochnite-rayoni-shte-e-po-chesto-znachitelna-bez-valezhi-v-zapadna-balgariya-shte-e-predimno-slanchevo.html", "text": "През следващото денонощие облачността в източните райони ще е по-често значителна, без валежи. В Западна България ще е предимно слънчево. Това съобщи за Агенция „Фокус“ Георги Цеков, дежурен синоптик в Националния институт по метеорология и хидрология (НИМХ) към Българската академия на науките (БАН). На много места в низините и котловините ще се образува мъгла. Ще е почти тихо, след обяд - със слаб вятър от изток-югоизток. Минималните температури ще са предимно между 0° и 5°, максималните – между 11° и 16°, по-ниски в районите с трайна мъгла.\r\nНад Черноморието облачността ще е по-често значителна, почти без валежи. Ще духа  слаб югоизточен вятър. Максимална температура на въздуха 13°-15°, близка до температурата на морската вода. Вълнението на морето ще бъде 2-3 бала.\r\nНад планините ще бъде предимно слънчево. Ще духа слаб юг-югозападен вятър. Максимална температура на височина 1200 метра – около 8°, на 2000 метра – около 3°.\r\nАтмосферното налягане няма да се променя съществено, ще е близко до средното за месеца.\r\nВъв вторник повече слънце ще има в планинските райони в Западна България. Над останалата част от страната преди обяд ще бъде мъгливо или с инверсионна облачност, а в източните райони през целия ден ще се задържи предимно облачно. След обяд от запад високата и средна облачност ще се увеличава. В сряда ще бъде облачно. Ще започнат валежи, отначало - в Западна България, по-късно - и в централните райони от страната. Температурите ще се задържат без съществена промяна: минималните - предимно между 2° и 7°, максималните - между 11° и 16°. В четвъртък от северозапад ще проникне студен въздух и дневните температури ще са с 2-3 градуса по-ниски. В Източна България ще се задържи облачно, с валежи, а в западните райони валежите ще спрат и облачността ще се разкъсва.", "date": "2017.11.05", "title": "НИМХ: През следващото денонощие облачността в източните райони ще е по-често значителна, без валежи, в Западна България ще е предимно слънчево"}
{"url": "http://www.focus-news.net/news/2017/11/05/2454065/tass-vanshniyat-ministar-na-polsha-otkaza-da-poseti-muzey-v-lvov-zaradi-tvardeniya-che-stranata-mu-e-okupirala-zapadna-ukrayna-prez-1918-godina.html", "text": "Министърът на външните работи на Полша Витолд Вашчиковски отказа да посети Националният музей-мемориал на жертвите на окупационните режими в Лвов, заради позицията на ръководството му, че Полша е окупирала Западна Украйна през 1918 година, предава ТАСС, като се позовава на информация от директора на музея Руслан Забилий.\r\n„Днес министърът на външните работи на Полша Витолд Вашчиковски не показа смелост, чест и достойнство и не прекрачи прага на Националния музей „Затвора на Лонцки“, за да почете паметта на загиналите, репресирани и преследвани в този затвор украинци, поляци, евреи, словаци, чехи и др.“, съобщи той в официалния си профил във „Фейсбук“.\r\nСлед публикацията в социалната мрежа, той бе потърсен за коментар от местно радио, пред което заяви, че полският министър е преосмислил решението си да посети музей, след като е разбрал позицията на директора за събитията в Западна Украйна през 1918 година. „Министърът ме попита, дали Западна Украйна е била окупирана през 1918 година. Аз му отговорих утвърдително, че действително това е била окупация. Той веднага се завъртя рязко и не прекрачи прага на музея. Според мен, той го направи нарочно, това е преднамерен политически ход“, съобщи Забилий.\r\nПревод и редакция:", "date": "2017.11.05", "title": "ТАСС: Външният министър на Полша отказа да посети музей в Лвов заради твърдения, че страната му е окупирала Западна Украйна през 1918 година"}
{"url": "http://www.focus-news.net/news/2017/11/05/2454066/georgi-kiev-td-kupena-dve-ot-zalite-v-peshtera-snezhanka-koito-v-momenta-se-remontirat-shte-badat-pusnati-v-eksploatatsiya-prez-mesets-yanuari.html", "text": "Две от залите в пещера Снежанка, които в момента се ремонтират, ще бъдат пуснати в експлоатация през месец януари. Това каза Георги Киев, председател на туристическо дружество „Купена“ в предаването на Радио „Фокус“ „Легенди за България“.  „Пещера Снежанка е открита на 3 януари 1961 г. от трима души от град Пещера - Борис Евтимов, Генчо Кочев и Жоро Златарев“, разказа той. Киев уточни, че в пещерата има 6 зали - Голямата зала, Вълшебната зала, Залата на виметата, Музикалната зала, Зала на брадите, Залата на срутището. „В момента се разглеждат 4 зали, тъй като в две от тях – Музикалната зала и Залата на брадите, направихме ремонт, като от януари ще бъдат пуснати в експлоатация“, добави той. „Пещерата е дълга по централната си ос 145 метра, а по всички зали 220 метра. Заема като площ 3310 кв. метра. Най-голямата зала е дълга 60 метра, широка 30. Височината на свода е 10 метра и 30 см. Характерни са образуванията в самата пещера. Затова тя е и една от най-красивите, най-богата на образувания – сталактити, сталакмити и сталактони. Образували са се различни фигури, които хората оприличават на герои от приказки - джуджетата, Снежанка, принцът, папагалът, средновековният замък, старецът, подпрял се на хълбока“, каза още Георги Киев и допълни, че в пещерата туристите могат да видят и малки езерца. \r\n„Преди 2500 години тракийското племе беси е обитавало пещерата и е палило огън там. Димът е отишъл към Залата на срутището. Там има смес със сажди. Намерени са много глинени съдове. Това доказва, че самото племе се е занимавало със скотовъдство. Има намерени кости от домашни и диви животни. Глинените съдове са правени ръчно. Намерена и бронзова фибула, която е служила за закопчаване на дреха. Намира се в Археологическия музей в София. В Залата на брадите са намерени най-много глинени съдове. Залата се нарича така, тъй като е близо до повърхността и корените на дърветата отгоре влизат вътре, черпят влага, оросили са се и приличат на бради“, обясни Киев.\r\n„Температурата в пещера „Снежанка“ варира между 7,5 до 9 градуса през летния сезон. Влажността е 100 %. Пребиваването в пещерата е по алейна мрежа. Обиколката на голяма група трае около 40 минути. По-малка група разглежда Снежанка за около 30 минути. Входът е 5 лв. за възрастни, 3 лв. за ученици, студенти и пенсионери, под 7 години – безплатно“, каза Георги Киев. \r\nТой добави, че в пещерата живеят три вида прилепи – голям и малък подковонос и голям нощник. „Над вратата на входа има процеп, където влизат и излизат. Те идват най-вече през октомври и си заминават през април“, заяви Георги Киев. По думите му с всяка изминала година броят на прилепите, които идват в пещерата намалява.  „Това е тенденция от световен мащаб. Както изчезват и пчелите, така и прилепите намаляват“, обясни той.\r\nМариела РУСЕВА", "date": "2017.11.05", "title": "Георги Киев, ТД „Купена“: Две от залите в пещера Снежанка, които в момента се ремонтират ще бъдат пуснати в експлоатация през месец януари"}
{"url": "http://www.focus-news.net/news/2017/11/05/2454082/afp-napadatelyat-ot-tsarkvata-v-teksas-e-ubit.html", "text": "Нападателят, който откри огън по присъстващите на литургия хора в църква в американския щат Тексас е убит, предава AFP. \r\nПо-рано американски медии съобщиха, че мъж е влязъл в храма около 11:30 часа местно време, след което е открил огън по насъбралите се хора. Няколко души за засегнати, но не се съобщава точния брой на ранените и дали има загинали. На мястото са екипи на полицията, разполагащи с хеликоптер, както и линейки.   Цанко Цолов", "date": "2017.11.05", "title": "AFP: Нападателят от църквата в Тексас е убит"}
{"url": "http://www.focus-news.net/news/2017/11/05/2454083/plovdiv-blizo-550-bebeta-sa-se-rodili-v-oblastta-prez-oktomvri.html", "text": "549 бебета са се родили в Пловдивска област през месец октомври. Това сочи справка в Информационната система на ражданията на Министерство на здравеопазването. За същият период на 2016 година в областта са регистрирани 544 новородени, което е с 5 по-малко.\r\nОт 1 януари до края на октомври в Пловдивско са се родили общо 5 393 бебета, при 5700 за същия отчетен период на 2016 година. От началото на ноември са в областта са регистрирани 39 бебета. През месец януари 2017-та са се родили общо 541 бебета, през февруари има 486 новородени, през март – 519, през април – 475, през май – 490, през месец юни – общо 482 бебета, през месец юли – 560, през август – общо 516, а през септември – 440 бебета.", "date": "2017.11.05", "title": "Пловдив: Близо 550 бебета са се родили в областта през октомври"}
{"url": "http://www.focus-news.net/news/2017/11/05/2454084/d-r-krasimir-kulinski-sayuz-na-obshtopraktikuvashtite-lekari-pazardzhik-preporachitelno-e-postavyaneto-na-protivogripna-vaksina-na-detsa-koito-sa-v-kontaktna-sreda.html", "text": "Препоръчително е поставянето на противогрипна ваксина на деца, посещаващи детски заведения, както и на учениците, които са в контактна среда, каза за Радио „Фокус“ – Пазарджик д-р Красимир Кулински, председател на Съюза на общопрактикуващите лекари в област Пазарджик. По думите му поставянето на ваксината за тази година намалява риска от усложнения вследствие на сезонните вируси. Той каза също, че тя е препоръчителна и за възрастни хора с хронични заболявания на сърцето, бъбреците, храносмилателната система и костно-ставни болести. Противогрипната ваксина може да бъде поставена в манипулационните кабинети във всяко лечебно заведение.\r\nАлбена ЖИЛЕКОВА", "date": "2017.11.05", "title": "Д-р Красимир Кулински, Съюз на общопрактикуващите лекари-Пазарджик: Препоръчително е поставянето на противогрипна ваксина на деца, които са в контактна среда"}
{"url": "http://www.focus-news.net/news/2017/11/05/2454085/ivanka-kirkova-ruo-plovdiv-prokurori-shte-iznasyat-lektsii-za-kompyutarnite-prestapleniya-i-narkotitsite-v-shest-uchilishta-v-grada.html", "text": "Водещи прокурори ще изнасят лекции за компютърните престъпления и наркотиците в шест училища в Пловдив. Това каза за Радио „Фокус“ – Пловдив Иванка Киркова, началник на Регионално управление на образование (РУО)-Пловдив. Инициативата е факт, след като на 2 ноември е подписано споразумение между апелативния прокурор на Пловдив Иван Даскалов и началника на РУО-Пловдив за сътрудничество при реализиране на втората част на Образователната програма „Заедно в Час по етика и право“ на Апелативната прокуратура. Съвместният проект се осъществява за втора поредна година.\r\n„Изключително съм щастлива, че този проект е извън всички други. Това е проект на регионално ниво и по инициатива на Апелативната прокуратура в Пловдив. Така беше и миналата година. Те ме потърсиха, те проявиха желание. Предвид образователните цели и приоритетите, предвид дефицитите на нашите ученици в някои посоки, аз, естествено, се съгласих. През миналата година проведохме инициативата за първи път, като успяхме да включим около 4000 ученици от 10 клас от Община Пловдив. Тогава в по-дълъг период от време топ прокурори на Пловдив бяха обучители. Заради целите, резултатите и интереса, който провокирахме с лекциите през миналата учебна година, решихме да продължим инициативата. Ценното този път е, че се спряхме на по-малките ученици – от 6 и 7 клас. Винаги съм смятала, че точно при тях трябва да стартира подобно обучение, особено - свързано с киберпрестъпленията и с наркотиците. Ако миналата година насочихме вниманието си към десетокласници, тази година трябва да се слезем при тези будни, много енергични и активни по-малки ученици. Разбира се, всичко това се случва след информираното съгласие на техните родители“, обясни Иванка Киркова. \r\nТя посочи, че водещи прокурори от Пловдив ще застанат лично пред учениците с авторитета си, със знанието и опита си, като децата от 6 и 7 клас ще могат да черпят информация директно от източника.  „Прокурорите ще гостуват на ученици от 6 и 7 клас в шест пловдивски училища в часовете на класния ръководител, като ще изнасят лекции по темите: „Как да не станем жертва на компютърни престъпления“ и „Внимание! Не посягайте към наркотиците“. Ще представят също и професията на прокурора. Срещите  ще се осъществяват по график, като първата ще бъде на 6 ноември от 11.00 часа в ОУ „Княз Александър I“, уточни Иванка Киркова.\r\nТя подчерта, че за осъществяването на регионалния проект през учебната 2017/2018 година са подбрани различни видове училища, в които се обучават ученици от семейства с по-нисък социален статус, както и ученици с увреден слух. „Целта е по възможност да се достигне до всяко дете и затова ще продължим да работим. В същото време социалната роля на институциите трябва да стои на преден план за всички, не само на частните фирми и на тези, които формират огромни доходи. На първо място това трябва да направят институции като нас и като Апелативна прокуратура. Трябва да погледнат малко по-надалеч“, коментира Киркова. Тя подчерта, че в съвременния живот  процесите са изключително динамични и институциите трябва да са много гъвкави, за да отговорят на тях и на съпътстващите ги предизвикателства.\r\nНачалникът на Регионалното управление по образование в Пловдив каза още, че е възможно през следващата учебна година инициативата да се насочи към учениците от 4-ти клас. „Зависи от идеите, които ще възникнат у нас, както и от приоритетите. Предстои да помислим над това“, коментира Киркова.\r\nВ програмата „Заедно в Час по етика и право“  през учебната 2017/2018 година участват прокурорите Николай Божилов от Апелативна прокуратура-Пловдив, окръжният прокурор Румен Попов, Димитър Беличев и Даниела Стоянова - прокурори от Окръжна прокуратура-Пловдив, Чавдар Грошев, изпълняващ длъжността районен прокурор на град Пловдив, Румяна Зайкова-Калеева, заместник-районен прокурор, Атанас Илиев, Бригита Байрякова, Пламен Чобанов, Мирослав Йосифов, Пламен Георгиев, Даниела Андреева и Димитър Пехливанов – прокурори от Районна прокуратура-Пловдив.\r\nТони МИХАЙЛОВ", "date": "2017.11.05", "title": "Иванка Киркова, РУО-Пловдив: Прокурори ще изнасят лекции за компютърните престъпления и наркотиците в шест училища в града"}
{"url": "http://www.focus-news.net/news/2017/11/05/2454086/nbc-news-ima-ubiti-sled-strelbata-v-teksas-spored-neofitsialni-danni-pone-15-dushi-sa-raneni.html", "text": "Има няколко убити след стрелбата в църква в американския щат Тексас, предава NBC news. Това е съобщил Албърт Гомез, представител на местната полиция за медията. Гомез е успял да се свърже с окръжния шериф и други полицейски офицери, които са заявили, че има убити, но все още не е известен точния им брой. \r\nСпоред източници на американската телевизия, поне 15 души са сред ранените. Агенция „Фокус“ припомня, че по-рано в събота мъж е влязъл в църква, намираща се на около 70 километра от град Сан Антонио в американския щат Тексас.  Около 11:30 часа местно време, той е открил огън по насъбралите се вътре  хора. На мястото са екипи на полицията, разполагащи с хеликоптер, както и линейки, а нападателят е убит.  Цанко Цолов", "date": "2017.11.05", "title": "NBC news: Има убити след стрелбата в Тексас, според неофициални данни поне 15 души са ранени"}
{"url": "http://www.focus-news.net/news/2017/11/05/2454087/veliko-tarnovo-izlyazlo-ot-upotreba-elektrichesko-i-elektronno-oborudvane-shte-sabirat-v-gorna-oryahovitsa.html", "text": "Акция за събиране на излязло от употреба електрическо и електронно оборудване ще се проведе в Горна Оряховица. На пунктовете ще се приемат и негодни батерии и акумулатори, съобщиха за Радио „Фокус“ – Велико Търново от Община Горна Оряховица, която организира инициативата.  Поводът за провеждането на акцията е Европейската седмица за намаляване на отпадъците, която тази година ще се състои в периода от 18 до 26 ноември. Акцията ще се проведе на 25 ноември (събота). Пунктът за събиране на старите електроуреди ще бъде мобилен и те ще бъдат събирани от адресите на гражданите. За тази цел, желаещите да предадат старото си оборудване, трябва предварително да заявят това на тел. 0618 605 01 вътр. 117. Единственото условие е в деня на акцията, отпадъците да бъдат изнесени на улицата пред домовете на гражданите.\r\nОсвен това има и определени депа, в които хората могат да носят неупотребяваните вещи.  Негодни за употреба батерии и акумулатори , електрическо и електронно оборудване, и гуми  могат да се предават на площадката, която се намира в кв. „Калтинец“ в Горна Оряховица, излезли от употреба моторни превозни средства – на площадката, която се намира в Поликраище, в бившия арматурен двор на селото. Разделно събрани отпадъци от домакинствата трябва да се носят на площадката на ул. ”Антон Страшимиров” №61 в Горна Оряховица  и на площадката в с. Поликраище. \r\nОт Общината припомнят още, че  глобите за неспазване на условията за разделно събиране на отпадъци и изхвърлянето им на нерегламентирани места варират от 300 до 1000 лв. за физически и от 1400 до 4000 лв. за юридически лица и еднолични търговци.\r\nЛуиза ТРАНЧЕВА", "date": "2017.11.05", "title": "Велико Търново: Излязло от употреба електрическо и електронно оборудване ще събират в Горна Оряховица"}
{"url": "http://www.focus-news.net/news/2017/11/05/2454088/pisatelyat-nikolay-tabakov-tryabva-da-se-nameri-avtentichnostta-na-vseki-narod-koyto-e-chast-ot-tsyaloto-narecheno-evropa.html", "text": "Трябва да се намерят оригиналността и автентичността във вътрешността на всеки народ, на всеки отделен човек, който е част от цялото, наречено Европа и Европейски съюз. Това каза за Радио „Фокус“ – Пловдив писателят Николай Табаков, в разговор за новата му книга „Ветровете ни мраморни“, която ще бъде представена в Асеновград на 8 ноември.\r\nКнигата разказва за най-добрия скулптор в България, на когото е възложено по европейски проект да създаде паметник на 10-те най-видни европейци на 20-ти век и на трима българи. „Човекът си има съмненията, не му се прави по задача. Но европейският проект си е европейски проект. Той започва да го прави. Там, където живее, в едно село, се случват най-различни неща. Върви роман през цялото време, но покрай този паметник се появяват 13 глави на въпросните 13 видни европейци от 20-ти век. Там са Екзюпери, Мария Кюри Айнщайн, Пикасо, а от българите са Радичков, големият бас Борис Христов и художникът Иван Ненов. Цялата тази книга не е апотеоз на Европа, тя е критична. Тя говори за това, че хората не са чак толкова различни. Те могат да бъдат обаче хора, които носят нещо в себе си, но могат и да се разпадат, ако не внимават, ако не търсят себе си, ако не се питат да бъдат ли или не. Въобще в тази книга има много въпроси, които я правят, струва ми се, литература. Да не говоря толкова сериозно, има и доста забавни моменти вътре“, коментира писателят Николай Табаков.\r\n„Защо книгата не е апотеоз на Европа?“ – продължи Табаков – „Както знаем от историята, големите човешки обединения се разпадат рано или късно. Защо се случва това нещо? На управляващите им е лесно да нивелират – всички да са еднакви, всички да получават еднаква информация, защото така по-лесно се командва. При това положение настъпва застой. Този застой започва да върти колелото обратно, накрая различните етноси и хора си взимат куфарите и изчезват, разпрашават се. Номерът е тук, като говорим за Европа, и тази моя книга за това крещи - да могат да се намерят вътре оригиналността и автентичността на всеки един народ, на всеки човек, ако искате, и да се върви напред. Движението напред може да запази едно голямо човешко обединение. Аз лично се страхувам, че досегашните управници на Европа искат да нивелират, всички да сме еднакви и всичко да е наред. Това прави Европа село. Откъде започва Европа всъщност и колко е смешно това, че се чудим дали сме европейци или не?!“, каза Табаков.\r\nЗапитан защо действието в новата му книга се развива в село, писателят отговори: „Когато в едно село се случват неща, кръгът е по-тесен и отношенията са по-изчистени, по-ясни. Могат да се покажат много бързо антагонистичните отношения , любовта и т.н. Общо взето, тезата е, че човек не се променя много. Човекът от 6-ти век не се различава от този през 21-ви век. Не оръдията на труда променят човека. Той обича и мрази по един и същи начин, завижда по един и същи начин, издига се по един и съши начин. Този номер го е пипнала Библията и затова стои толкова стабилно вече 20 века, без да мърда във времето. Говорим за хората, за това вътре“, посочи Николай Табаков.\r\nТони МИХАЙЛОВ", "date": "2017.11.05", "title": "Писателят Николай Табаков: Трябва да се намери автентичността на всеки народ, който е част от цялото, наречено Европа"}
{"url": "http://www.focus-news.net/news/2017/11/05/2454089/cnn-napadatelyat-ot-teksas-e-zagubil-zhivota-si-pri-opit-za-byagstvo.html", "text": "Нападателят, който откри огън срещу събрали се в църква хора в американския щат Тексас, е изгубил живота си, опитвайки се да избяга, предава CNN. Това е съобщил представител на местен шериф за медията. Според очевидец, поне 20 изстрела са били чути от вътрешността на баптистката църква някъде към 11:30 местно време. Агенция „Фокус“ припомня, че по-рано в събота мъж е влязъл в църква, намираща се на около 70 километра от град Сан Антонио в американския щат Тексас.  Около 11:30 часа местно време, той е открил огън по насъбралите се вътре  хора. На мястото са екипи на полицията, разполагащи с хеликоптер, както и линейки, които оказват първа помощ на ранените.  Цанко Цолов", "date": "2017.11.05", "title": "CNN: Нападателят от Тексас е загубил живота си при опит за бягство"}
{"url": "http://www.focus-news.net/news/2017/11/05/2454090/mvnr-nyama-danni-za-postradali-balgari-sled-strelbata-v-amerikanskiya-shtat-teksas.html", "text": "В Посолството на Република България във Вашингтон няма постъпила информация за загинали или пострадали български граждани по време на стрелба в щата Тексас по-рано днес, това съобщиха от пресцентъра на МВнР. Българското посолство остава във връзка с местните власти и следи ситуацията. Според постъпилата до момента информация мъж е открил огън по време на неделната служба в църква в Съдърланд Спрингс ,щата Тексас. Полицията съобщава, че стрелецът е убит. По данни на очевидци има жертви и доста ранени. Един от свидетелите разказва, че е чул поне 20 изстрела.\r\nДежурният телефон на посолството е 001 (202) 387 0174.", "date": "2017.11.05", "title": "МВнР: Няма данни за пострадали българи след стрелбата в американския щат Тексас"}
{"url": "http://www.focus-news.net/news/2017/11/05/2454091/abc-news-pone-20-ubiti-i-okolo-30-raneni-sled-strelbata-v-teksas.html", "text": "Поне 20 души са убити и около 30 са ранени след стрелбата в баптистка църква в американското градче Съдърланд Спрингс, Тексас, предава ABC news, като се позовава на данни от органите на реда.Агенция „Фокус“ припомня, че по-рано в събота мъж е влязъл в църква, намираща се  в малкото градче Съдърланд Спрингс, щата Тексас, на около 70 километра от град Сан Антонио в американския щат Тексас.  Около 11:30 часа местно време, той е открил огън по насъбралите се вътре  хора. На мястото са екипи на полицията, разполагащи с хеликоптер, както и линейки, които оказват първа помощ на ранените. Стана ясно, че нападателят е загубил живота си при опит за бягство.  Цанко Цолов", "date": "2017.11.05", "title": "ABC news: Поне 20 убити и около 30 ранени след стрелбата в Тексас"}
{"url": "http://www.focus-news.net/news/2017/11/05/2454092/bbc-spored-predstavitel-na-politsiyata-pone-27-dushi-sa-zaginali-po-vreme-na-strelbata-v-teksas.html", "text": "Според Албърт Гомез, представител на местната полиция, поне 27 души са загинали по време на стрелбата в Тексас, предава BBC. \r\n„Детайлите не са ясни, но доколкото знам в момента и според информацията, която ми предоставиха, към 27 души са починали и над 20-25 са ранени“, заяви Гомез.\r\nПо-рано американски медии съобщиха, че поне 20 души са загинали след нападението, като още около 30 са ранени.  Агенция „Фокус“ припомня, че по-рано в събота мъж е влязъл в баптистка църква, намираща се  в малкото градче Съдърланд Спрингс, на около 70 километра от град Сан Антонио в американския щат Тексас. Около 11:30 часа местно време, той е открил огън по събралите се вътре  хора. На мястото са екипи на полицията, разполагащи с хеликоптер, както и линейки, които оказват първа помощ на ранените. Стана ясно, че нападателят е загубил живота си при опит за бягство.  Цанко Цолов", "date": "2017.11.05", "title": "BBC: Според представител на полицията, поне 27 души са загинали по време на стрелбата в Тексас"}
{"url": "http://www.focus-news.net/news/2017/11/05/2454093/cnn-donald-tramp-izrazi-zagrizhenostta-si-za-zhertvite-v-masovata-strelba-v-teksas.html", "text": "Американския президент Доналд Тръмп изрази загрижеността си за жертвите в масовата стрелба в градчето Съдърланд Спрингс, щата Тексас, предава CNN. \r\nВ съобщение от официалната си страница в социалната мрежа „Туитър“ в неделя, Тръмп заяви, че следи случилото се от Япония, където се намира в момента. „Дано Бог да е с хората от Съдърланд Спрингс, Тексас. ФБР и органите на реда са на мястото на произшествието“, се казва още в съобщението на държавния глава. Агенция „Фокус“ припомня, че по-рано в събота мъж е влязъл в баптистка църква, намираща се  в малкото градче Съдърланд Спрингс, на около 70 километра от град Сан Антонио в американския щат Тексас. Около 11:30 часа местно време, той е открил огън по събралите се вътре  хора. На мястото са екипи на полицията, разполагащи с хеликоптер, както и линейки, които оказват първа помощ на ранените. Стана ясно, че нападателят е загубил живота си при опит за бягство. \r\nПо времето на инцидента, американският държавен глава се намира в Япония, която е първата държава от 12-дневната му визита в Азия.  Цанко Цолов", "date": "2017.11.05", "title": "CNN: Доналд Тръмп изрази загрижеността си за жертвите в масовата стрелба в Тексас"}
{"url": "http://www.focus-news.net/news/2017/11/05/2454094/predstoyashti-mezhdunarodni-sabitiya-za-6-noemvri-agentsiya-fokus.html", "text": "Продължава развитието на ситуацията в Съдърланд Спрингс, Тексас. \r\n*** Американският президент Доналд Тръмп е на среща с премиера на Япония Шиндзо Абе, очаква се севернокорейската заплаха да е главната тема на разговор. \r\n*** Продължава развитието на кризата около Каталуния, след като бившият председател на Женералитета Карлес Пучдемон се предаде на полицията в Брюксел. \r\n*** Канцлерът Ангела Меркел ще съобщи какъв е напредъка по преговорите за формиране на нова управляваща коалиция. \r\n*** Саудитска Арабия провежда масови арести на официални лица, които според властите са замесени в корупционни скандали. \r\n***", "date": "2017.11.05", "title": "Предстоящи международни събития за 6 ноември (Агенция „Фокус“)"}
{"url": "http://www.focus-news.net/news/2017/11/05/2454095/afp-sauditski-prints-e-zaginal-pri-katastrofa-s-helikopter.html", "text": "Саудитски принц е загинал при катастрофа на хеликоптер, станала в близост до граница на Саудитска Арабия с Йемен, предава AFP, като се позовава на информация от местна телевизия. \r\nИнформацията е съобщена след като в неделя властите в страна арестуваха голям брой висшестоящи, включително братя на престолонаследника Мохамед бин Салман, по обвинения в корупция. Не са съобщени подробности за катастрофата или предполагаемите причини, довело до падането на машината. \r\nАгенцията напомня, че в събота йеменска групировка се опита да удари с ракета летището в Рияд, но това бе предотвратено от ПВО системата на страната.  Цанко Цолов", "date": "2017.11.05", "title": "AFP: Саудитски принц е загинал при катастрофа с хеликоптер"}
