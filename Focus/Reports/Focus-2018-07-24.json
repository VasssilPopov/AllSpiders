{"url": "http://www.focus-news.net/news/2018/07/24/2549210/krasen-stanchev-ikonomist-zalozhenite-usloviya-vav-vsichki-privatizatsionni-sdelki-do-2001-godina-sa-nerealistichni.html", "text": "Заложените условия във всички приватизационни сделки до 2001 година са нереалистични. Това каза в интервю за вечерния блок „Това е България“ на  Радио „Фокус“  Красен Станчев, основател на Института за пазарна икономика и преподавател в Софийския университет „Свети Климент Охридски“. По думите му практиката е била - колкото по-нереалистични ангажименти поемаш, толкова по-вероятно е да спечелиш някоя приватизационна сделка. Станчев каза още, че тази тенденция е била продължена и след 2001 година. „И затова най-малкото трябва да бъде отменен този закон, тоест да бъде уважено ветото на президента. По-големият проблем е по-нататък какво се случва, ще се въведе ли в някакъв смисъл нормален стопански разум в приватизационните сделки и контрола над правата на собственост, осъществяването на договорите. Ако остане този закон в този вид, в който е приет в момента, това е много лошо за инвестиционния климат в България“, коментира Красен Станчев. Той добави, че след 2004 година е била възстановена практиката да се запазват относително големи държавни дялове в приватизационните сделки. „Присъствието на държавата не дава особена сигурност, а единствено възможност на управляващите да назначават свои приятели в Управителните съвети“, коментира Станчев.", "date": "2018.07.24", "title": "Красен Станчев, икономист: Заложените условия във всички приватизационни сделки до 2001 година са нереалистични"}
{"url": "http://www.focus-news.net/news/2018/07/24/2549214/smolyan-na-nova-stsena-shte-se-provede-xvi-to-gaydarsko-nadsvirvane-v-selo-gela.html", "text": "На нова сцена ще се проведе XVI-то гайдарско надсвирване в село Гела, което тази година ще се проведе на 4 август. Това каза за  Радио „Фокус“ – Смолян  кметът на Широка лъка, Васил Седянков. Тя се намира на около 100 метра преди мястото, на което досега се надсвирваха гайдарите и е под пътя, водещ до параклиса, обясни той. По думите на Седянков, идеята за направата на новата сцена е дадена от гости, идващи на събора, които през годините са казвали, че досегашната сцена е малка и е на място, на което малко хора могат да видят гайдарите и да се насладят на техните изпълнения. „Сега сцената е на хубаво място, а срещу нея са ливадите, които са разположени амфитеатрално и на тях ще могат да се съберат около 4000 души. Специалисти дадоха препоръката къде точно да е сцената. Ние пък благодарим на собствениците на имота, че разрешиха сцената да се построи върху част от имота им“, поясни Седянков. \r\nТой допълни, че на гайдарското надсвирване отново се очакват много хора и изрази надежда времето е хубаво, за да се получи истински празник.  Все още не е ясно колко ще са гайдарите, които ще участват в него, тъй като те се записват непосредствено преди надсвирването, което ще е в събота през деня. Вечерта ще има народно веселие с оркестъра на Тинчо Севдалинов, а в неделя, 5 август за доброто настроение на гостите и жителите на Гела ще се погрижи Виевската група. Седянков отбеляза, че хотелите и къщите за гости както в Гела, така и в околните населени места са резервирани от месеци заради празника. \r\nПредстои да се подрежат храстите покрай пътя от Широка лъка за Гела, за да има видимост за шофьорите, както и място, където хората идващи пеша да вървят. От утре започва и запълването на дупките по пътя, водещ към събора. Седянков подчерта, че се полагат големи грижи, за да се осигурят всички подробности около събора и затова помага и Община Смолян. Той допълни, че след като тази година няма събор на Рожен, надсвирването в Гела ще е като един Малък Рожен. Кметът припомни, съборът в Гела, който се провежда от десетилетия на това място има богата история. „Той, както и всички събори, в района през периода 1878 г. до 1912 г. са се провеждали, за да се видят разделените родове от двете страни на границата – едните са били в Източна Румелия, а другите в турско. Така са и възникнали селските събори в региона“, каза още Васил Седянков. \r\nНели ГЕРГЬОВСКА", "date": "2018.07.24", "title": "Смолян: На нова сцена ще се проведе XVI-то гайдарско надсвирване в село Гела"}
{"url": "http://www.focus-news.net/news/2018/07/24/2549213/predstoyashti-mezhdunarodni-sabitiya-za-25-yuli-agentsiya-fokus.html", "text": "Президентът на САЩ Доналд Тръмп ще приеме председателя на Европейската комисия Жан-Клод Юнкер. \r\n***  Среща на британско-ирландска междуправителствена конференция, за пръв път от повече от десетилетие, на която ще бъде обсъден въпросът за ирландската граница. \r\n***  Генералният-директор на Световната търговска организация Роберто Азеведо ще проведе пресконференция заради ескалиращата търговска война между САЩ и Китай. \r\n***  Южна Африка ще председателства срещата на върха на БРИКС, на която ще присъстват лидерите на Бразилия, Русия, Индия и Китай. \r\n***  Ще бъде проведена среща между земеделските министри на Македония, Косово и Сърбия, за да се обсъдят наложените от Прищина мита от 30 процента, върху вноса на 21 земеделски стоки. \r\n***  Държавният секретар на САЩ Майк Помпео ще даде показания пред комисия в Сената по международните отношения, където се очаква да бъде разпитан за срещата между Доналд Тръмп и Владимир Путин. \r\n***  Бившият каталунски лидер Карлос Пучдемон ще даде пресконференция, след като международната заповед за арест от Испания беше оттеглена. \r\n***", "date": "2018.07.24", "title": "Предстоящи международни събития за 25 юли (Агенция \"Фокус\")"}
{"url": "http://www.focus-news.net/news/2018/07/24/2549215/afp-donald-tramp-privetstva-zapochnaloto-demontirane-na-severnokoreyska-raketna-ploshtadka.html", "text": "Президентът на САЩ Доналд Тръмп приветства във вторник информациите, че Северна Корея е започнала да демонтира съоръжения, като основната си станция за изстрелване на сателити, която се предполага че се използва и като тестова площадка за междуконтинентални балистични ракети, предава  AFP . \r\nНови сателитни изображения разкриват, „че Северна Корея е започнала процеса на демонтаж на ключова ракетна площадка и ние оценяваме това“, заяви Тръмп по време на събитие в град Канзас, щата Мисури. \r\n„Имахме страхотна среща с лидера Ким и изглежда, че всичко се развива много добре“, добави американският президент, визирайки срещата на върха през миналия месец със севернокорейския лидер Ким Чен-ун.  Йонислав Дочев", "date": "2018.07.24", "title": "AFP: Доналд Тръмп приветства започналото демонтиране на севернокорейска ракетна площадка"}
{"url": "http://www.focus-news.net/news/2018/07/24/2549212/dans-spetsialnite-sluzhbi-na-razlichni-darzhavi-ot-regiona-prodalzhavat-aktivno-da-rabotyat-za-realizatsiya-na-sobstvenite-vanshnopoliticheski-doktrini-i-strategicheski-interesi-u-nas.html", "text": "Специалните служби на различни държави от региона продължават активно да работят за реализация на собствените външнополитически доктрини и стратегически интереси, включително чрез опити за придобиване на чувствителна и класифицирана информация за процеси в социалната, политическата, икономическата, военната сфера у нас. Това се посочва в  доклада  за дейността на Държавна агенция „Национална сигурност“ (ДАНС) за 2017 г. Траен обект на внимание остават позиции, намерения и активности на българската държава и съюзниците й по евроатлантическия вектор в областите външна политика, политика за сигурност, планиране на отбранителните действия и сътрудничество. Такъв акцент се наблюдава и по отношение на подготовката и провеждането на българското председателство на Съвета на ЕС. За изпълнение на разузнавателните задачи се прилага широк инструментариум, в т.ч. операции за влияние и въздействие. Продължава активността на някои специални служби за подпомагане на асимилационната политика по отношение на български общности зад граница. Международен тероризъм:   \r\nЗапазва се високото ниво на терористичната заплаха в световен план, като в най-голяма степен тя продължава да е свързана с активността на „Ислямска държава”. Активната екстремистка пропаганда има своето пряко проявление върху заплахата за Европа. Атаките в европейските държави се извършват основно от саморадикализирани лица, които не са пребивавали в конфликтни региони и нямат конкретни връзки с екстремистки структури или с предишна терористична активност. Дейността на терористичните организации и пропагандата им продължават да оказват радикализиращо влияние върху уязвими общности в някои държави на Балканите. Значим рисков фактор остава и големият брой чуждестранни бойци от региона и вероятността за завръщане на част от тях. През 2017 г. не е получавана информация за подготовка или осъществяване на терористична дейност в България, за подготвяно нападение срещу български граждани и интереси зад граница и за изграждане на терористични структури на наша територия. Независимо от това намиращите се у нас обекти на други държави и български граждани и обекти в чужбина продължават да са сред възможните цели на евентуална терористична атака. При извършваните в чужбина терористични актове могат да бъдат засегнати животът и здравето на български граждани. Съществува и риск от индивидуални действия на саморадикализирали се под влияние на екстремистката пропаганда лица. \r\nСъс заповед на председателя на ДАНС са наложени принудителни административни мерки „отнемане право на пребиваване”, „експулсиране” и „забрана за влизане в Република България” на 31 лица, съпричастни към терористична дейност. В информационния масив на нежеланите чужденци в Република България като пътуващи чуждестранни бойци са включени 58 лица. Екстремизъм на нерелигиозна основа:   \r\nНарастващият брой чужденци в европейските държави вследствие миграционния натиск и свързаните с това икономически, финансови и социокултурни предизвикателства предпоставят трайна тенденция на увеличаване в общоевропейски план на привържениците на десни идеологии, близки до крайния национализъм. За разлика от предишни години, през 2017 г. не се отчитат високи нива на открити форми на агресия срещу мигрантите. Екстремистката пропаганда запазва интензитета си, като се акцентира и върху страха от ислямизацията на Европа. Рискови процеси, свързани с миграцията:   \r\nМиграционният натиск към Европа през 2017 г. намалява, за което допринасят и предприеманите от европейските държави и институции мерки. През 2017 г. регистрираният миграционен натиск към България има значително по-ниски стойности (намаление с 84% спрямо 2016 г.). България запазва позицията си на транзитна дестинация за голяма част от насочилите се към Западна Европа кандидати за закрила и/или икономически имигранти. Корупционни прояви на лица, заемащи висши държавни длъжности:   \r\nКорупцията остава значим политически, икономически и социален проблем, за противодействието на който в началото на 2018 г. е сформиран единен орган в лицето на Комисията за противодействие на корупцията и за отнемане на незаконно придобитото имущество. Анализът на данните от работата на ДАНС през 2017 г. потвърждава констатацията, че към корупционни прояви са най-податливи секторите със значителен материален ресурс, където се установяват непрозрачни процедури за възлагане на дейности и са налице нарушения и слабости при упражняването на контролни или разрешителни функции. Корупционните схеми често включват, освен лица, заемащи висши държавни длъжности, и служители на по-ниско йерархично ниво. Най-разпространената форма на корупция в местната и изпълнителната власт продължават да бъдат злоупотребите при възлагането и изпълнението на обществени поръчки, обхващащи всички етапи от планирането, обявяването, провеждането, изпълнението и последващия контрол. Устойчивост бележат корупционните прояви при усвояването на целево финансиране, в това число на безвъзмездна европейска финансова помощ. Продължават да са актуални и схемите, използващи разрешителния, лицензионния и контролния режими за лично или групово облагодетелстване. Специфична корупционна среда се наблюдава в правораздавателните и правоохранителните органи, особено при случаи с голям материален интерес. Финансова сигурност: \r\nПо предварителна оценка чрез схемите за данъчни измами, пресечени от ДАНС през 2017 г., са били нанесени щети на държавния бюджет за над 33 млн. лв., а предвид дългосрочния характер на пресечената престъпна дейност размерът на предотвратената щета е няколкократно по-голям. По сезираща информация на ДАНС за данъчни измами през 2017 г. са образувани 10 наказателни производства и 2 прокурорски проверки. Допълнително са извършени дейности по компетентност по още над 80 наказателни производства и прокурорски проверки.", "date": "2018.07.24", "title": "ДАНС: Специалните служби на различни държави от региона продължават активно да работят за реализация на собствените външнополитически доктрини и стратегически интереси у нас"}
{"url": "http://www.focus-news.net/news/2018/07/24/2549216/liliya-hristova-obshtina-varna-uchilishtnite-biblioteki-vav-varna-sa-otvoreni-za-vsichki-uvlecheni-ot-cheteneto-detsa-i-mladezhi.html", "text": "През оставащите летни месеци училищните библиотеки във Варна отварят врати за заемане на литература и за специализирани занимания с увлечените по четенето. Това каза в интервю за  Радио „Фокус“ – Варна  директорът на Дирекция „Образование и младежки дейности“ в Община Варна Лилия Христова. По думите й безплатните занимания за деца от 5-годишна възраст и ученици до 7 клас са организирани за ваканцията в 12 училища и центрове за подкрепа за личностно развитие. С бъдещите първокласници ще се провеждат подготвителни занимания. Учениците, които срещат трудност при усвояване на учебния материал ще имат възможност да работят допълнително през лятото под ръководството на педагози. За лятната ваканция на учениците са сформирани групи за разнородни занимания по интереси в областта на науката, изкуството и спортът със състезания, викторини  и кръжоци. Учениците имат възможност да запълнят свободното си време с дейности в неучебна среда по гражданско образование, история, екология, занимателна астрономия, английски език, информационни технологии и изобразително изкуство.  Ще се проведат и различни спортни занимания, обобщи Лилия Христова. \r\nДиана СТОЕВА", "date": "2018.07.24", "title": "Лилия Христова, Община Варна: Училищните библиотеки във Варна са отворени за всички увлечени от четенето деца и младежи"}
{"url": "http://www.focus-news.net/news/2018/07/24/2549217/sport-zhulien-alafilip-specheli-vtora-pobeda-v-tur-dyo-frans.html", "text": "Французинът Жулиен Алафилип постигна втора победа в 105-ото издание на колоездачната обиколка на Франция „Тур дьо Франс“. Той спечели 16-ия етап от обиколката, в който състезателите изминаха 218 километра. Победата увеличава преднината на Алафилип на върха в класирането при катерачите.", "date": "2018.07.24", "title": "Спорт: Жулиен Алафилип спечели втора победа в „Тур дьо Франс“"}
{"url": "http://www.focus-news.net/news/2018/07/24/2549220/plovdiv-nauchna-konferentsiya-posvetena-na-190-godishninata-ot-rozhdenieto-na-hristo-g-danov-organizirat-v-rodniya-mu-grad-klisura.html", "text": "Научна конференция, посветена на 190-годишнината от рождението на Христо Г. Данов организират в родния му град Клисура, на 27 и 28 юли. Това съобщи за  Радио „Фокус”- Пловдив  директорът на Историческия музей Стоян Иванов. На конференцията, която започва точно на рождената дата на основателя на модерното книгоиздаване в България Христо Г. Данов ще присъстват историци от всички градове, където Данов е учителствал – Перушица, Стрелча и градовете, където е пребивавал. Научния форум се организира съвместно с Регионалния исторически музей в Пловдив, като водещ ще е директорът на музея Стефан Шивачев. Конференцията ще бъде открита с доклад на проф. Надя Данова, родственица на Христо Г. Данов. Ще има доклади и от историци от БАН и други музейни работници от страната. Директорът на Историческия музей в Клисура, Стоян Иванов ще изнесе доклад за друг голям печатар, родом от този град. Това е Стефан Стайков. Ще бъде представен неговият живот и дело. Любопитно е да се знае, че в неговата печатница в София, наречена Стайковата печатница, са печатали своите произведения доста от българските класици по онова време. Внучката на Стефан Стайков също ще присъства на научната конференция в Клисура, организирана по повод 190 години от рождението на Христо Г. Данов. Тя ще разкаже също любопитни неща от живота и делото на дядо си. \r\nВсички материали от научния форум ще бъдат издадени в отделен сборник, посветен на живота и делото на Христо Г.Данов. \r\nЦветана ТОНЧЕВА", "date": "2018.07.24", "title": "Пловдив: Научна конференция, посветена на 190-годишнината от рождението на Христо Г. Данов организират в родния му град Клисура"}
{"url": "http://www.focus-news.net/news/2018/07/24/2549219/gabrovo-dva-novi-sluchaya-na-laymska-bolest-sa-registrirani-v-oblastta-prez-izminalata-sedmitsa.html", "text": "Два нови случая на лаймска болест са регистрирани в област Габрово през изминалата седмица. Това съобщиха за  Радио „Фокус“ – Велико Търново  експерти от Регионалната здравна инспекция. Заразените са от Габрово и Трявна. Това са поредните случаи на лаймска болест през последния месец. Предходната седмица бе регистриран един случай, а в седмицата от 2 до 8 юли бяха заразени две лица. Лаймската болест е тежко протичащо заболяване. Лекува се трудно и засяга целия организъм. Заболяването най-често се причинява от ухапване от кърлеж. Със затоплянето на времето инсектите се разпространяват много по-бързо. Според специалистите не може да се говори за бум, но въпреки това те отправиха основни препоръки за предпазване от насекомите. За да се предпазим от кърлежи е хубаво да носим светли дрехи при разходка в природата, по възможност с дълги крачоли и ръкави. Хубаво е да се използват репеленти. Задължително е след разходка на открито да се проверява тялото за впити кърлежи. Експертите съветват при ухапване от кърлеж незабавно да се търси съдействие на медицински специалист. \r\nНадежда КРЪСТЕВА", "date": "2018.07.24", "title": "Габрово: Два нови случая на лаймска болест са регистрирани в областта през изминалата седмица"}
{"url": "http://www.focus-news.net/news/2018/07/24/2549218/bedstveno-polozhenie-v-obshtina-teteven-sled-poroite-edin-chovek-zagina-obzor.html", "text": "Кметът на Община Тетевен д-р Мадлена Бояджиева обяви бедствено положение на територията на община Тетевен до второ нареждане. Най-тежко е положението в селата Глогово и Градежница. По думите на Бояджиева на първо място не трябва да рискуват човешки животи. Общината има готовност да подсигури храна и вода на хората при нужда. \r\nЗа Агенция „Фокус“ областният управител на Ловеч Георги Терзийски съобщи: „Три махали са откъснати в момента с около 300 човека, които ги населяват. Достъпът до тях по път е изцяло ограничен, а причината е откъснат железобетонен мост“. По думите му се прави организация за снабдяването с хранителни продукти и предоставяне на медицинска помощ. Отделно в селата Гложене и Черни Вит има свлачища и наводнени пътища.  \r\nПолучените сигнали в дежурната част на пожарните служби в Тетевен и Ловеч са 15, като включват наводнени приземни етажи, пътни участъци, паднали клони и дървета. Огнеборци от Тетевен са евакуирали двама трудноподвижни човека от село Глогово.  \r\nБедствието взе и човешка жертва – млад мъж, който е загинал при преминаване през преляла река в Тетевен, като най-вероятно става дума за удавяне.  Инцидентът се е случил между вила „Червен\" и град Тетевен.  \r\nВъв връзка с прогнозите за обилни валежи от понеделник е задействан кризисният щаб в Държавната агенция за метрологичен и технически надзор. Извършват се 24-часови дежурства и се следи състоянието на язовирите в цялата страна. \r\nПоради обилните валежи над 99 л./кв.м., са нанесени сериозни щети по улична и пътна инфраструктура. В резултат на наводненията в населените места на територията на община Тетевен е прекъснат достъпът до някои махали, откъснати подпорни стени и активизирани свлачищни процеси, наводнени жилищни и обществени сгради. Нарушени са електропреносната и водоснабдителната мрежа. \r\nПоради придошлата вода е прекъснат питеен водопровод. Местната река Градежнишка излиза от своето корито. Активизирали са се няколко свлачища, има струпване на наноси, наводнени са дворове и жилища. Наводнени са около 20 къщи. Разрушени са вътрешни улици от водната стихия. Прекъснат е достъпът до махалите Равнище, Елов дол и Три могили в с. Глогово, където живеят около 300 души. Причината са разрушени мостове и пътища. Поддържа се постоянна връзка с живущите там, които за момента имат достатъчно хранителни продукти и вода. Има няколко участъка от пътя Градежница-Глогово, където са констатирани свличания на земния насипи, поддържащ пътя. Има опасност от разрушаване от пътя в тези участъци. Активирало се е свлачище над жилищна сграда. Прекъснато бе електрозахранването в двете села. \r\nИма свличане на земна и скална маса по пътя за с. Черни Вит и с. Гложене. по път III-358 в района на с.Гложене, отново движението бе затруднено. \r\nБяха замътени водохващанията „Брестнишка лъка“, „Боловонджика“, „Видрите“, кладенец „Трите езера“, НВ „Изворин дол“, което доведе до нарушаване на водоподаването на територията на община Тетевен. \r\nВ град Тетевен, на ул. „Лечо Гайдаря“ се наводниха приземни етажи на жилища, за което бяха уведомени екипите на РС ПБЗН Тетевен. Поради невъзможност на канализацията да поеме огромното количество вода, ул. „Христо Ботев“, бе частично наводнена, като движението временно бе затруднено. В м. Козница, Тетевен, също се бе активизирало свлачище и вследствие на това е евакуирана възрастна жена. \r\nНа провелото се заседание присъства Георги Терзийски – Областен управител на Ловеч, с който през цялото време д-р Мадлена Бояджиева беше на терен. \r\nЕкипите на Община Тетевен, РУП-Тетевен, РСПБЗН-Тетевен, РСПБЗН-Ловеч, ВиК АД гр. Ловеч, ЧЕЗ, Областно пътно управление своевременно извършват дейности за справяне с възникналото бедствие. \r\nРъководството на Община Тетевен апелира към гражданите за повишено и внимателно придвижване в създалата се кризисна ситуация.", "date": "2018.07.24", "title": "Бедствено положение в Община Тетевен след пороите, един човек загина (ОБЗОР)"}
{"url": "http://www.focus-news.net/news/2018/07/24/2549240/kathimerini-desetki-zaginali-v-pozharite-ima-samneniya-za-nepravilni-deystviya-na-darzhavata.html", "text": "Десетки загинали в пожарите, има съмнения за неправилни действия на държавата, пише електронното издание на гръцкия вестник  Kathimerini . \r\nОгромни усилия са положени във вторник за гасене на най-катастрофалните горски пожари, засегнали Атика от десетилетия насам, като официално бяха обявени 74 смъртни случаи, макар че спасителните работници предупредиха, че този брой ще се увеличи, тъй като десетки хора се водят изчезнали, а 11 души са в критично състояние. \r\nМеждувременно прокурорът на Върховния съд Ксени Димитриу разпореди разследване на причините за пожарите поради индикации, че реакцията на държавата е била бавна и че не е имало план за евакуация за такава ситуация. \r\nПожарите, които избухнаха в морските курорти в покрайнините на столицата в понеделник, продължиха да горят във вторник, дори когато държавите-членки на Европейския съюз откликнаха на гръцка молба за засилване на противопожарните си усилия. \r\nНякои от пожарите бяха частично загасени, включително и този, който бе обхванал малкия град Мати, източно от Атина, където бяха намерени овъглени останки от 26 души, включително прегърнати семейства. \r\nСтотици пожарникари продължиха усилията си да ограничат пожара в близката Рафина и друг в Кинета, западно от Атина, където пожарите от понеделник се разгоряха във вторник. Имаше и съобщения за нов по-малък пожар в Агио Теодорей.  Юлиян Марков", "date": "2018.07.24", "title": "Kathimerini: Десетки загинали в пожарите, има съмнения за неправилни действия на държавата"}
{"url": "http://www.focus-news.net/news/2018/07/24/2549221/aleksandar-damovski-mkd-referendumat-v-makedoniya-ima-za-tsel-da-razkrie-parametrite-na-onazi-chast-ot-naselenieto-koyato-iska-chlenstvo-v-nato-no-e-protiv-promyana-na-imeto-na-stranata.html", "text": "Референдумът в Македония има за цел да разкрие параметрите на онази част от населението, която иска членство в НАТО, но е против промяна на името на страната. Това каза в интервю за вечерния блок „Това е България“ на  Радио „Фокус“  Александър Дамовски, главен редактор на електронното издание МКД. По думите му идеята за референдума е предизвикала бурни реакции. „Големият въпрос сега е около това дали опозицията ще се реши да участва в референдума, или да го бойкотира“, поясни Дамовкси. Според него настроенията, излизащи от ВМРО-ДПМНЕ говорят повече за бойкот. Дамовски коментира и твърдението на македонския премиер Зоран Заев, че е бил изнудван за амнистия от ВМРО-ДПМНЕ. „Постоянно Заев и СДСМ изтъкват, че председателят на ВМРО-ДПМНЕ Християн Мицкоски настоява за амнистия. Мицкоски пък постоянно отрича, че го е поставил като условие, както за въпроса за референдума, така и че изобщо е искал да прикрива криминалните престъпления на неговите съпартийци, а неговата позиция е принципна и държи на предефинирането на въпроса“, коментира Александър Дамовски. Той допълни, че албанските партии на този етап не показват отношение към проблема с въпроса за референдума и сякаш гледат сеира на разправията между двете македонски партии: СДСМ и ВМРО-ДПМНЕ. Според него все още не е ясно и какво ще бъде влиянието на резултатите от референдума - основополагащо или консултативно.", "date": "2018.07.24", "title": "Александър Дамовски, МКД: Референдумът в Македония има за цел да разкрие параметрите на онази част от населението, която иска членство в НАТО, но е против промяна на името на страната"}
{"url": "http://www.focus-news.net/news/2018/07/24/2548798/pregled-na-osnovnite-temi-v-svetovniya-pechat-agentsiya-fokus.html", "text": "Прессекретарят на Белия дом Сара Сандърс заяви, че заплашителните коментари на Тръмп към Иран показват, че той няма да търпи критики от Техеран, но допълни, че лидерът на САЩ не иска да ескалира напрежението между двете страни, пише   The Washington Post. \r\n„Ако някой се опитва да засили напрежението, гледайте Иран“, заяви Сара Сандърс. Тя допълни, че президентът „е ясен, че няма да позволи това да се случи“. \r\nПо-рано президентът на САЩ заяви, че Иран не трябва да заплашва САЩ „или ще изпита последствия, които никой през историята не е изтърпявал“. \r\n*** \r\nМинистър-председателят на Израел Бенямин Нетаняху заяви пред членовете на кабинета си в четвъртък, че сътрудничеството със САЩ в сферите на дипломацията и сигурността е „на по-добро ниво от всякога“, само няколко часа преди да се срещне за пореден път с високопоставена делегация от Москва, пише  израелското електронното издание The Jerusalem Post . \r\nМинистърът на външните работи на Русия и началникът на Генералния щаб на руските Въоръжени сили Валерий Герасимов трябва да се срещнат с Нетаняху по-късно в понеделник. Това се случва по-малко от две седмици, след като двамата участваха в срещата между израелския премиер и президента на Русия Владимир Путин и три дни след последния разговор между лидерите на Русия и Израел, пише изданието. \r\nНо в нещо, което някои биха интерпретирали като опит да се подчертае, че Израел е в тясна координация с Русия за Сирия, докато най-важният стратегически съюзник е САЩ, Нетаняху започна седмичната среща на кабинета, подчертавайки отношенията на Ерусалим с Вашингтон. \r\nВизирайки текущата американска кампания по дискредитирането на иранските лидери – кампания, която бе манифестирана от острия „туийт“ в понеделник на президента на САЩ Доналд Тръмп срещу иранския режим и много критичната реч на Държавния секретар Майк Помпео в неделя – Нетаняху започна срещата на кабинета с похвали за Тръмп и Помпео за позицията по отношение на „агресията на иранския режим“. \r\n„Много години този режим беше глезен от суперсилите, хубаво е да видим, че САЩ променят това неприемливо уравнение. В тази връзка, трябва да отбележа, че дипломатическото и военното ни сътрудничество със САЩ е по-добро от всякога“. \r\nСлед това Нетаняху говори и за предвидената среща с Лавров и Герасимов. \r\n„Тази делегация идва по искане на президента Путин, направено по време на разговора между нас преди няколко дни (в петък)“, заяви израелският премиер. „Ще говоря с тях по регионални въпроси, най-вече за ситуацията в Сирия“. \r\nНетаняху заяви, че ще представи същите идеи пред Лавров и Герасимов, които е представил на Путин в Москва: Израел очаква Споразумението за разделяне на враждуващите страни на Голанските възвишения между Израел и Сирия от 1974 година да се спазва, както е било от подписването му до избухването на сирийския конфликт през 2011 година и че Израел ще продължи да противодейства на всички опити на Иран и неговите проксита да се установят военно на сирийска територия. \r\n*** \r\nМинистерството на външните работи на Сирия осъди в понеделник евакуацията на стотици членове на неправителствената организация „Белите каски“ и техните роднини от Сирия, осъществено от Израел, пише  електронното издание на турския вестник Hurryiet . \r\nПовече от 400 члена на организацията и членовете на семействата им бяха евакуирани от южните сирийски провинции Дераа и Кюнейтра в Израел, а от там в Йордания, откъдето ще бъдат изпратени в Западни страни, припомня турският вестник. \r\n„Криминалната операция, която осъществиха Израел и нейните хора в района разкрива истинската същност на така наречените „Бели каски““, заяви източник от сирийското външно ведомство, цитиран от държавната агенция SANA. \r\nИзточникът повтори обвиненията на правителството, че организацията е челна група за „терористите“ и заяви, че Дамаск е предупредил света за „заплахата“, която тя представлява. \r\n„Осъдителните думи не са достатъчни, за да изразим яда, който всеки сириец чувства към тези отвратителни конспирации и безграничната подкрепа от Западните страни, Израел и Йордания за „Белите каски““, заяви източникът. \r\n*** \r\nПодкрепата за президента на САЩ Доналд Тръмп е стигнала до рекордни равнища този месец, благодарение на мобилизацията на Републиканците, пише  електронното издание Washington Examiner . \r\nРейтингът на Тръмп е достигнал до 45%, според данните от проучването на Wall Street Journal/NBC News, публикувано в неделя и е с 1% повече отколкото през юни. \r\nСпоред резултатите от анкетата, 88% от определящите се като привърженици на Републиканската партия са доволни от американския президент. \r\nОт четиримата предишни президенти на САЩ, единствено Джордж Буш младши е имал по-голяма подкрепа в собствената си партия и то след терористичните атаки на 11 септември 2001 година.", "date": "2018.07.24", "title": "Преглед на основните теми в световния печат (Агенция \"Фокус)"}
{"url": "http://www.focus-news.net/news/2018/07/24/2549222/the-jerusalem-post-prezidentat-redzhep-erdogan-li-e-novoto-izvanredno-polozheniei.html", "text": "Предстоящ проектозакон в Турция повишава страховете, че президентът Реджеп Тайип Ердоган ще увеличи още повече своята хватка върху страната, след като новата политическа система вече разширява неизмеримо властта му, пише израелското електронно издание  The Jerusalem Post . \r\nНовият проектозакон ще позволи на турския президент да налага ограничения върху публичните демонстрации, да задържа заподозрени за определени престъпления до 12 дена, да ограничава кой може да влиза в определени региони на страната и да отстранява държавни служители за до три години. \r\nПроектозаконът беше предложен само часове, преди двугодишното извънредно положение в Турция, което позволяваше на Ердоган да управлява чрез декрети, да изтече в полунощ на 18 юли. \r\n„Ако тези правомощия (предоставени от бъдещия закон) бъдат прехвърлени на него, отмяната на извънредното положение ще бъде просто козметична мярка“, заяви Андрю Гарднър от „Амнести Интернешънъл“ в отговор на правителствената инициатива. \r\nНовата президентска система предоставя на Ердоган властта да издава декрети в отсъствието на обявено извънредно положение, въпреки че правителството твърди, че подобни диктати ще бъдат по-ограничени в обхвата си. Турският лидер има и по-широк механизъм за уволняване и назначаване на съдии, както и за разпускане на парламента, което би предизвикало избори. \r\nДокато Ердоган увеличава своята власт, граждански организации и техните членове се считат от много хора за малкото останали източници, способни да се превърнат в пречка на тоталния му контрол над държавата. \r\nЕдна от най-видните групи сред тях е тази на женското движение. През март, хиляди активисти се събраха на основната пешеходна улица в централен Истанбул, за да отбележат международния ден на жената, което беше рядък пример за протест, който не беше прекъснат от полицията или порицан от турското право. \r\nВ друга пречка за пълното овластяване на Ердоган може да се превърне икономическата стагнация. \r\n„Човек може да си представи ситуация, в която пазарите принуждават Ердоган да предприеме политика, която не иска да предприема“, заяви Хауърд Айзеншад, професор по история на Близкия изток от университета „Сейнт Лорънс“ в Кантон, Ню Йорк. \r\nПо време на президентските и парламентарни избори през юни, Ердоган обеща да увеличи контрола си върху монетарната политика на Анкара, предизвиквайки притеснения за независимостта на Централната банка на Турция. След преизбирането му, Ердоган издаде декрет, обявявайки че президентът ще назначи управител на централната банка, негови заместници и членове на комисията. \r\nОпасенията за положението на икономиката се увеличаха през този месец, след като Ердоган назначи своя зет за финансов министър, ход който доведе до спад на турската лира, която потъна с над 20 процента само през тази година. \r\nДруга горещо обсъждана политика е свързана с лихвените проценти, които инвеститорите вярват, че трябва да бъдат повишени. Въпреки това Ердоган неколкократно обяви по време на предизборната си кампания, че страната трябва да поддържа ниски лихвени проценти. \r\nПрофесор Айзенщад отбеляза, че влошаващата икономика може да принуди турския президент да подобри отношенията си със Запада в опит да повиши доверието на пазарите. „Турция, в своята същност, все още е пазарна държава. Тя има нужда от чуждестранни преки инвестиции“, поясни той.  Йонислав Дочев", "date": "2018.07.24", "title": "The Jerusalem Post: Президентът Реджеп Ердоган ли е новото извънредно положение?"}
{"url": "http://www.focus-news.net/news/2018/07/24/2549223/mazh-be-prostrelyan-v-stolichen-podlez-sled-spor-zaradi-kuche-obzor.html", "text": "Мъж бе прострелян в столичен подлез след спор заради куче. Сигналът бе получен малко след 10.00 часа на 24 юли за произведен изстрел в подлеза на бул. „България“ и бул. „Гоце Делчев“. На адреса незабавно бяха изпратени полицейски екипи, които са задържали на място 59-годишен мъж, прострелял със законно притежаван пистолет в областта на корема друг 50-годишен мъж. Пострадалият незабавно бе транспортиран от екип на Бърза помощ във ВМА в тежко състояние и с опасност за живота.  \r\nНачалникът на отдел „Разследване“ към СДВР комисар Стойно Цветков разясни, че повод за престрелката е това, че кучето на пострадалия е маркирало територията си пред магазина на 59-годишния извършител. Той уточни, че на мястото е открита и палка, собственост на 50-годшния мъж, която по данни на съпругата му и свидетели, е използвал като превантивна мярка, ако има проблем с кучето. Няма данни да я е използвал върху извършителя на престрелката. Цветков допълни, че данните по случая са докладвани на прокуратурата, като се наблюдава от Софийска градска прокуратура. По думите му 59-годишният мъж вече има една криминална регистрация назад във времето за нанасяне на телесна повреда. Работата по случая продължава.  \r\nЦветелин ДИМИТРОВ", "date": "2018.07.24", "title": "Мъж бе прострелян в столичен подлез след спор заради куче (ОБЗОР)"}
{"url": "http://www.focus-news.net/news/2018/07/24/2548799/predstoyashti-sabitiya-v-stranata-za-24-yuli-agentsiya-fokus.html", "text": "*** \r\nОт 9.30 часа в заседателната зала в сградата на Висшия съдебен съвет ще се проведе заседание на Съдийската колегия на ВСС.  \r\n*** \r\nОт 10.00 часа до 12.00 часа в зала „Пресцентър“ на Министерството на труда и социалната политика ще проведе информационен ден по повод предстоящото стартиране на финансов инструмент „Микрокредитиране със споделен риск по ОПРЧР 2014-2020“. В срещата ще участва заместник-министърът на труда и социалната политика Зорница Русинова. \r\n*** \r\nОт 11.00 часа в Националния пресклуб на БТА ще се проведе пресконференция с кмета на община Сливен Стефан Радев по повод предстоящото 38-о Монбат Рали Сливен, което ще се проведе в периода 27-29 юли 2018 г.  \r\n*** \r\nОт 12.00 часа в Националния пресклуб на БТА ще се проведе пресконференция на Асоциации и сдружения в сектор „Животновъдство“ и други сектори на селското стопанство в подкрепа на министър Румен Порожанов и неговия екип.  \r\n*** \r\nОт 12.30 часа в прес клуб “България” на Националния стадион “Васил Левски” ще се проведе пресконференция по повод предстоящото Еко Рали България 2018 – кръг от Световната купа на FIA за електромобили. \r\n*** \r\nОт 15.00 часа до 17.00 часа в постоянната приемна на БСП - София на ул. „Леге“ №10, етаж 1 народният представител Димитър Данчев и общинският съветник Борис Цветков ще бъдат на разположение на софиянци.  \r\n*** \r\nОт 15.00 часа в зала „Запад“ на Народното събрание Комисията по бюджет и финанси ще проведе заседание, на което ще обсъди на второ четене Законопроект за промени в Закона за акцизите и данъчните складове.  \r\n*** \r\nОт 18.00 часа в залата на първия етаж на Градския съвет на БСП-София (ул. „Леге“ 10) фондация „МОСТ“ организира паметна вечер, посветена на Владимир Висоцки по повод 38-ата годишнина от смъртта му.  \r\n*** \r\nОт 18.00 часа пред Народния театър „Иван Вазов“ Министерството на отбраната ще отбележи 140-ата годишнина от създаването на Българската армия с празничен концерт.  \r\n*** \r\nОт 20.00 часа в експо център „Флора“ ще се състои концерт на група Celebration.  \r\n*** \r\nОт 10.00 часа в Регионална библиотека „Дора Габе“ ще се състои летен детски клуб „Играй и учи“.  \r\n*** \r\nОт 11.00 часа на пътя Добрич-Силистра, на разклона за село Смолница, жителите на осем добруджански села ще излязат на протест заради лошото състояние на пътя Лясково-Добрич.  \r\n*** \r\nОт 15.00 часа министърът на земеделието, храните и горите Румен Порожанов ще участва в заседание на областния координационен щаб в Добрич във връзка с предприемане на мерки за недопускане и ограничаване на заболяването африканска чума по свинете.  \r\n*** \r\nОт 19.00 часа на пл. „Свобода“ ще се проведе XVII Международен фолклорен фестивал „Фолклор без граници“ под патронажа на кмета на града Йордан Йорданов.  \r\n*** \r\nОт 19.00 часа в Драматичния театър „Йордан Йовков“ ще се състои спектакъл „Вечеря с приятели“.  \r\n*** \r\nОт 14.00 часа в читалнята на РБ „Св. Минков“ ще се състои лятна читалня „Познания за света“ - занимателни игри с деца от ЦПЛР – ОДК Перник. \r\n*** \r\nОт 09.30 часа в зала 10 на Окръжен съд в Пловдив ще се гледа делото срещу подсъдимите Нели К. и Фанка Д. Срещу Нели К. са повдигнати обвинения в това, че през периода от 1.01.2014 – до 10.11.2015 г. в гр. Пловдив при условията на продължавано престъпление противозаконно е присвоила чужди движими вещи, които е владеела – пари на обща стойност 2619,60 лв.  \r\n*** \r\nОт 11.00 часа на Гребната база ще се проведе пресконференция по повод Световното първенство по кану-каяк \r\n*** \r\nОт 11.30 часа в зала 10 на Окръжен съд в Пловдив ще се гледа делото срещу подсъдимите Румен Р. и Рангел Р. Срещу Румен Р. е повдигнато обвинение в това, че на 2.07.2017 г. към 21.00 часа в гр. Пловдив на ул. „Латинка“, по хулигански подбуди, по начин и със средство, опасно за живота на мнозина, извършил опит умишлено да умъртви повече от едно лице, между които и две малолетни лица. \r\n*** \r\nОт 14.00 часа в зала 5 на Окръжен съд-Пловдив ще се гледа делото срещу Йордан Й. \r\n*** \r\nОт 15.00 часа в зала 5 на Окръжен съд-Пловдив ще се гледа делото срещу Тургут А. \r\n*** \r\nОт 14.00 часа в конферентната зала на трибуна „Моци“ на „Лудогорец Арена“ ще се проведе пресконференция на главния мениджър на Лудогорец Пауло Аутори.  \r\n***  \r\nОт 10.00 часа в Детския отдел на Читалищната библиотека в рамките на инициативата \"Юлско лято в читалището\" ще се проведе инициативата „Сцената е моя – артистът в мен”. \r\n*** \r\nОт 10.00 часа министърът на земеделието, храните и горите Румен Порожанов ще участва в заседание на областния координационен щаб в Силистра във връзка с предприемане на мерки за недопускане и ограничаване на заболяването африканска чума по свинете.  \r\n*** \r\nОт 18.00 часа в читалището в село Арда общинските съветници от ГЕРБ-Смолян Ангел Безергянов, Екатерина Гаджева, Анита Чолакова, Мариана Сивкова и Ивайло Халваджиев ще проведат среща с жителите на населеното място.  \r\n*** \r\nОт 10.00 часа до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе програмата „Чета и играя – знам и мога“.  \r\n*** \r\nОт 18.00 часа в западната зала на Художествена галерия - Стара Загора ще бъде представена изложбата „Пространства”. \r\n*** \r\nОт 21.00 часа в Античен форум ще се проведат летни музикални вечери Swinging rock.  \r\n*** \r\nОт 15.30 часа в зала „Марица“ на Областната администрация ще се проведе среща - разговор с ръководството на ДАМТН-София по въпроси, касаещи последните промени в Закона за водите, засягащи стопанисването и поддръжката на язовирите.  \r\n*** \r\nОт 9.00 часа в зала 304 на общината ще заседава ПК „Младежки дейности и спорт” към Общински съвет- Шумен. \r\n*** \r\nОт 10.00 часа в зала 203 на общината ще има брифинг. \r\n*** \r\nОт 14.00 часа в зала 203 на общината ще заседава ПК „Правна и опазване на обществения ред” към Общински съвет- Шумен.", "date": "2018.07.24", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2018/07/24/2549211/telma-makedoniya-raste-diplomaticheskiyat-natisk-za-sporazumenie-za-referendum-v-makedoniya.html", "text": "Все повече расте дипломатическият натиск за политическо споразумение, което ще доведе до провеждането на референдум. Във вторник германският министър по европейските въпроси Михаел Рот се срещна с лидера на опозиционната ВМРО-ДПМНЕ Християн Мицковски и заяви, че времето изтича. Дипломатическите послания са ясни – без решение на спора за името с Гърция, няма да има евроатлантическо бъдеще за Македония, коментират в редакцията на скопския телевизионен канал  „Телма“ . \r\n„Никога не упражнявам натиск върху никой отделен опозиционен лидер. Само приложих няколко добри аргумента. Но всеки трябва да е наясно, че времето изтича и че това носи известен натиск за отговорност, не само към правителството, но и към опозицията. Затова ви моля, застанете заедно, за да изградите по-добро бъдеще за тази страна“, заяви Михаел Рот. \r\nСпоред външния министър на Македония Никола Димитров въпросът в референдума трябва да бъде двустепенен, защото с този договор се цели да се отворят вратите на Европейския съюз и НАТО, които бяха затворени от Гърция. \r\nВМРО-ДПМНЕ определи във вторник за най-проблематично двустепенното формулиране на въпроса в референдума, с което беше отложено политическото споразумение. \r\n„Много е нелогично, влизането в сила на договора с Гърция зависи от ратификацията на протоколите за членство в НАТО, зависи от присъединителните преговори за членство в ЕС и един от главните мотиви защо това беше направено, е за да излезем от чакалнята на ЕС. Това е пътят напред“, заяви Димитров. \r\nМихаел Рот се срещна и с вицепремиера Буяр Османи, където беше подчертано значението на мониторинг процеса. Темпото на реформи в борбата с корупцията, върховенството на закона, съдебната система и администрацията, трябва да се засили, за да се осигурят преговорите с ЕС през следващата година, заявиха от македонското министерство по европейските въпроси.  Йонислав Дочев", "date": "2018.07.24", "title": "„Телма“ (Македония): Расте дипломатическият натиск за споразумение за референдум в Македония"}
{"url": "http://www.focus-news.net/news/2018/07/24/2548804/ek-odobri-balgarskata-programa-za-borba-s-dvoynite-standarti-na-hranite-v-es-za-13-mln-evro-obzor.html", "text": "Европейската комисия одобри българската програма за борба с двойните стандарти на храните в ЕС, която е на стойност 1.3 млн. евро. Пилотният проект е създаден от евродепутатите от ГЕРБ/ЕНП Емил Радев и Андрей Новаков и е бил приет с най-високата възможна оценка – клас „А“.  \r\nАндрей Новаков посочи, че това не е инициатива или кампания, а програма, по която всички потребителски организации в ЕС, които се занимават с двойния стандарт при храните, ще могат да кандидатстват. „Очакваме с тези пари те да повишат своя капацитет - закупуване на оборудване, провеждане на тестове, провеждане на информационни кампании и разясняване на потребителските права и повишаване на сътрудничеството между отделни държави така, че с тези пари те да станат абсолютно пълноценни в това да защитават потребителите. Очакваме така да се въведат минимални стандарти“, каза още евродепутатът. По думите му до края на август ще бъде внесено изменение в бюджета на ЕС за 1.3 млн. евро и се очаква още през 2019 г. да започне изпълнението на програмата. Като един от основните проблеми, които тя ще реши, Новаков посочи това, че ще се създаде обективен анализ на целия ЕС, а не само на отделни държави, както е в момента. \r\nЕмил Радев обясни, че чрез програмата ще могат да се завеждат колективни потребителски искове във всички държави, в които правата на потребителите са нарушени. „До преди няколко години ЕК отричаше въобще да има двоен стандарт, но след многобройните изследвания и писмени въпроси, които задавахме на ресорните комисари, това се промени. Призна се, че има двоен стандарт между храните в Източна и Западна Европа. Искаме да се определи единен стандарт на храните и напитките в ЕС и ако може, да има и централен орган, който да следи за спазването на този стандарт, така че да може гражданите на различните страни на ЕС да имат достъп по еднакво качество храни\", каза още той и коментира, че има двоен стандарт в ЕС и в други потребителски стоки като козметика, почистващи препарати, горива. „Двойните стандарти са огромен бич на ЕС и ние ще направим всичко възможно, за да променим това. Надявам се, че с цялата информация, която ще се събере, да получим една по-пълна картина в кои държави го има този проблем. И се надявам в крайна сметка да имаме едно ново законодателно предложение за уеднаквяване на стандартите“, обясни Радев. \r\nЦветилена СИМЕОНОВА", "date": "2018.07.24", "title": "ЕК одобри българската програма за борба с двойните стандарти на храните в ЕС за 1.3 млн. евро (ОБЗОР)"}
{"url": "http://www.focus-news.net/news/2018/07/24/2548800/sport-andrey-lunin-podpisa-dogovor-s-real-madrid.html", "text": "19-годишният украински вратар Андрей Лунин подписа договор за шест години с Реал Мадрид. \r\nИспанският отбор е платил на Заря-Луганск 8,5 милиона евро за трансфера на Лунин.  \r\nПрез последния сезон вратарят проведе 36 мача, пропускайки 54 гола. В десет мача то запази вратата без попадения.  Виктор Турмаков", "date": "2018.07.24", "title": "Спорт: Андрей Лунин подписа договор с Реал Мадрид"}
{"url": "http://www.focus-news.net/news/2018/07/24/2549209/komisiyata-po-byudzhet-i-finansi-reshi-na-vtoro-chetene-danakat-na-nagrevaemite-tyutyunevi-izdeliya-da-bade-40-ot-tozi-na-konventsionalnite-tsigari-obzor.html", "text": "Koмисията по бюджет и финанси в Народното събрание реши на второ четене данъкът на нагреваемите тютюневи изделия да бъде 40% от този на конвенционалните цигари. Това означава, че акцизът на тези изделия ще бъде 233 лв. за 1 кг тютюн. Промените ще влязат в сила от 1 октомври, ако предложението бъде прието и от Народното събрание. \r\nПредседателят на бюджетната комисия Менда Стоянова заяви, че се предлага данъкът на нагреваемите тютюневи изделия да бъде на база тютюнево съдържание, защото се очаква пазарът да бъде залят с продукти с различно количество тютюн. „Когато миналата година по това време приемахме акциза за нагреваемите тютюневи изделия, считахме, че те са твърде малък дял от пазара и подобно на електронните цигари, които не успяха да се развият, ще умрат с времето. За съжаление, още през първите месеци на 2018 г. след изключително агресивна реклама на производителите на тези изделия, се оказа, че те имат ръст oт над 50%. И всичко това означава, че разлика от акциза от конвенционални цигари и акциза на нагреваемите тютюневи изделия просто няма да постъпи в бюджета. Това ни мотивира да направим предложението още от средата на годината, а не да чакаме края, когато се правят промени в данъчните закони“, обясни тя. Стоянова посочи, че при всички случаи повишаването на акциза ще става плавно. \"Но как и кога ще се случи това, предстои да коментираме със специалисти от Министерството на финансите, Агенция „Митници“ и съответните производители“, коментира тя.  \r\nНародният представител от ПГ на „БСП за България“ Румен Гечев посочи, че решението промените в данъка на нагреваемите тютюневи изделия да влезе в сила от 1 октомври е грубо нарушение на Закона за обществените финанси и противоречи на нормативните актове на Народното събрание. „Един твърди, че ще съберем 3 млн. лв., а аз мога да твърдя, че ще съберем 3 лв. Къде са им сметките? Какви ще са ефектите върху търсенето на другите цигари?“, коментира Гечев. „Цитирах в парламента на първо четене шефа на Федералната агенция по храните и лекарствата на САЩ, който преди няколко дни направи изявление, че САЩ поемат курс към диференциация на акциза върху тези цигари“, припомни той и посочи, че ние вървим в обратна посока. \r\nПредстои предложението да бъде разгледано и в пленарна зала най-вероятно до края на седмицата. \r\nЦветилена СИМЕОНОВА", "date": "2018.07.24", "title": "Koмисията по бюджет и финанси реши на второ четене данъкът на нагреваемите тютюневи изделия да бъде 40% от този на конвенционалните цигари (ОБЗОР)"}
{"url": "http://www.focus-news.net/news/2018/07/24/2548805/the-guardian-britanskiyat-vanshen-ministar-zayavi-che-britanskoto-obshtestvo-shte-obvini-es-ako-pregovorite-za-brekzit-priklyuchat-bez-sporazumenie.html", "text": "Новият външен министър на Великобритания Джереми Хънт предупреди, че има шанс страната да излезе от Европейския съюз през март 2019 г. без споразумение, заради забавянето на процеса от страна на преговарящите от Съюза. Според него резултат от това ще бъде влошаването на британското обществено мнение към Европа, пише  The Guardian.  \r\n По време на първото си пътуване в чужбина, откакто е на поста, Хънт заяви в Берлин на германския си колега Хайко Маас, че „има заплаха за Брекзит без споразумение, и това е защото мнозина в ЕС мислят, че трябва да чакат, докато Великобритания прояви слабост“. „Без действителна промяна у действията на европейските преговарящи, ние ще се сблъскаме с реалния риск за Брекзит без споразумение и това ще бъде невероятно предизвикателство за икономиката“, допълни външният министър.  \r\nТой изрази мнение, че Великобритания ще премине през сложния икономически период, но че „за цяло поколение публичното мнение на британците към Европа ще бъде променено“.  \r\nПо-късно, след срещата си с Хайко Маас, Хънт заяви, че единственият, който ще се радва на Брекзит без споразумение, ще бъде руският президент Владимир Путин.   Виктор Турмаков", "date": "2018.07.24", "title": "The Guardian: Британският външен министър заяви, че британското общество ще обвини ЕС, ако  преговорите за Брекзит приключат без споразумение"}
{"url": "http://www.focus-news.net/news/2018/07/24/2548808/ria-novosti-iranskiyat-vanshen-ministar-zayavi-che-ne-e-vpechatlen-ot-zaplahite-na-sasht-po-adres-na-teheran.html", "text": "Министърът на външните работи на Иран Мохамад Джавад Зариф заяви, че не е впечатлен от заплахите на президента на САЩ Доналд Тръмп по адрес на неговата държава, предава   РИА Новости. \r\nПо-рано Тръмп заяви, че Иран ще се сблъска с „невиждани последствия“ ако продължава да заплашва САЩ.  \r\n„Не съм впечатлен: преди няколко месеца светът слуша дори още по-жестоки заплахи. И иранците ги слушат, макар и в по-културна формулировка, в течение вече на 40 години“, заяви Зариф. \r\nПо-рано в Държавния департамент на САЩ заявиха, че Вашингтон ще се постарае да убеди до ноември съюзниците си напълно да прекратят купуването на петрол от Иран д, а държавният секретар Майк Помпео заяви, че санкциите на САЩ по отношение на петролния сектор на Иран ще започнат да действат от 4 ноември, след което доставките на суровината ще се смятат за нарушение на санкциите.  Виктор Турмаков", "date": "2018.07.24", "title": "РИА Новости: Иранският външен министър заяви, че не е впечатлен от заплахите на САЩ по адрес на Техеран"}
{"url": "http://www.focus-news.net/news/2018/07/24/2548807/the-independent-britanskiyat-vanshen-ministar-predupredi-che-savsem-sluchayno-pregovorite-za-brekzit-mozhe-da-priklyuchat-bez-sporazumenie.html", "text": "Новоназначеният външен министър на Великобритания Джереми Хънт предупреди, че присъства риск „съвсем случайно“ Брекзит да завърши без споразумение, ако преговарящите от страна на Брюксел, изчакат твърде дълго Великобритания да „мигне“, предава  The Independent.  \r\n„Ако няма промяна в начина, по който ЕС води преговорите за Брекзит, се сблъскваме с реалния риск за такъв без споразумение по съвсем случаен начин“, заяви Хънт в Берлин след срещата си със своя германски колега Хайко Маас. В момента британският министър обикаля европейските столици, за да получи подкрепа за проекта за излизането на Великобритания от ЕС, подготвян от министър-председателя Тереза Мей.  \r\n„Излизането без споразумение ще бъде невероятно икономическо предизвикателство. Но в края на краищата Великобритания не само, че ще оцелее, но и ще процъфти икономически“, допълни министърът. Той допълни, че виновни за такъв сценарий ще са „тези в ЕС, които си мислят, че могат просто да изчакат достатъчно дълго, че Великобритания да мигне първа“.   Виктор Турмаков", "date": "2018.07.24", "title": "The Independent: Британският външен министър предупреди, че „съвсем случайно“ преговорите за Брекзит може да приключат без споразумение"}
{"url": "http://www.focus-news.net/news/2018/07/24/2548809/the-daily-express-dzheremi-hant-predupredi-germaniya-che-evropa-tryabva-da-bade-po-gavkava-za-da-se-izbegne-brekzit-bez-sporazumenie.html", "text": "Британският външен министър Джереми Хънт заяви на своя германски колега Хайко Маас, че Европа трябва да демонстрира повече гъвкавост и креативност, за да избегне Брекзит без сключване на споразумение, пише  The Daily Express.  \r\n„Ясно е, че европейските ни партньори трябва да демонстрират повече гъвкавост и креативност в преговорите, ако искаме да избегнем сценарий без споразумение“, заяви Хънт. Той допълни, че британското общество ще обвини Брюксел, ако излизането на страната от ЕС се проведе хаотично, което, според него, ще оформи негативното мнение към Съюза „за цяло поколение“.  \r\n„Великобритания иска да продължи да работи до европейските си приятели и съюзници в защита на нашите споделени ценности“, увери Хънт.   Виктор Турмаков", "date": "2018.07.24", "title": "The Daily Express: Джереми Хънт предупреди Германия, че Европа трябва да бъде по-гъвкава, за да се избегне Брекзит без споразумение"}
{"url": "http://www.focus-news.net/news/2018/07/24/2548810/reuters-sadat-se-e-saglasil-da-otlozhi-s-edna-sedmitsa-sadebniya-protses-sreshtu-pol-manafort.html", "text": "Съдът в САЩ реши да отложи с една седмица процеса срещу бившия председател на предизборния щаб на президента на страната Доналд Тръмп Пол Манафорт и да разкрие личностите на петимата свидетели по делото, получили имунитет, за да дадат показания, предава   Reuters. \r\nСъдия Т.С.Елис също така съобщи, че екипът на специалния прокурор, разследващ предполагаемата руска намеса на изборите в САЩ през 2016 г. Робър Мюлер трябва да представи списък от около 30 свидетели на адвокатите на Манафорт. \r\nФигурантът по делото, дългогодишен член на Републиканската партия и бизнесмен, е обвиняван в данъчни измами и за това, че не е представил взаимоотношенията си с чуждестранни банкови институции. \r\nПроцесът, първият предизвикан от разследването на специалния прокурор трябваше да започне в сряда . Елис заяви, че отлагането се разрешава, за да може защитата на Манафорт да има време да прегледа наскоро представените обвинителни материали от прокуратурата, но предупреди, че няма да позволи процесът да се проточва повече.  Виктор Турмаков", "date": "2018.07.24", "title": "Reuters: Съдът се е съгласил да отложи с една седмица съдебния процес срещу Пол Манафорт"}
{"url": "http://www.focus-news.net/news/2018/07/24/2548813/noviyat-upravitel-na-nzok-d-r-decho-dechev-shte-raboti-za-efektivnost-efikasnost-i-kontrol-obzor.html", "text": "Новият управител на НЗОК д-р Дечо Дечев предлага коренна промяна в дейността на Касата в три посока – ефективност, ефикасност и контрол. Той си дава 3 месеца, в които да направи детайлна сметка какво точно трябва да се направи по трите направления. „Ако се приеме планът ми за действие, съм убеден, че 2019 година НЗОК ще приключи без дефицит“, заяви д-р Дечев след откриването на дебат на тема „Прозрачност и здравеопазване“. „Ако на политиците не им хареса, ще бъда управителят с най-кратък мандат от 3 месеца“, посочи той. Според него в момента действат фармацевтично и болнично лоби, които прокарват политика изцяло в тяхна полза. Затова д-р Дечев предлага промяна в начина на изписване на скъпоструващи лекарства. \r\n„Това ще доведе до по-кратък път на пациента до лекарствата“, посочи той. Д-р Дечев даде пример, че в момента от 4 лекарства, за които даден пациент е подходящ, Касата избира и плаща най-скъпото, а не най-ефективното. Според него трябва да се избира най-евтиния начин на лечение между еднакво ефективните. Д-р Дечев коментира, че големият проблем в контрола е, че Касата се занимава с дейности, за които няма компетентност. „Няма медицинско лице в Касата, което да е по-компетентно от лекаря, извършил медицинската дейност, която тя трябва да контролира“, изтъкна той и уточни, че това се получава поради неясноти в т.нар. алгоритми на клинични пътеки. Дечо Дечев ще настоява и за обединяване на структурите, които отговарят за лечението в чужбина. Той обясни, че средствата за лечение в чужбина са не по-малко от 150 млн. лева на година, като огромна част от тях не отиват при екипа, извършил тази дейност, а за  логистика, печалба на болница, посредници, лобисти и т.н. Попитан ще има ли рокади в НЗОК, след като беше избран за управител, Дечо Дечев посочи: „Хора, които не искат да има рокади в Касата, с предварителни действия бетонираха кадровата ситуация“. „Разумно е и се надявам да ми се позволи, като всеки който иска да провежда промени, да имам екип“, коментира той. По думите му проблемът в НЗОК идва от едни хорица, които се въртят на места, които не са видими за обществото, и дърпат конците. „На практика те решават какво да става в Касата. Знам кои са, но не искам да казвам имена – те имат функции, които имат отношение към управлението на касата и си позволяват да ги разширяват. Ще се опитам да работя с тях, ако не - ще видим кой ще си ходи“, коментира Дечо Дечев. Според него длъжността управител на НЗОК трябва да е експертна, въпреки усилията през годините да се направи политическа. \r\nБиляна ИВАНОВА", "date": "2018.07.24", "title": "Новият управител на НЗОК д-р Дечо Дечев ще работи за ефективност, ефикасност и контрол (ОБЗОР)"}
{"url": "http://www.focus-news.net/news/2018/07/24/2548801/fokus-makedoniya-deputatite-razkriha-spisaka-na-kandidatite-za-darzhavnata-izbiratelna-komisiya-bez-diskusiya-i-go-izpratiha-na-talat-dzhaferi.html", "text": "Единодушно и без дискусии депутатите от комисията за изборите и назначенията в македонския парламент определиха списъка с 47 кандидати за Държавната избирателна комисия и го изпратиха на председателя на законодателния орган Талат Джафери, предава македонският   „Фокус“. \r\nСъгласно парламентарната процедурата Джафери трябва да предаде списъка на политическите партии и те да предложат своите членове. Впоследствие Комисията отново ще заседава и ще определи седемте членове на комисията. \r\nНакрая, на пленарна сесия съставът на ДИК трябва да бъде гласуван с мнозинство от две трети, според стария модел на Изборния кодекс на Македония.  Виктор Турмаков", "date": "2018.07.24", "title": "„Фокус“ (Македония): Депутатите разкриха списъка на кандидатите за Държавната избирателна комисия без дискусия и го изпратиха на Талат Джафери"}
{"url": "http://www.focus-news.net/news/2018/07/24/2548812/opaseniya-ot-posleditsite-za-brekzit-bez-sporazumenie-komentari-v-britanskata-presa-agentsiya-fokus.html", "text": "Новият британски министър на външните работи Джереми Хънт по време на първото си посещение в чужбина на поста, в Германия, изрази опасения, че е възможно поради забавяне от страна на преговарящите по Брекзит в Брюксел, Великобритания да излезе от ЕС без постигнато споразумение. Според него икономическите последствия при такъв сценарий, макар и да са „голямо предизвикателство“, ще бъдат превъзмогнати, но по-голяма е опасността при такъв сценарий британското обществено мнение към Европа да се влоши за „цяло поколение“. Темата е сред основните в британската преса.  \r\nНовият външен министър на Великобритания Джереми Хънт предупреди, че има шанс страната да излезе от Европейския съюз през март 2019 г. без споразумение, заради забавянето на процеса от страна на преговарящите от Съюза. Според него резултат от това ще бъде влошаването на британското обществено мнение към Европа, пише  The Guardian.   \r\n По време на първото си пътуване в чужбина, откакто е на поста, Хънт заяви в Берлин на германския си колега Хайко Маас, че „има заплаха за Брекзит без споразумение, и това е защото мнозина в ЕС мислят, че трябва да чакат, докато Великобритания прояви слабост“. „Без действителна промяна у действията на европейските преговарящи, ние ще се сблъскаме с реалния риск за Брекзит без споразумение и това ще бъде невероятно предизвикателство за икономиката“, допълни външният министър.  \r\nТой изрази мнение, че Великобритания ще премине през сложния икономически период, но че „за цяло поколение публичното мнение на британците към Европа ще бъде променено“.  \r\nПо-късно, след срещата си с Хайко Маас, Хънт заяви, че единственият, който ще се радва на Брекзит без споразумение, ще бъде руският президент Владимир Путин.  \r\n*** \r\nНовоназначеният външен министър на Великобритания Джереми Хънт предупреди, че присъства риск „съвсем случайно“ Брекзит да завърши без споразумение, ако преговарящите от страна на Брюксел, изчакат твърде дълго Великобритания да „мигне“, предава  The Independent.  \r\n„Ако няма промяна в начина, по който ЕС води преговорите за Брекзит, се сблъскваме с реалния риск за такъв без споразумение по съвсем случаен начин“, заяви Хънт в Берлин след срещата си със своя германски колега Хайко Маас. В момента британският министър обикаля европейските столици, за да получи подкрепа за проекта за излизането на Великобритания от ЕС, подготвян от министър-председателя Тереза Мей.  \r\n„Излизането без споразумение ще бъде невероятно икономическо предизвикателство. Но в края на краищата Великобритания не само, че ще оцелее, но и ще процъфти икономически“, допълни министърът. Той допълни, че виновни за такъв сценарий ще са „тези в ЕС, които си мислят, че могат просто да изчакат достатъчно дълго, че Великобритания да мигне първа“.  \r\n*** \r\nБританският външен министър Джереми Хънт заяви на своя германски колега Хайко Маас, че Европа трябва да демонстрира повече гъвкавост и креативност, за да избегне Брекзит без сключване на споразумение, пише The  Daily Express.  \r\n„Ясно е, че европейските ни партньори трябва да демонстрират повече гъвкавост и креативност в преговорите, ако искаме да избегнем сценарий без споразумение“, заяви Хънт. Той допълни, че британското общество ще обвини Брюксел, ако излизането на страната от ЕС се проведе хаотично, което, според него, ще оформи негативното мнение към Съюза „за цяло поколение“.  \r\n„Великобритания иска да продължи да работи до европейските си приятели и съюзници в защита на нашите споделени ценности“, увери Хънт.  \r\n**** \r\nБританският външен министър Джереми Хънт предупреди, че има шанс излизането на страната от Европейския съюз да се проведе без сключване на договор между Брюксел и Берлин, което ще предизвика хаос, от който ще бъде доволен единствено руският президент Владимир Путин, пише  Daily Mirror.  \r\nСлед срещата си със своя германски колега Хайко Маас в Берлин Хънт заяви, че двамата са обсъдили „непредвидените последствия от Брекзит без споразумение“. „Единственият, който ще се радва в такъв случай ще е Путин“, убеден е министърът.  \r\nСпоред него такъв развой на събитията ще навреди силно на отношенията между Великобритания и Европа и призова Брюксел да бъде по-гъвкав в преговорите. „Загрижен съм, че това ще промени общественото мнение на британците към Европа за цяло поколение“, убеден е Хънт. „Това ще доведе до късане на отношенията, което ще е силно вредящо на страхотното партньорство, което имаме вече дълги години и което е важно за поддържането на международния ред“, допълни той.", "date": "2018.07.24", "title": "Опасения от последиците за Брекзит без споразумение – коментари в Британската преса (Агенция „Фокус“)"}
{"url": "http://www.focus-news.net/news/2018/07/24/2548815/vedomosti-kakvo-se-sluchi-s-futbolnata-topka-koyato-vladimir-putin-podari-na-donald-tramp.html", "text": "Нелесна съдба очаква футболната топка, която президентът на Русия Владимир Путин подари на своя американски колега Доналд Тръмп по време на срещата им в Хелзинки на 16 юли. Обикновено се отнасят сериозно към подаръците, които се разменят на официалните срещи. Всеки от тях се изучава обстойно, а непростите отношения между Русия и САЩ принуждават сътрудниците на тайните служби да бъдат особено бдителни, коментира руското издание   Ведомости . \r\nТопката е проверена за експлозивни устройства, още преди да бъде донесена до Президентския дворец в Хелзинки, където се проведоха преговорите. И преди да напусне сградата, тя със сигурност е минала през ръцете на агенти на тайните служби на САЩ. \r\n„След като бяха направени няколко снимки на президента с топката, тя отиде при тайните служби да се провери за записващи устройства“, коментира Джонатан Уекрой, бивш сътрудник на службите за президентска охрана на САЩ.  Футболната топка, както и всички други подаръци за президента и членовете на семейството преминават и през проверка на вредни биологически и химични вещества.  \r\nДори ако дарът се окаже сигурен, той не отива веднага в Белия дом. Държавният департамент трябва да оцени стойността му. Получаването и съхраняването на подаръците, получени от граждани на САЩ от чужденци, се урежда с федерален закон. Ако стойността на топката превишава 390 долара (според обновяването от януари 2017 г.), тя вече няма да се смята за подарък. Президентът трябва да я прехвърли в колекцията на Държавния департамент или да заплати разходите на министъра на финансите. Простата футболна топка е много по-евтина от 390 долара, но топките от ФИФА, използвани в мачове на световното първенство, обикновено са скъпи.  Виктор Турмаков", "date": "2018.07.24", "title": "Ведомости: Какво се случи с футболната топка, която Владимир Путин подари на Доналд Тръмп"}
{"url": "http://www.focus-news.net/news/2018/07/24/2548814/rumyana-glavcheva-ekspert-seizmolog-za-po-malko-ot-edno-denonoshtie-iran-e-vrahletyan-ot-tri-zemetreseniya-s-magnitud-nad-5.html", "text": "В неделя сутрин земетресение с магнитуд 5.4 се случва в провинция Хормозган. Повредени са сгради в няколко села, без да причиняват жертви. Активираното пространство е на дълбочина 15-22 километра (км) и генерира само земетресения с магнитуд над 3. Максималният последващ трус е с магнитуд 4.9. Серията земетресения има характер на рой – състои се от близки по сила събития, коментира  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nВ ранния след обяд в северната част на планините Загрос – провинция Керманшах, на територия близка до границата с Ирак, става земетресение с магнитуд 5.8. Трусът е афтершок на катастрофално земетресение от ноември 2017 (магнитуд 7.3). Земетресението от неделя създава условия за изобилие от вторични трусове, голяма част от които усетени. Иранската сеизмологична служба е регистрирала в огнищната област досега над 70 събития с магнитуд 2.5 и по-голям. Съобщава се за 287 ранени, на които е извършена медицинска обработка; двадесетина са задържани в болнична обстановка. От Ирак няма информация за ранени. Засегнати са 43 села, напълно разрушени са 101 къщи.  \r\nВ понеделник, един час и 9 минути след полунощ, в югоизточната провинция Керман се реализира трето силно земетресение (илюстрация). Магнитудът, оценен в Европейския център и, независимо, от сеизмологичния център на Американски геоложки проучвания, е 5.5 (5.8 според Иранския сеизмологичен център). Епицентърът е на около 35-40 км източно от град Керман и на около 1100 км южно от Техеран. В следващото денонощие са регистрирани не повече от 10 вторични труса с магнитуд между 2.5 и 3.0. Дълбочините на източниците не надминават 10 км.  Това обуславя и евентуално наличие на повреди. Жителите в епицентралната зона, разбудени от силата на сътресението, са се втурнали в паника извън домовете си, след което са пренощували на открито. Съгласно съобщения на местни медии към 40 засегнати от земетресението села са изпратени спасителни екипи.  Иранската агенция IRNA съобщава за най-малко 79 души ранени, потърсили помощ в болници в Керман. Според Кувейтски източник броят на ранените е 91. Мухамад Сабери, шеф на центъра за спешна помощ на провинция Керман информира, че само седем от ранените са хоспитализирани поради костни фрактури.   \r\nИ така, на територията на Иран само за 16 чáса на различни места се реализират три земетресения, създаващи страх и паника у хората и повреди в сградите. И към всяка засегната провинция се изпращат спасителни отряди. Ще има ли България ресурс да се справи с две бедствени събития, появили се едновременно в различни участъци от територията?", "date": "2018.07.24", "title": "Румяна Главчева, експерт сеизмолог: За по-малко от едно денонощие Иран е връхлетян от три земетресения с магнитуд над 5"}
{"url": "http://www.focus-news.net/news/2018/07/24/2548802/a1on-makedoniya-edin-zaginal-25-raneni-i-10-izcheznali-pri-pozharite-kray-atina.html", "text": "Заместник-директорът на гръцката спешна помощ Милитиадис Милонас заяви, че един човек е загинал при пожарите в източната част на Атика, докато още 25 души са ранени, от които шест са в сериозно положение, предава скопският телевизионен канал  „A1on“. \r\nСпоред гръцки медии 10 души, най-вероятно туристи от Дания, са изчезнали, след като са избягали от пожара, качвайки се на лодка и потеглили. В момента те са издирвани от гръцката брегова охрана.  Виктор Турмаков", "date": "2018.07.24", "title": "„A1on“ (Македония): Един загинал, 25 ранени и 10 изчезнали при пожарите край Атина"}
{"url": "http://www.focus-news.net/news/2018/07/24/2548803/nova-makedoniya-talat-dzhaferi-ochakva-ot-partiite-imenata-na-novite-chlenove-na-darzhavnata-izbiratelna-komisiya-na-makedoniya.html", "text": "В парламента на Македония се чака председателят Талат Джафери да уведоми председателя на комисията по въпросите за изборите и назначения Или Димовски за отговорите от партиите за кандидат-членовете за състав да Държавната избирателна комисия, пише  „Нова Македония“. \r\nКомисията по въпросите на изборите и назначаване  проведе заседание, на което е установено, че на обявата за членове на ДИК са кандидатствали 47 кандидати, които са поименно обявени. След това този списък беше официално представен на Джафери, който информира партиите и ги помоли да посочат кои кандидати за членове на ДИК са предложили. \r\nСлед като страните представят предложенията си пред него, той трябва да информира Комисията за въпросите за изборите и назначенията, които от своя страна трябва да определят кандидатите, предложени от партиите. След това трябва да се свика пленарно заседание и съставът на Комисията по външните работи да бъде гласуван с мнозинство от две трети. \r\nВременната композиция на ДИК се избира по стария модел с предложенията на страните, в съответствие с измененията в избирателния кодекс, които са гласувани по взаимно съгласие от парламентарните политически партии. Те вече са обявили кандидатите, които ще предложат.  Виктор Турмаков", "date": "2018.07.24", "title": "„Нова Македония“: Талат Джафери очаква от партиите имената на новите членове на Държавната избирателна комисия на Македония"}
{"url": "http://www.focus-news.net/news/2018/07/24/2548811/daily-mirror-spored-britanskiya-vanshen-ministar-edinstveniyat-koyto-bi-se-radval-na-brekzit-bez-sporazumenie-e-vladimir-putin.html", "text": "Британският външен министър Джереми Хънт предупреди, че има шанс излизането на страната от Европейския съюз да се проведе без сключване на договор между Брюксел и Берлин, което ще предизвика хаос, от който ще бъде доволен единствено руският президент Владимир Путин, пише  Daily Mirror. \r\nСлед срещата си със своя германски колега Хайко Маас в Берлин Хънт заяви, че двамата са обсъдили „непредвидените последствия от Брекзит без споразумение“. „Единственият, който ще се радва в такъв случай ще е Путин“, убеден е министърът.  \r\nСпоред него такъв развой на събитията ще навреди силно на отношенията между Великобритания и Европа и призова Брюксел да бъде по-гъвкав в преговорите. „Загрижен съм, че това ще промени общественото мнение на британците към Европа за цяло поколение“, убеден е Хънт. „Това ще доведе до късане на отношенията, което ще е силно вредящо на страхотното партньорство, което имаме вече дълги години и което е важно за поддържането на международния ред“, допълни той.   Виктор Турмаков", "date": "2018.07.24", "title": "Daily Mirror: Според британския външен министър, единственият, който би се радвал на Брекзит без споразумение е Владимир Путин"}
{"url": "http://www.focus-news.net/news/2018/07/24/2548818/izvestiya-ruskata-armiya-shte-poluchi-parviya-udaren-bezpiloten-letatelen-aparat-mestno-proizvodstvo.html", "text": "Руските военни ще получат на въоръжение ударен безпилотен летателен апарат – първият местна разработка. Изпитанията на „Форпост-М“ в момента приключват, съобщават пред вестник   „Известия“   от руското министерство на отбраната. \r\nМодерната машина ще се превърне в напълно автономна ударна платформа - ще разполага с модерни радарни и оптични системи, както  и с бомби с висока точност. Благодарение на новото оборудване „Форпост-М“ ще може самостоятелно да  идентифицира и унищожава наземните си цели дори на тъмно и във всички метеорологични условия. \r\nНовото оборудване няма аналози в света. По-специално, инерционната система за навигация дава възможност на машината да лети без използване на спътникова система за навигация, което дава предимства, когато безпилотният апарат лети в области, наситени ПВО и електронни системи за проследяване на вероятния противник. \r\nПървите прототипи от този тип безпилотен летателен апарат са използвани в Сирия. Практиката показва, че те успешно намират прикрити бронирани превозни средства, артилерийски системи, отбранителни и командни постове на противника.  \r\n„Форпост-М“  може да работи в радиус до 250 км от мястото на оператора, да развива скорост над 200 км / ч и да остане във въздуха до 17 часа. Машината тежи повече от 450 кг. Максималната надморска височина на полета е около 5000 метра. Експертите смятат, че безпилотните летателни апарати ще решават тактически задачи, без да рискуват човешки животи.  Виктор Турмаков", "date": "2018.07.24", "title": "„Известия“: Руската армия ще получи първия ударен безпилотен летателен апарат местно производство"}
{"url": "http://www.focus-news.net/news/2018/07/24/2548817/vzglyad-kakvo-stoi-zad-gramkite-zaplahi-na-donald-tramp-po-adres-na-iran.html", "text": "Президентът на САЩ Доналд Тръмп публикува гневно послание до иранския лидер Хасан Роухани. Съобщението идва в отговор на думите на иранския лидер, Америка „да не си играе с опашката на лъва“, коментира случващото се между Техеран и Вашингтон руското издание   „Взгляд“.     \r\n„Думите на Роухани също не изникнаха на празно място. В началото на май Тръмп заяви, че излиза от ядреното споразумение с Иран, а също така, че възобновява санкциите не само срещу него, но и срещу страните, които развиват с него търговско-икономически отношения“, смята „Взгляд“. \r\n„Вашингтон се притеснява не само от ядрената програма, а от растящото влияние на Иран в региона и от успехите му в хибридната война срещу Израел и Саудитска Арабия. Освен това Вашингтон има и друг интерес. На първо място на Щатите не им се иска да върнат на иранците 150 милиарда замразени ирански средства, а на второ място искат да спечелят от промяната в цените на петрола“, смята изданието. \r\nВ понеделник в отговор на гневните викове на Тръмп бригаден генерал от Корпуса на стражите на Ислямската революция Гулямхосеин Гейбпарвар подчерта, че заплахите на американския лидер са част от психологическата война, но Техеран ще продължи да противодейства на своите врагове и „няма да се откаже от своите революционни убеждения“. „Америка не иска друго, освен да унищожи Иран… Но Тръмп не може да направи абсолютно нищо срещу него“, допълни той. \r\n„Тръмп може да заплашва с въоръжени нахлувания и намеси, но не вярвам в това. Това е глупава игра – да се започват някакви действия там, където това може да прерасне в непредсказуемост в глобален мащаб“, коментира икономическият аналитик, кандидат на историческите науки и иранист Михаил Крутихин. \r\nСпоред него размерите на Иран и разпръснатостта на обектите на неговата територия говорят, че на американците ще им бъде трудно да го нападнат. Наземна операция срещу него е изключена, а прецизните удари по отделни обекти няма да донесат полза.  \r\nЗатова и според него заплахите ще си останат заплахи. „Ако в Персийския залив започнат проблеми с движението на танкерите, тогава ще се види доколко това ще окаже влияние на глобалния пазар на петрола“, допълва Крутихин.  Виктор Турмаков", "date": "2018.07.24", "title": "Взгляд: Какво стои зад гръмките заплахи на Доналд Тръмп по адрес на Иран"}
{"url": "http://www.focus-news.net/news/2018/07/24/2548819/cbc-politsiyata-e-identifitsirala-streletsa-v-toronto.html", "text": "Полицията в Торонто е установила самоличността на стрелеца, открил огън по хора в Торонто в неделя, предава  CBC. \r\nСпоред местните сили на реда стрелецът е 29-годишният Фейсъл Хусейни, живеещ в Торонто. Той е застрелян от полицията на местопрестъплението. Все още няма друга налична информация. \r\nПо-рано началникът на градската полиция Марк Сандърс потвърди, че двама души са загинали по време на стрелбата. 14 души са ранени. Мотивите на нападението в момента се разследват.  Виктор Турмаков", "date": "2018.07.24", "title": "CBC: Полицията е идентифицирала стрелеца в Торонто"}
{"url": "http://www.focus-news.net/news/2018/07/24/2548822/chetirima-dushi-edin-ot-koito-politseyski-sluzhitel-ot-gabrovo-sa-uchastvali-v-organizirana-prestapna-grupa-za-prodazhba-na-skapi-avtomobili-obzor.html", "text": "Четирима души, един от които полицейски служител от ОДМВР – Габрово, са участвали в организирана престъпна група за продажба на скъпи автомобили. За трима от тях – двама мъже и една жена, Специализираната прокуратура внесе в Специализирания наказателен съд искане за вземане на мярка за неотклонение „Задържане под стража“, а за четвъртия е издадена европейска заповед за арест, тъй като се намира извън България. Късно вечерта в понеделник съдът реши да остави в ареста двама от арестуваните след акцията в \"Пътна полиция\"-Габрово. Така в ареста остават Мирослав Стефанов и Живко Няголов, а Стефка Нейкова се прибира, за да се грижи за децата си. \r\nРазследващият прокурор Ангел Кънев обясни на брифинг по-рано през деня, че са възложени данъчни ревизии на цялостната дейност на обвиняемите лица, за да се установи има ли съответствие или не на имуществото, което имат, и паричните средства, които получават. „Дамата не работи нищо, а двамата мъже, които не са длъжностни лица, са от Варна - единият работи в Германия, а другият в България, и дейността им е свързана с продажба на автомобили“, обясни той.  \r\nПрокурор Кънев уточни, че престъпната група действа от 2016 г. По думите му тя е действала, като е намирала поставени лица, които срещу ниско заплащане са извеждани в Германия и с истински български и чуждестранни документи им се създава трудов договор там, въз основа който наемат скъпи автомобили. Той обясни, че след като колите са докарвани в България, веднага са били сменяни нормата им, премахвани са GSP устройствата им и са били продавани на нищо неподозиращи хора. „Регистрацията на присвоените автомобили винаги е ставала в ОДМВР – Габрово. Задържаният полицейски служител като офицер последен е казвал дали събраните документи отговарят на изискванията за регистрация на автомобила. Установявано е, че по тях има манипулации най-често при опит за преминаване на гранични контролно-пропускателни пунктове. По случая са разпитвани много хора. Данните на този етап са за 10 сменени номера, но тепърва ще се събират още доказателства. Имаме съдействие от колегите в Германия“, обясни той. Прокурор Кънев уточни, че при конкретното претърсване в колата на полицейския служител са намерени 5 хил. лв., които са дадени, за да регистрира незаконно един автомобил. „Горе-долу толкова му е тарифата“, обясни той. \r\nРъководителят на Специализираната прокуратура прокурор Иван Гешев обясни, че по време на разследването са възникнали съмнения за неговото целенасочено затрудняване, заради което МВР ще проведе разследване в ОДМВР – Габрово. За това са уведомени и министърът на вътрешните работи Валентин Радев и главният секретар на МВР гл. комисар Младен Маринов. Прокурор Ангел Кънев уточни, че не се касае за един индивидуален акт, с който са се опитали да попречат на Специализираната прокуратура, нито пък става въпрос за случайност. \r\nЦветилена СИМЕОНОВА", "date": "2018.07.24", "title": "Четирима души, един от които полицейски служител от Габрово, са участвали в организирана престъпна група за продажба на скъпи автомобили (ОБЗОР)"}
{"url": "http://www.focus-news.net/news/2018/07/24/2548806/afp-nay-malko-petima-dushi-sa-zaginali-pri-pozharite-kray-atina.html", "text": "Най-малко петима души са загинали при пожарите край покрайнините на Атина по данни на спешните служби, предава   AFP. \r\nТри обгорени тела са открити под автомобил край Рафина на около 40 км източно от Атина. \r\nОще двама души са загинали по-рано докато са били откарвани в болницата в гръцката столица.  Виктор Турмаков", "date": "2018.07.24", "title": "AFP: Най-малко петима души са загинали при пожарите край Атина"}
{"url": "http://www.focus-news.net/news/2018/07/24/2548820/tass-severna-koreya-e-zapochnala-da-demontira-klyuchovite-obekti-na-raketen-poligon-sohe.html", "text": "Северна Корея е започнала да демонтира ключовите обекти на своя полигон „Сохе“, на който се изпитват ракетни двигатели, предава  ТАСС. \r\nСпоред изследователите от американския университет „Джон Хопкинс“, изучили спътникови снимки от 20 юли на полигона, разположен в западната част на Северна Корея , твърдят, че Северна Корея демонтира зданията, използвани за сглобяването на ракетите. Демонтира се и пускова площадка за балистични ракети. \r\n\"Тъй като тези обекти, както се смята, играят важна роля в развитието на технологиите за програмата за междуконтинентални балистични ракети, тези усилия за демонтаж представляват значителни стъпки от страна на Северна Корея за изграждане на доверие“, пише в доклад на университета.  Виктор Турмаков", "date": "2018.07.24", "title": "ТАСС: Северна Корея е започнала да демонтира ключовите обекти на ракетен полигон „Сохе“"}
{"url": "http://www.focus-news.net/news/2018/07/24/2548823/pregled-na-osnovnite-temi-v-ruskiya-pechat-agentsiya-fokus.html", "text": "Руският сенатор Алексей Пушков отбеляза, че членовете на сирийската неправителствена организация „Белите каски“, евакуирани от южните части на страната, са се разпръснали из страните, за които са работили, докато непрестанно са създавали фалшиви новини, пише   Московский Комсомолец. \r\nПушков обвини „Белите каски“, че са изкривявали събитията в Сирия, непрестанно са създавали фалшиви новини, подобни на нападението с химическо оръжие в град Дума. \r\nСъщевременно правителството на Германия обяви, че ще предостави политическо убежище на членовете на организацията, които са успели да се спасят от територията на Сирия.  \r\n*** \r\n Руските военни ще получат на въоръжение ударен безпилотен летателен апарат – първият местна разработка. Изпитанията на „Форпост-М“ в момента приключват, съобщават пред вестник   „Известия“   от руското министерство на отбраната. \r\nМодерната машина ще се превърне в напълно автономна ударна платформа - ще разполага с модерни радарни и оптични системи, както  и с бомби с висока точност. Благодарение на новото оборудване „Форпост-М“ ще може самостоятелно да  идентифицира и унищожава наземните си цели дори на тъмно и във всички метеорологични условия. \r\nНовото оборудване няма аналози в света. По-специално, инерционната система за навигация дава възможност на машината да лети без използване на спътникова система за навигация, което дава предимства, когато безпилотният апарат лети в области, наситени ПВО и електронни системи за проследяване на вероятния противник. \r\nПървите прототипи от този тип безпилотен летателен апарат са използвани в Сирия. Практиката показва, че те успешно намират прикрити бронирани превозни средства, артилерийски системи, отбранителни и командни постове на противника.  \r\n„Форпост-М“  може да работи в радиус до 250 км от мястото на оператора, да развива скорост над 200 км / ч и да остане във въздуха до 17 часа. Машината тежи повече от 450 кг. Максималната надморска височина на полета е около 5000 метра. Експертите смятат, че безпилотните летателни апарати ще решават тактически задачи, без да рискуват човешки животи. \r\n*** \r\n Президентът на САЩ Доналд Тръмп публикува гневно послание до иранския лидер Хасан Роухани. Съобщението идва в отговор на думите на иранския лидер, Америка „да не си играе с опашката на лъва“, коментира случващото се между Техеран и Вашингтон руското издание   „Взгляд“.     \r\n„Думите на Роухани също не изникнаха на празно място. В началото на май Тръмп заяви, че излиза от ядреното споразумение с Иран, а също така, че възобновява санкциите не само срещу него, но и срещу страните, които развиват с него търговско-икономически отношения“, смята „Взгляд“. \r\n„Вашингтон се притеснява не само от ядрената програма, а от растящото влияние на Иран в региона и от успехите му в хибридната война срещу Израел и Саудитска Арабия. Освен това Вашингтон има и друг интерес. На първо място на Щатите не им се иска да върнат на иранците 150 милиарда замразени ирански средства, а на второ място искат да спечелят от промяната в цените на петрола“, смята изданието. \r\nВ понеделник в отговор на гневните викове на Тръмп бригаден генерал от Корпуса на стражите на Ислямската революция Гулямхосеин Гейбпарвар подчерта, че заплахите на американския лидер са част от психологическата война, но Техеран ще продължи да противодейства на своите врагове и „няма да се откаже от своите революционни убеждения“. „Америка не иска друго, освен да унищожи Иран… Но Тръмп не може да направи абсолютно нищо срещу него“, допълни той. \r\n„Тръмп може да заплашва с въоръжени нахлувания и намеси, но не вярвам в това. Това е глупава игра – да се започват някакви действия там, където това може да прерасне в непредсказуемост в глобален мащаб“, коментира икономическият аналитик, кандидат на историческите науки и иранист Михаил Крутихин. \r\nСпоред него размерите на Иран и разпръснатостта на обектите на неговата територия говорят, че на американците ще им бъде трудно да го нападнат. Наземна операция срещу него е изключена, а прецизните удари по отделни обекти няма да донесат полза.  \r\nЗатова и според него заплахите ще си останат заплахи. „Ако в Персийския залив започнат проблеми с движението на танкерите, тогава ще се види доколко това ще окаже влияние на глобалния пазар на петрола“, допълва Крутихин. \r\n*** \r\nНелесна съдба очаква футболната топка, която президентът на Русия Владимир Путин подари на своя американски колега Доналд Тръмп по време на срещата им в Хелзинки на 16 юли. Обикновено се отнасят сериозно към подаръците, които се разменят на официалните срещи. Всеки от тях се изучава обстойно, а непростите отношения между Русия и САЩ принуждават сътрудниците на тайните служби да бъдат особено бдителни, коментира руското издание   Ведомости . \r\nТопката е проверена за експлозивни устройства, още преди да бъде донесена до Президентския дворец в Хелзинки, където се проведоха преговорите. И преди да напусне сградата, тя със сигурност е минала през ръцете на агенти на тайните служби на САЩ. \r\n„След като бяха направени няколко снимки на президента с топката, тя отиде при тайните служби да се провери за записващи устройства“, коментира Джонатан Уекрой, бивш сътрудник на службите за президентска охрана на САЩ.  Футболната топка, както и всички други подаръци за президента и членовете на семейството преминават и през проверка на вредни биологически и химични вещества.  \r\nДори ако дарът се окаже сигурен, той не отива веднага в Белия дом. Държавният департамент трябва да оцени стойността му. Получаването и съхраняването на подаръците, получени от граждани на САЩ от чужденци, се урежда с федерален закон. Ако стойността на топката превишава 390 долара (според обновяването от януари 2017 г.), тя вече няма да се смята за подарък. Президентът трябва да я прехвърли в колекцията на Държавния департамент или да заплати разходите на министъра на финансите. Простата футболна топка е много по-евтина от 390 долара, но топките от ФИФА, използвани в мачове на световното първенство, обикновено са скъпи. \r\n***", "date": "2018.07.24", "title": "Преглед на основните теми в руския печат (Агенция \"Фокус)"}
{"url": "http://www.focus-news.net/news/2018/07/24/2548824/interfaks-do-kraya-na-godinata-inflatsiyata-vav-venetsuela-shte-dostigne-edin-milion-protsenta.html", "text": "Инфлацията във Венецуела до края на годината може да достигне до един милион процента, пише в отчет на МВФ, представен от директора да отдела за страните от Западното полукълбо Алекандро Вернер, предава  Интерфакс. \r\nСпоред него икономиката на страната тази година може да демонстрира спад до 18%, въпреки че през април прогнозата да бе 15%. Отбелязва се, че за Венецуела това ще е третата година подред, когато показателите на спад се изчисляват с двуцифрена сума. \r\nЕкспертът на МВФ сравни тежестта на ситуацията във Венецуела с положението, в което се оказва Германия след Първата световна война. Ако последните прогнози са верни, за пет години криза икономиката на Венецуела се е съкратила наполовина, което е най-значимият спад в света за последните 60 години. \r\nВернер отбелязва, че катастрофалният спад на икономическата активност, хиперинфлацията и влошаващото се положение на населението на Венецуела ще окаже негативно влияние върху състоянието на нейните съседи.   Виктор Турмаков", "date": "2018.07.24", "title": "Интерфакс: До края на годината инфлацията във Венецуела ще достигне един милион процента"}
{"url": "http://www.focus-news.net/news/2018/07/24/2548826/sport-diego-shvartsman-i-pablo-karenyo-busta-se-klasiraha-na-vtori-krag-ot-turnira-v-hamburg.html", "text": "Аржентинецът Диего Шварцман сее класира на втори кръг на тенис-турнира в Хамбург побеждавайки  Каспер Рууд от Норвегия с   6:4, 2:6, 6:2. \r\nНа втори кръг се класира и испанецът Пабло Кареньо Буста, победил германеца  Флориан Майер с 2:6, 6:1, 7:6.  Виктор Турмаков", "date": "2018.07.24", "title": "Спорт: Диего Шварцман и  Пабло Кареньо Буста се класираха на втори кръг от турнира в Хамбург"}
{"url": "http://www.focus-news.net/news/2018/07/24/2548828/sport-shansel-mbemba-premina-ot-nyukasal-v-porto.html", "text": "Защитникът на Нюкасъл Шансел Мбемба премина в Порто. \r\nДоговорът е до 30 юни 2022 г. Другите условия от споразумението не са разкрити.   \r\n23-годишният конгоанец през последния сезон проведе 11 мача за Нюкасъл.  Виктор Турмаков", "date": "2018.07.24", "title": "Спорт: Шансел Мбемба премина от Нюкасъл в Порто"}
{"url": "http://www.focus-news.net/news/2018/07/24/2548827/pregled-na-mezhdunarodnite-novini-do-6-chasa-agentsiya-fokus.html", "text": "Подкрепата за президента на САЩ Доналд Тръмп е стигнала до рекордни равнища този месец, благодарение на мобилизацията на Републиканците, пише  електронното издание Washington Examiner . \r\nРейтингът на Тръмп е достигнал до 45%, според данните от проучването на Wall Street Journal/NBC News, публикувано в неделя и е с 1% повече отколкото през юни. \r\nСпоред резултатите от анкетата, 88% от определящите се като привърженици на Републиканската партия са доволни от американския президент. \r\nОт четиримата предишни президенти на САЩ, единствено Джордж Буш младши е имал по-голяма подкрепа в собствената си партия и то след терористичните атаки на 11 септември 2001 година. \r\n***  Въпросът за референдума трябва да се отнася само до Договора с Гърция, подписан от външния министър на Македония Никола Димитров, заяви председателят на основната опозиционна партия ВМРО ДПМНЕ Християн Мицковски след края на лидерската среща в понеделник, предава  македонският „Фокус“ . \r\n„Ще се опитам да бъда гласа на разума и да обясня днешния ден. Основните различи бяха във втората част от срещата около текста на въпроса за референдума. В първата част разговаряхме за Държавната избирателна комисия (ЦИК), Закона за финансиране на партиите и служебното правителство преди всички избори. За това постигнахме съгласие и вече парламентарните органи работят за изготвянето на законодателните решения. Във втората част разговаряхме за характера на референдума и за въпроса, обсъдихме и детайлите. Ние защитаваме интересите на гражданите и конституционните норми, имайки предвид, че парламентарното мнозинство ще организира референдума и ще определи въпроса. Нашата позиция е ясна и това е позицията на партията ни, а именно, че въпросът трябва да бъде еднозначен, а не да бъде обвързван с други значения, в това са различията. По отношение на характера на референдума, имаме приближаване на позициите. Активността да бъде 50% + 1 и минимум 50% + 1 да са гласували за или против. По въпроса имаме отдалечаване, защото ние не искаме той да бъде с повече от едно значение. Заради ангажименти премиерът трябваше да замине“, заяви Мицковски. \r\n***  Два огромни горски пожара излязоха от контрол от двете страни на гръцката столица в понеделник, като пламъците погълнаха къщи и предизвикаха масово бягство на населението от районите в близост до пламъците, а освен това в резултат от пушека небето над Атина придоби оранжев отблясък, пише  електронното издание на гръцкия вестник Kathimerini . \r\nПървото огнище тръгва от борова гора в близост до крайбрежното село Кинета, на около 50 километра западно от Атина, на средата на пътя между столицата и Коринт. Най-малко 150 пожарникари се борят с огнената стихия, докато пет пожарогасителни самолета и седем хеликоптера помагат за борбата с пламъците от въздуха, съобщава вестникът. \r\nСилните и често променящи посоката си ветрове увеличават трудностите пред огнеборците, отбелязва изданието. \r\nТри населени места са евакуирани, а 20-километрова част от две магистрали, свързващи Пелопонес с Централна Гърция са затворени. Гъстият дим ограничава видимостта по магистралата до няколко метра. \r\nГръцкият телевизионен канал „Скай“ показа кадри от няколко горящи къщи. Някои граждани използваха градински маркучи, за да спасят собствеността си, докато други бягаха с коли и мотопеди. \r\nНяколко часа след началото на пожара, гъсти облаци прах се спуснаха в центъра на Атина. \r\nВластите изпратиха още 17 пожарни автомобила, заедно с 45 пожарникари от други части на Гърция, както и екип от 30 солунски огнеборци, пристигнали спешно от северната част на страната. Останалите населени мести изпращат пожарни автомобили и доброволци, отбелязва „Катимерини“. \r\nКъм момента не е ясно как е започнал пожара в планината Герания, в близост до Кинета. \r\nДругият голям пожар се разрази в понеделник следобед в района на Пентели, североизточно от Атина. Местните власти съобщиха, че евакуират детските летни лагери, докато десетки домове и автомобили, както се съобщава, са погълнати от пламъците. \r\nНебето над пристанище Рафина, което обслужва фериботната линия към някои от Цикладските острови, стана черно от дима. \r\nПротивопожарната служба съобщи и за трети пожар, който гори в нивите и горите на южния остров Крит. Два хеликоптера помагат от въздуха на десетки пожарникари. \r\n„Катимерини“ отбелязва, че горските пожари през сухите и горещи лета са нещо обичайно за Гърция, а температурите в страната през последните дни са стигнали до 40 градуса по Целзий. \r\n***  Единодушно и без дискусии депутатите от комисията за изборите и назначенията в македонския парламент определиха списъка с 47 кандидати за Държавната избирателна комисия и го изпратиха на председателя на законодателния орган Талат Джафери, предава македонският   „Фокус“. \r\nСъгласно парламентарната процедурата Джафери трябва да предаде списъка на политическите партии и те да предложат своите членове. Впоследствие Комисията отново ще заседава и ще определи седемте членове на комисията. \r\nНакрая, на пленарна сесия съставът на ДИК трябва да бъде гласуван с мнозинство от две трети, според стария модел на Изборния кодекс на Македония. \r\n***  Съдът в САЩ реши да отложи с една седмица процеса срещу бившия председател на предизборния щаб на президента на страната Доналд Тръмп Пол Манафорт и да разкрие личностите на петимата свидетели по делото, получили имунитет, за да дадат показания. \r\nСъдия Т.С.Елис също така съобщи, че екипът на специалния прокурор, разследващ предполагаемата руска намеса на изборите в САЩ през 2016 г. Робър Мюлер трябва да представи списък от около 30 свидетели на адвокатите на Манафорт. \r\nФигурантът по делото, дългогодишен член на Републиканската партия и бизнесмен, е обвиняван в данъчни измами и за това, че не е представил взаимоотношенията си с чуждестранни банкови институции. \r\nПроцесът, първият предизвикан от разследването на специалния прокурор трябваше да започне в сряда . Елис заяви, че отлагането се разрешава, за да може защитата на Манафорт да има време да прегледа наскоро представените обвинителни материали от прокуратурата, но предупреди, че няма да позволи процесът да се проточва повече. \r\n***   Северна Корея е започнала да демонтира ключовите обекти на своя полигон „Сохе“, на който се изпитват ракетни двигатели, предава  ТАСС. \r\nСпоред изследователите от американския университет „Джон Хопкинс“, изучили спътникови снимки от 20 юли на полигона, разположен в западната част на Северна Корея , твърдят, че Северна Корея демонтира зданията, използвани за сглобяването на ракетите. Демонтира се и пускова площадка за балистични ракети. \r\n\"Тъй като тези обекти, както се смята, играят важна роля в развитието на технологиите за програмата за междуконтинентални балистични ракети, тези усилия за демонтаж представляват значителни стъпки от страна на Северна Корея за изграждане на доверие“, пише в доклад на университета.", "date": "2018.07.24", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/07/24/2548829/reuters-yuzhna-koreya-shte-namali-strazhevite-postove-na-granitsata-si-sas-severna-koreya.html", "text": "Министерството на отбраната на Южна Корея съобщи, че планира да намали броя на пазачите и екипировката край демилитаризираната зона на границата със Северна Корея, предава   Reuters. \r\nМинистерството съобщи в доклад до парламента, че планира да намали част от стражевите постове като предварителна мярка, която при успех ще се разшири, за да се осъществи споразумението за „трансформация на демилитаризираната зона в зона на мира“, постигнато по време на междукорейските преговори през април.  Виктор Турмаков", "date": "2018.07.24", "title": "Reuters: Южна Корея ще намали стражевите постове на границата си със Северна Корея"}
{"url": "http://www.focus-news.net/news/2018/07/24/2548833/tass-yuzhna-koreya-smyata-che-demontiraneto-na-raketniya-poligon-v-severna-koreya-govori-za-stremezha-y-kam-yadreno-razorazhavane.html", "text": "Правителството на Южна Корея смята, че демонтажът на ключовите обекти на изпитателния ракетен полигон „Сохе“ в Северна Корея свидетелства, че режимът в Пхенян има стремеж да извърши пълно ядрено разоръжаване, предава  ТАСС. \r\n„Това, вероятно, ще има положително влияние върху процеса на ядреното разоръжаване. Това е по-добре от нищо и ние смятаме, че Северна Корея крачка по крачка се движи към него“, коментира прессекретар на южнокорейското президентство.  \r\nИзпитателният полигон „Сохе“ се намира недалеч от границата с Китай, на 200 км. северозападно от Пхенян. На 7 февруари 2016 т. от стартовата му площадка бе извършен пускът на ракетата-носител със спътник „Кванменсон-4“ („Сияйна Звезда-4“).  Виктор Турмаков", "date": "2018.07.24", "title": "ТАСС: Южна Корея смята, че демонтирането на ракетния полигон в Северна Корея говори за стремежа й към ядрено разоръжаване"}
{"url": "http://www.focus-news.net/news/2018/07/24/2548831/predstoyashti-mezhdunarodni-sabitiya-za-24-yuli-agentsiya-fokus.html", "text": "*** Президентът на Израел Реувен Ривлин започва двудневната си визита в Хърватия, в хода на която ще посети и един от най-зловещите концлагери от времето на Втората световна война Ясеновац \r\n*** Министърът на вътрешните работи на Германия Хорст Зеехофер и директорът на германското разузнаване Ханс-Георг Маасен ще дадат съвместна пресконференция \r\n*** Министърът за Брекзит на Великобритания Доминик Рааб и съветникът по европейските въпроси на премиера Тереза Мей Оливър Робинс ще докладват за хода на преговорите с ЕС пред парламента в Лондон \r\n*** Държавният секретар на САЩ Майк Помпео ще председателства тридневна среща на религиозни лидери и различни организации за борба срещу религиозното преследване \r\n*** Комисията по международна търговия на САЩ ще вземе решение по предложението на търговското министерство за увеличаване на митата върху вноса на испански маслини \r\n*** Израел ще отвори границата с Ивицата Газа, при положение, че примирието се спазва \r\n*** Мароко и Европейският съюз ще сключат ново риболовно споразумение \r\n*** Президентът на Иран Хасан Роухани ще направи телевизионно обръщение към нацията \r\n***", "date": "2018.07.24", "title": "Предстоящи международни събития за 24 юли (Агенция \"Фокус\")"}
{"url": "http://www.focus-news.net/news/2018/07/24/2548832/aktualna-patna-obstanovka.html", "text": "Информация за състоянието на републиканските пътища от  Агенция „Пътна инфраструктура“ . Днес облачността ще е предимно значителна и на много места отново ще има валежи, като остават условията за локални градушки. Около обяд ще има временни разкъсвания на облачността и тогава явленията ще са на по-малко места. Ще духа до умерен вятър от север-североизток. Ще е по-хладно с максимални температури между 23° и 28°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n• път I-1 Благоевград – ГКПП „Кулата“; \r\n• път I-5 Русе – Велико Търново; \r\n• път I-9 Варна – Бургас; \r\n• път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението от км 343+000 до км 359+475 в участъка Кръстина-Ветрен се осъществява в една лента на определени участъци поради частични ремонтни дейности на асфалтовата настилка. Срок до 31.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nОбласт Варна: \r\nДвижението по АМ „Хемус” от км 407+000 /Слънчево/ до км 425+000 /Варна/ се осъществява с повишено внимание поради машинно косене на тревни площи. Срок до 27.07.2018 г. \r\nДвижението по АМ”Хемус”от км 422+000 /п.в. Летище/ до км 425+500 /Варна/се осъществява с повишено внимание поради ръчно косене на тревни площи. Срок до 27.07.2018г. \r\nАМ „Струма“:  \r\nОбласт Кюстендил: \r\nДвижение в една лента в тунел „Блатино” от км 56+175 до км 56+571 в посока София – Благоевград поради извършване на аварийни дейности. Срок до 24.07.2018 г. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението по АМ ”Черно море” Варна – Бургас от км 2+000 до км 3+000 се осъществява с повишено внимание поради ремонт на виадукт „Звездица”. Движението се регулира от сигналисти. Срок до 25.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nДвижението по път I-1 Ботевград - София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 27.07.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\nОбласт Плевен: \r\nДвижението по път І-3, Бяла – Ботевград, в участъка между Долни Дъбник и Радомирци от км 111+352 до км 135+344 се осъществява с повишено внимание, поради ръчно отстраняване на растителност от пътните банкети. Срок до 25.07.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Брестница до с. Сопот от км 9+600 до км 24+000 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 25.07.2018 г.   \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналсти. Срок до 25.07.2018 г.  \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 28.07.2018 г.   Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-99:Движението по път II-99 Бургас-Царево в участъка между пътен възел“Парк Росенец“ при км 6+352 и пътен възел „Черноморец“при км 14+822 от 23 юли до 26 юли, от 20 ч. до 6 ч. сутринта, се спират всички моторни превозни средства Ограничаването на трафика е необходимо, за да се монтира пешеходният надлез при кръстовището за с. Атия. Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни. \r\nПрез нощта трафикът ще се пренасочва по следните обходни маршрути: \r\n• За пътуващите от град Бургас за Черноморец и Созопол маршрутът е: \r\n- Бургас - пътен възел „Парк Росенец”- път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол; \r\n• За пътуващите от Бургас към Приморско и Царево: \r\n-  Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел „Приморско” - Приморско - Царево или: \r\n- Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево; \r\n• За пътуващите от Созопол и Черноморец към Бургас: \r\n- Созопол - Черноморец - пътен възел „Созопол” - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен – Веселие - пътен възел „Парк Росенец”- Бургас; \r\n• За пътуващите от Царево и Приморско за Бургас: \r\n- Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или: \r\n- Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел „Крайморие” – Бургас. \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-902: Движението по път III-902 от км 12+000 Кантарджиево до км 16+000 Кичево се осъществява с повишено внимание поради ремонтни дейности на асфалтовата настилка. Движението в района се регулира от сигналисти. Срок до 24.07.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nПът III-7008: Движението по път III-7008 в участъка Голям Манастир - Скалица от км 19+600 до км 34+200 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.07.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.24", "title": "Актуална пътна обстановка"}
{"url": "http://www.focus-news.net/news/2018/07/24/2548834/predstoyashti-sabitiya-v-stranata-za-24-yuli-agentsiya-fokus.html", "text": "*** \r\nОт 9.30 часа в заседателната зала в сградата на Висшия съдебен съвет ще се проведе заседание на Съдийската колегия на ВСС.  \r\n*** \r\nОт 10.00 часа до 12.00 часа в зала „Пресцентър“ на Министерството на труда и социалната политика ще проведе информационен ден по повод предстоящото стартиране на финансов инструмент „Микрокредитиране със споделен риск по ОПРЧР 2014-2020“. В срещата ще участва заместник-министърът на труда и социалната политика Зорница Русинова. \r\n*** \r\nОт 11.00 часа в Националния пресклуб на БТА ще се проведе пресконференция с кмета на община Сливен Стефан Радев по повод предстоящото 38-о Монбат Рали Сливен, което ще се проведе в периода 27-29 юли 2018 г.  \r\n*** \r\nОт 12.00 часа в Националния пресклуб на БТА ще се проведе пресконференция на Асоциации и сдружения в сектор „Животновъдство“ и други сектори на селското стопанство в подкрепа на министър Румен Порожанов и неговия екип.  \r\n*** \r\nОт 12.30 часа в прес клуб “България” на Националния стадион “Васил Левски” ще се проведе пресконференция по повод предстоящото Еко Рали България 2018 – кръг от Световната купа на FIA за електромобили. \r\n*** \r\nОт 15.00 часа до 17.00 часа в постоянната приемна на БСП - София на ул. „Леге“ №10, етаж 1 народният представител Димитър Данчев и общинският съветник Борис Цветков ще бъдат на разположение на софиянци.  \r\n*** \r\nОт 15.00 часа в зала „Запад“ на Народното събрание Комисията по бюджет и финанси ще проведе заседание, на което ще обсъди на второ четене Законопроект за промени в Закона за акцизите и данъчните складове.  \r\n*** \r\nОт 18.00 часа в залата на първия етаж на Градския съвет на БСП-София (ул. „Леге“ 10) фондация „МОСТ“ организира паметна вечер, посветена на Владимир Висоцки по повод 38-ата годишнина от смъртта му.  \r\n*** \r\nОт 18.00 часа пред Народния театър „Иван Вазов“ Министерството на отбраната ще отбележи 140-ата годишнина от създаването на Българската армия с празничен концерт.  \r\n*** \r\nОт 20.00 часа в експо център „Флора“ ще се състои концерт на група Celebration.  \r\n*** \r\nОт 10.00 часа в Регионална библиотека „Дора Габе“ ще се състои летен детски клуб „Играй и учи“.  \r\n*** \r\nОт 11.00 часа на пътя Добрич-Силистра, на разклона за село Смолница, жителите на осем добруджански села ще излязат на протест заради лошото състояние на пътя Лясково-Добрич.  \r\n*** \r\nОт 15.00 часа министърът на земеделието, храните и горите Румен Порожанов ще участва в заседание на областния координационен щаб в Добрич във връзка с предприемане на мерки за недопускане и ограничаване на заболяването африканска чума по свинете.  \r\n*** \r\nОт 19.00 часа на пл. „Свобода“ ще се проведе XVII Международен фолклорен фестивал „Фолклор без граници“ под патронажа на кмета на града Йордан Йорданов.  \r\n*** \r\nОт 19.00 часа в Драматичния театър „Йордан Йовков“ ще се състои спектакъл „Вечеря с приятели“.  \r\n*** \r\nОт 14.00 часа в читалнята на РБ „Св. Минков“ ще се състои лятна читалня „Познания за света“ - занимателни игри с деца от ЦПЛР – ОДК Перник. \r\n*** \r\nОт 09.30 часа в зала 10 на Окръжен съд в Пловдив ще се гледа делото срещу подсъдимите Нели К. и Фанка Д. Срещу Нели К. са повдигнати обвинения в това, че през периода от 1.01.2014 – до 10.11.2015 г. в гр. Пловдив при условията на продължавано престъпление противозаконно е присвоила чужди движими вещи, които е владеела – пари на обща стойност 2619,60 лв.  \r\n*** \r\nОт 11.00 часа на Гребната база ще се проведе пресконференция по повод Световното първенство по кану-каяк \r\n*** \r\nОт 11.30 часа в зала 10 на Окръжен съд в Пловдив ще се гледа делото срещу подсъдимите Румен Р. и Рангел Р. Срещу Румен Р. е повдигнато обвинение в това, че на 2.07.2017 г. към 21.00 часа в гр. Пловдив на ул. „Латинка“, по хулигански подбуди, по начин и със средство, опасно за живота на мнозина, извършил опит умишлено да умъртви повече от едно лице, между които и две малолетни лица. \r\n*** \r\nОт 14.00 часа в зала 5 на Окръжен съд-Пловдив ще се гледа делото срещу Йордан Й. \r\n*** \r\nОт 15.00 часа в зала 5 на Окръжен съд-Пловдив ще се гледа делото срещу Тургут А. \r\n*** \r\nОт 14.00 часа в конферентната зала на трибуна „Моци“ на „Лудогорец Арена“ ще се проведе пресконференция на главния мениджър на Лудогорец Пауло Аутори.  \r\n***  \r\nОт 10.00 часа в Детския отдел на Читалищната библиотека в рамките на инициативата \"Юлско лято в читалището\" ще се проведе инициативата „Сцената е моя – артистът в мен”. \r\n*** \r\nОт 10.00 часа министърът на земеделието, храните и горите Румен Порожанов ще участва в заседание на областния координационен щаб в Силистра във връзка с предприемане на мерки за недопускане и ограничаване на заболяването африканска чума по свинете.  \r\n*** \r\nОт 18.00 часа в читалището в село Арда общинските съветници от ГЕРБ-Смолян Ангел Безергянов, Екатерина Гаджева, Анита Чолакова, Мариана Сивкова и Ивайло Халваджиев ще проведат среща с жителите на населеното място.  \r\n*** \r\nОт 10.00 часа до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе програмата „Чета и играя – знам и мога“.  \r\n*** \r\nОт 18.00 часа в западната зала на Художествена галерия - Стара Загора ще бъде представена изложбата „Пространства”. \r\n*** \r\nОт 21.00 часа в Античен форум ще се проведат летни музикални вечери Swinging rock.  \r\n*** \r\nОт 15.30 часа в зала „Марица“ на Областната администрация ще се проведе среща - разговор с ръководството на ДАМТН-София по въпроси, касаещи последните промени в Закона за водите, засягащи стопанисването и поддръжката на язовирите.  \r\n*** \r\nОт 9.00 часа в зала 304 на общината ще заседава ПК „Младежки дейности и спорт” към Общински съвет- Шумен. \r\n*** \r\nОт 10.00 часа в зала 203 на общината ще има брифинг. \r\n*** \r\nОт 14.00 часа в зала 203 на общината ще заседава ПК „Правна и опазване на обществения ред” към Общински съвет- Шумен.", "date": "2018.07.24", "title": "Предстоящи събития в страната за 24 юли (Агенция „Фокус“)"}
{"url": "http://www.focus-news.net/news/2018/07/24/2548838/sport-turskata-futbolna-federatsiya-izrazi-podkrepa-kam-mesut-yozil.html", "text": "Президентът на Турската футболна федерация Йълдъръм Ремиререй изрази подкрепа към полузащитника Месут Йозил, който по-рано напусна националния отбор на Германия  \r\nПо-рано футболистът обяви края на кариерата си заради това, че е бил подложен на критика от страна на Германския футболен съюз за срещата си с президента на Турция Реджеп Тайип Ердоган. Играчът отбеляза, че чиновниците не уважават турските му корени.  Виктор Турмаков", "date": "2018.07.24", "title": "Спорт: Турската футболна федерация изрази подкрепа към Месут Йозил"}
{"url": "http://www.focus-news.net/news/2018/07/24/2548840/api-dvizhenieto-po-pat-i-4-veliko-tarnovo-sevlievo-v-rayona-na-s-ledenik-se-osashtestvyava-v-edna-lenta-poradi-patnotransportno-proizshestvie.html", "text": "Движението е в една лента по път I-4 Велико Търново - Севлиево в района на с. Леденик поради пътнотранспортно произшествие. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на „Пътна полиция“.", "date": "2018.07.24", "title": "АПИ: Движението по път I-4 Велико Търново - Севлиево в района на с. Леденик се осъществява в една лента поради пътнотранспортно произшествие"}
{"url": "http://www.focus-news.net/news/2018/07/24/2548816/tass-nay-malko-10-dushi-sa-zaginali-zaradi-gorskite-pozhari-okolo-atina.html", "text": "Най-малко 10 души са загинали заради горските пожари около гръцката столица, предава  ТАСС,  позовавайки се на местни медии. \r\nГръцките власти потвърдиха гибелта на двама души. Местните медии съобщават за още осем години. Общото число на пострадалите, доставени в болниците на централната област Атика, достига до 25 души, шестима от които се намират в реанимацията. \r\nМнозина се смятат за безследно изчезнали. Бреговата охрана издирва група от десетина датски туристи, която се е опитвала да се скрие от пламъците на лодка. Засега няма данни за тях. \r\nКрай пристанището Рафина мнозина са били спасени от огъня по плажовете или са били поети от спасителите директно във водата. Един от оцелелите описва как огънят е напредвал „като лава“. „Температурата бе непоносима, парчета пепел обсипваха всичко наоколо като куршуми, димът бе толкова дебел, че почти беше невъзможно да дишам“, разказва той  Виктор Турмаков", "date": "2018.07.24", "title": "ТАСС: Най-малко 10 души са загинали заради горските пожари около Атина"}
{"url": "http://www.focus-news.net/news/2018/07/24/2548839/ministar-rumen-porozhanov-shte-uchastva-v-sazdavaneto-na-oblastni-koordinatsionni-shtabove-v-silistra-i-dobrich-za-merki-sreshtu-afrikanskata-chuma-po-svinete.html", "text": "Министърът на земеделието, храните и горите Румен Порожанов ще участва в създаването на областни координационни щабове в Силистра и Добрич във връзка с предприемане на мерки за недопускане и ограничаване на заболяването африканска чума по свинете. Това съобщиха от пресцентъра на  МЗХГ . \r\nИ двете заседания ще се проведат в сградите на Областната управа. Началото на заседанието на областния координационен щаб в Силистра е насрочено за 10.40 ч, а в Добрич – в 15.30 ч.", "date": "2018.07.24", "title": "Министър Румен Порожанов ще участва в създаването на областни координационни щабове в Силистра и Добрич за мерки срещу африканската чума по свинете"}
{"url": "http://www.focus-news.net/news/2018/07/24/2548842/denyat-24-yuli-v-balgarskata-istoriya.html", "text": "На тази дата през 1877 г. по време на Руско-турската освободителна война (1877-1878 г.) пет хиляди казаци влизат в Карлово, където са посрещнати тържествено от местното българско население. В рапорт до великия княз Николай Николаевич ген. Й. Гурко предлага Предният отряд да атакува армията на Сюлейман паша, преди тя да е успяла да се съсредоточи. 1879 г. - в Пловдив излиза първият брой на в. \"Народний глас\", който от 1881 г. е орган на източнорумелийската Народна партия. От 1879 г. до 1885 г. в. “Народний глас” излиза два пъти седмично. Негов издател е Др. Манчов. Редактори са Ив. Вазов, К. Величков и Ст. Михайловски. 1923 г. - Демократическата и Радикалдемократическата партии се обединяват в Съюз на демокрацията на паритетна основа. Обединената Народнопрогресивна партия фиктивно се влива в Народния сговор. На 24 юли е роден генерал-майор Михаил Сапунаров. На тази дата умира Петко Стоянов Стайнов (1890 - 1972) - български юрист, публицист и общественик. \r\n2014 г. \r\nМинистър-председателят на Република България Пламен Орешарски подава оставка на 421-ия ден от управлението на правителството. \r\nВъпреки гласуваната в парламента оставка, правителството продължава дейността си до 5 август, когато Народното събрание се разпуска. На 6 август президентът Росен Плевнелиев назначава служебен кабинет до изборите на 5 октомври. \r\n2007 г. \r\nС помощта на френската първа дама Сесилия Саркози и комисарят по външните връзки на ЕС Бенита Фереро-Валднер, петте български медицински сестри и палестинският лекар се завръщат благополучно от Либия в София на борда на френски правителствен самолет. Техните смъртни присъди са заменени с доживотен затвор, но при пристигането им в България са помилвани от президента на страната Георги Първанов. \r\n2006 г. \r\nВъв Виена за се провеждат първите разговори на високо равнище по отношение на статута на Косово. Сръбският президент Борис Тадич и министър-председателят Воислав Кощуница, косовският президент Фатмир Сейдиу и министър-председателят Агим Чеку присъстват на срещата и съответно представят платформи си за бъдещия статут на провинцията. \r\n2001 г. \r\nОсемдесет и петото правителство на България, начело с премиера Симеон Сакскобургготски встъпва в длъжност. Така Сакскобургготски става първият монарх в световната история, който си възвръща властта чрез демократични избори. \r\n2001 г. \r\nТридесет и деветото НС гласува новото правителство на Симеон Сакскобургготски. Премиерът обявява, че ще заложи на младостта и творчеството, че ще включи в управлението повече професионалисти, отколкото професионални политици. От 16-те министри нито един по-рано не е бил такъв, а половината от тях са непознати за обществото. За правителството гласуват 147 депутати, против са 50 и се въздържат 40. \r\nВ първоначалния вариант на кабинета министерството на икономиката е поверено на Николай Василев, министерството на финансите на Милен Велчев, а това на вътрешните работи на Георги Петканов. \r\n2000 г. \r\nЗавършва петдневното посещение в България на Бодо Хомбах, европейски координатор на Пакта за стабилност. Той посещава Видин, за да стимулира подготвителните работи по изграждането на моста над р. Дунав. \r\nОчаква се мостът да бъде готов до края на 2008 г. Неговата обща дължина ще бъде 1 440 м автомобилен път и 2 480 м жп линия. Той ще има четири пътни ленти, железопътен път, пешеходна алея и аварийна пътека. \r\n1992 г. \r\nБСП внася в парламента вот на недоверие за цялостната политика на правителството на Филип Димитров, който е отхвърлен със 130 гласа. Филип Димитров е 56-ят министър-председател на България, изпълнявал тази длъжност от 8 ноември 1991 г. до 30 декември 1992 г. \r\n1990 г. \r\nВНС прекратява правомощията на президента Петър Младенов и открива процедура по избор на нов президент. \r\nПетър Тошев Младенов е първият президент на Република България (3 април 1990 г. – 6 юли 1990 г.). Той е роден на 22 август 1936 г. в с. Урбабинци, Видинско. През 1954 г. завършва Суворовското училище в София. След това учи философия в Софийкия университет, а през 1963 г. се дипломира в Института за международни отношения в Москва. Работи за Министерството на външните работи в периода 1971-1989 г. Член е на Политбюро на ЦК на БКП от 1977 г. Оглавява движението на недоволните в ръководството на БКП от края на 80-те години на ХХ в. След 10 ноември 1989 г. замества Тодор Живков като генерален секретар на ЦК на БКП, подкрепян от М. Горбачов. Член е на Председателството на Висшия партиен съвет от февруари до септември 1990 г. Подава оставка като президент под натиска на протестиращите студенти. Петър Младенов умира на 31 май 2000 г. в София. \r\n1988 г. \r\nВъв вестник \"Отечествен фронт\" е отпечатана статията на Васил Проданов \"Истинската възможност за избор\", в която авторът защитава тезата, че самоуправлението и плурализмът трябва да се пренесат от икономиката в обществената, а дори и в политическата сфера. Статията е свидетелство за активизирането и раздвижването на българската интелигенция. \r\nВасил Проданов е директор и завеждащ секция \"Философия на историята\" към Института за философски изследвания при БАН. Той е председател на Националната комисия по биоетика. От 1995 г. е член на Общото събрание на БАН, член е на Института по глобална етика (САЩ), член е и на Асоциацията по изследване на етничността и национализма във Великобритания. \r\n1978 г. \r\nБългарското Министерство на външните работи издава декларация за развитието на българо-югославските отношения. В нея се изтъква, че \"българите в Македония са едни от най-активните във формирането на българската нация\" и затова \"никой не може да се съгласи с присвояването на историческото и културното наследство\" на българския народ. Декларира се, че българското правителство приема \"съществуващите реалности\" в СФРЮ и в Македония и разглежда въпроса за народностите и нациите в СФРЮ като \"чисто вътрешен въпрос\", без да го коментира. Същевременно се отбелязва, че \"единственото, с което не можем да се съгласим, е формирането на македонската нация да става на антибългарска основа\". \r\n1923 г. \r\nДемократическата и Радикалдемократическата партии се обединяват в Съюз на демокрацията на паритетна основа. Обединената Народнопрогресивна партия фиктивно се влива в Народния сговор. \r\n1879 г. \r\nВ Пловдив излиза първия брой на в. \"Народний глас\", който от 1881 г. е орган на източнорумелийската Народна партия. От 1879 г. до 1885 г. в. “Народний глас” излиза два пъти седмично. Негов издател е Др. Манчов. Редактори са Ив. Вазов, К. Величков и Ст. Михайловски. \r\n1877 г. \r\nПо време на Руско-турската освободителна война (1877-1878 г.) пет хиляди казаци влизат в Карлово, където са посрещнати тържествено от местното българско население. \r\nВ рапорт до великия княз Николай Николаевич ген. Й. Гурко предлага Предният отряд да атакува армията на Сюлейман паша, преди тя да е успяла да се съсредоточи. \r\nРуският генерал Йосиф Владимирович Гурко е роден на 28 юли 1828 г. в Могильовска губерния, Русия. Той е участник в Кримската и Руско-турската война от 1877-1878 г. Преминава Хаинбоазкия проход, смятан от турците за непроходим. При обсадата на Плевен (октомври 1877 г.), превзема турските укрепления при Горни и Долни Дъбник, а след падането на Плевен разбива турците при с. Богров, както и в тридневната битка при Пловдив от 16 до 18 януари 1878 г. След това преследва победените турските войски до Одрин. По-късно е генерал-губернатор на Петербург. Член е на Държавния съвет на Русия в периода 1886-1894 г. Ген. Гурко е последовател на принципите на Суворовската военна школа. Й. Гурко умира на 28 януари 1901 г. в Сахарово, Русия. \r\n1871 г. \r\nЗавършват заседанията на църковно-народния събор в Цариград. В работата му участват 50 народни избраници, от които 11 духовни и 39 мирски (светски) лица. Църковно-народният събор е открит на 23 февруари 1871 г. и се занимава с изработване на екзархийския устав и редица други въпроси около организационното устройство на Българската екзархия - кандидатурите за бъдещия екзарх, териториалното преустройство на отделните екзархии и пр. На тази дата са родени: \r\n1959 г. \r\nРодена е Здравка Евтимова - българска писателка, преводач и сценарист. Завършва английска и немска гимназия в София през 1978 г.; специализира \"Английска филология\" във ВТУ \"Св. св. Кирил и Методий\" през 1985 г. Работи като преводач (1980-1992 г.), като преподавател по американска литература в ЕГ \"С. Радев\", Перник (1993-1999 г.); експерт по английски и немски език в Министерството на отбраната от 1999 г. Автор е на 5 книги с разкази, на 3 романа. Книги: \"Разкази срещу тъга\" (1984 г.), \"Разкази от сол\" (1989 г.), \"Разкази за приятели\" (1990 г.), \"Кръв от къртица. Роман\" (1992 г.), \"Сълза за десет цента\" (1995 г.), \"В студената ти сянка, лейди. Роман\" (1998 г.), \"На две крачки от мен. Роман\" (1998 г.), \"Линди. Роман\" (2000 г.). Много нейни разкази са публикувани в чужди литературни списания, включени са в престижни чужди антологии. Носител е на: награда \"Чудомир\" (1982 г.), награда за проза от конкурса за дебютна книга \"Южна пролет\" (1984 г.), награда за белетристика на вестник \"Пулс\" (1987 г.), национална награда за научно-фантастичен разказ (1992, 1993 г.), национална награда \"Ана Каменова\" (1995 г.), награда за разказ от конкурсите на вестник \"Век 21\" (1996 г.) и вестник \"Труд\" (1999 г.), на списание \"Български месечник\", награда на фонд \"Развитие\" за романа \"В студената ти сянка, лейди\" (1998 г.); награда в чужбина: за разказ в анонимен конкурс на немска фондация \"LEGE Artis\" (1998 г.), за проза на английското списание \"The TEXT\" (Великобритания, 2000 г.), на английски вестник \"TIMES\", след което е приета за редовен член на гилдията на писателите \"Yorkshire Humberside\" (Великобритания, 2000 г.). Пълноправен член е на литературното студио на Фр. Ф. Копола - \"Zoetrope\" (САЩ, 2001 г.; по Интернет рецензира разкази до 6 000 думи от англоезични автори). Преводи на български език: 34 романа (\"Червеният Марс\" от К. С. Робинсън,1996 г.; \"Проектът\" от Кл. Саймък,1997 г.; \"Небесна клавиатура\" от Д. Янгхоулм, 1997 г.; серията романи фентъзи \"Belgariad\", 1995-1997 г.); сборник с разкази. Сценарист на игралният филм \"Courage Island\" (САЩ, 1999 г.; реж. - Виктор Кънчев). \r\n1950 г. \r\nРоден е Андрей Дреников - български естраден композитор, певец и инструменталист. Завършва БКД, специалност цигулка. Работи в Симфоничния оркестър на Комитета за телевизия и радио (до 1981 г.), в театър \"Сълза и смях\". Автор е на детски песни и театрална музика. Дебютира през 1977 г. Участва на фестивала \"Златният Орфей\" (1977 г., 1978 г.), в движението \"Ален мак\". Негови песни са награждавани на български конкурси за забавни песни. \r\n1939 г. \r\nРодена е Светла Венциславова Протич - българска пианистка. Светлана Протич учи пиано при Д. Ненов и Л. Енчева. Завършва БДК в София през 1961 г. като ученичка на П. Пелишек. От 1962 до 1965 г. специализира в консерваторията в Букурещ при Фл. Музическу. Работи като солистка в Пловдивската държавна филхармония в периода от 1965 г. до 1968 г. От 1968 г. Протич е концертираща артистка. Изнася самостоятелни концерти, свири и в камерни състави. От 1974 г. е в камерно дуо с Ал. Милчева. Проявява предпочитание към произведения от музикалната класика. \r\n1927 г. \r\nРоден е Минко Балкански, български физик \r\n1919 г. \r\nРоден е Тодор Динов – български анимационен режисьор и художник-карикатурист. Член-кореспондент на БАН от 1977 г. През 1943 г. завършва Художествената академия в София, работи в областта на живописта, графиката, илюстрацията, карикатурата и плаката. Той е създател на българската анимационна школа. Повече от анимационните му миниатюри са носители на международни и национални отличия. Тодор Динов е единственият българин в Управителния Съвет на Международната организация на изкуствата; член-кореспондент на Академията за изкуства на Германия. Автор на статии за анимационното изкуство, включително в справочника \"В света на киното\", том 1, 1983 г. Награден с орден \"Стара планина\", I степен (1999 г.). \"Доктор хонорис кауза\" на НАТФИЗ за 2002 г. Режисьор на анимационните филми: \"Юнак Марко\" (1955 г.), \"Излъганата лисица\" (1957 г.), \"Малкото Анче\" (1958 г.), \"Тайната на златните обувки\" (1959 г.), \"В страната на човекоядците\" (1959 г.), \"Прометей\" (1959 г.), \"Дует\" (1961 г.), (съвместно с Донев), \"Приказка за боровото клонче\" (1962 г.), \"Гръмоотводът\" (1962 г.), \"Ябълката\" (1963 г.), \"Маргаритка\" (1965 г.), \"Приключения\" (1965 г.), \"Епиграма\" (1966 г.), \"Прометей ХХ\" (1970 г.), \"Верижна реакция\" (1971 г.), \"Ревност\" (1973 г.), \"Тъпанът\" (1973 г.), \"Перпетуум мобиле\" (1975 г.), \"Петното\" (1977 г.), \"Сватба\" (1979 г.), \"Парижки дъжд\" (1981 г.). Снима и игрални филми, в които продължават търсенията му от анимацията: \"Иконостасът\" (заедно с Христо Христов, 1969 г.), \"Ламята\" (1974 г.), \"Барутен буквар\" (1977 г.), \"Грехът на Малтица\" (тв, 1984 г.). \r\n1911 г. \r\nРоден е Христо Иванов Кърпачев – български поет, партизанин. Учи в Педагогическото училище в Ловеч. Постъпва в Школата за запасни офицери по поръчение на Комунистическата партия. Осъден е за антидържавна дейност. От 1941 г. е в нелегалност. Командир на отряд “Чавдар” (от 1943 г.). Убит от полицията. През 1959 г. излизат неговите “Избрани произведения” (подбор и предговор от В. Андреев). Умира на 23 май 1943 г. край Ловеч. \r\n1901 г. \r\nРоден е Илия Бешков, български художник \r\n1900 г. \r\nРоден е Иван Ценов Фунев - български скулптор и живописец, професор (1945 г.). Завършва скулптура в Държавната художествена академия в София при професор Ж. Спиридонов (1927-1930 г.). Изобразява безработни, хора на тежкия физически труд, създава портрети на писатели, поети, образи на български жени. Работи в областта на високия релеф и освен мрамор използва стоманобетон, чугун, електролитна мед.  \r\nПо-значителни творби: “Рабкори” (1931 г.), “Николай Хрелков” (1932 г.), “Георги Караславов” (1932 г.), “Машинист” (1933 г.), “Стачен пост” (1934 г.), “Събрание” (1934 г.), “Майка” (1934 г.), “Трета класа” (1936 г.), “Жътварка” (1937 г.), монументалната скулптура “Партизани” (1945 г.) и др. \r\n1867 г. \r\nРоден е генерал-майор Михаил Сапунаров. Завършва Военното училище в София през 1887 г. и служи в пехотата. През Балканската война (1912 - 1913) е командир на дружина в 48-ми пехотен полк, с който воюва при Люлебургас и Чаталджа. През Втората балканска война (1913) е командир на 63-ти пехотен полк и воюва срещу сърбите при Черни връх и връх Тумба. По време на Първата световна война (1915 - 1918) е началник на полевата канцелария при Главната квартира (1915 - май 1917) и командир на Планинската пехотна дивизия (май 1917 г. - септември 1918 г.), с която воюва на Македонския фронт. През 1919 г. излиза в запас. На тази дата умират: \r\n1972 г. \r\nУмира Петко Стоянов Стайнов (1890 - 1972) - български юрист, публицист и общественик. Роден на 19 май 1890 г. в Казанлък. Завършва право в Гренобъл и Париж, специални занятия по администрация и финансови науки в Париж и Лайпциг. Доцент по административно право в Софийски университет. Народен представител, министър на железниците (1926), пълномощен министър в Париж (1926). Трудове: “Съвременните демокрации” (1921), “Администрация и правосъдие в Германия” (1923), “Компетентност и народовластие” (1923), “Чиновническо право”, т. I (1932). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;  \r\nИсторически архив на Агенция “Фокус” - отдел “Архив и бази данни” и други.;", "date": "2018.07.24", "title": "Денят 24 юли в българската история"}
{"url": "http://www.focus-news.net/news/2018/07/24/2548841/nimh-v-11-oblasti-e-obyaven-oranzhev-kod-a-v-14-zhalt-za-obilni-valezhi-i-gramotevitsi.html", "text": "В 11 области е обявен оранжев код, а в 14 - жълт за обилни валежи и гръмотевици. Това сочи справка на сайта на  Националния институт по метеорология и хидрология (НИМХ)  при БАН. Областите, за които важи оранжевият код, са: Ловеч, Габрово, Пловдив, Пазарджик, Стара Загора, Сливен, Бургас, Ямбол, Хасково, Кърджали и Смолян. Там през денонощието ще има интензивни валежи и гръмотевични бури. Има условия и за градушки. Днес преди обяд количествата ще надхвърлят 35 л/кв. м, в отделни райони ще достигнат до 60-80 л/кв. м. И следобед ще има валежи, но вече ще са на по-малко места и по-малко като количества. \r\nОбластите, за които важи жълтият код, са: Монтана, Враца, Плевен, Велико Търново, Русе, Търговище, Разград, Силистра, Шумен, Варна, Добрич, София-област, София-град и Благоевград.", "date": "2018.07.24", "title": "НИМХ: В 11 области е обявен оранжев код, а в 14 – жълт за обилни валежи и гръмотевици"}
{"url": "http://www.focus-news.net/news/2018/07/24/2548843/pregled-na-osnovnite-temi-v-starozagorskiya-pechat.html", "text": "„Някой се опитва да превърне Старозагорско в гробище на умрели животни“ е водещо заглавие от страниците на вестник  „Старозагорски новини“ . Шест масивни ями с трупове са открити в землището на Калояновец. Вчера беше разровена една от тях.  \r\nНа покъртителна гледка се натъкнаха представители на старозагорските институции, станали свидетели на разравянето на масов гроб с полуразложени патици. Това се случи вчера преди обяд в землището на старозагорското село Калояновец, където кметът Добри Ганчев е открил шест такива гроба. Те се намират на 2 километра от Калояновец и на около 700 метра от вододайната зона на село Арнаутито.  \r\nПри разкопаване на единия от гробовете с багер бяха намерени десетки чували за битови отпадъци, всеки от които съдържаше по 5-6 полуразложени патици. Гробът е с диаметър 3 на 3 метра и в него са били изсипани приблизително един камион трупове. Вероятно подобно е съдържанието на останалите пет гроба, които по настояване на Областната дирекция по безопасност на храните не са били разровени.  \r\n„Не може да се загробват животински трупове безразборно“ е друго заглавие на изданието.  \r\n„Загробване по този начин не че не е разрешено. То става само при определени ситуации, след получаване на разрешение от сформирана за целта комисия, в която влизат представители на ОДБХ, Общината, Басейнова дирекция, кметът на съответното населено място. Комисията е тази, която трябва да определи на кое точно място ще бъдат загробени умрелите животни. Не може така безразборно да се загробва кой където си иска“, коментира пред \"Старозагорски новини\" директорът на Областната дирекция по безопасност на храните в Стара Загора д-р Дамян Миков. Той е категоричен, че в случая е нарушен Законът за отпадъците и извършителите ще бъдат санкционирани.  \r\nКой незаконно загроби труповете?  \r\nСпоред д-р Миков съмненията на местните жители се свързват с подвижния инсинератор, който от Великден работи в бившето МТ стопанство на село Калояновец и провокира недоволство сред местната общност. Според издадените му разрешителни в него се изгарят животински трупове от шест области - от Пловдив до Бургас. \"Не мога да кажа кой незаконно е загробил животинските трупове. С установяване на извършителя се зае полицията. По време на разравянето на гроба имаше дознатели, които снимаха, правеха оглед. След като той бъде идентифициран, ще му бъде наложена санкция\", подчерта д-р Дамян Миков.  \r\n„Източникът е подвижният екарисаж“, категоричен е кметът на Калояновец Добри Ганчев. „Имам доказателства, аз съм ги следил повече от 20 дни, разполагам със снимков материал, който ще предоставя на полицията. Когато разкопахме една от шестте ями, излезе точно това, за което се съмнявах“, допълни той. На въпрос на медията ни защо труповете не са изгорени в подвижния екарисаж, каквото всъщност е предназначението му, а са загробени на 2 км от селото, той изрази съмнение, че е заради икономия на ел. енергия, която екарисажът използва при изгарянето.  \r\n„Загробените патици са от тези, които ги гъшат заради черния дроб. В нашия район нямаме такива. Карат ги от другаде, тъй като в екарисажа събират трупове от шест области. Имам снимки на камиона, натоварен с вързаните в торбите за боклук патици, които открихме загробени тук“, допълни кметът на Калояновец.  \r\nДобри Ганчев съобщи още, че има и други подобни гробници на умрели животни. Те са извън землището на Калояновец, но мястото е известно.  \r\n„Закопчаха зрелищно четирима за дрога в Стара Загора“ е друго заглавие в ежедневника. Сред задържаните има две жени.  \r\nВ хода на зрелищна акция по линия на борба с наркоразпространението в Стара Загора бяха задържани 4 души: двама мъже и две жени. Белезниците щракнаха около китките им към 14:30 часа пред паркинга на магазин \"Зора\", в близост с отбивката за курорта \"Старозагорски минерални бани\". Наркоразпространителите са пътували с два автомобила \"Опел\" и \"Ауди\", които бяха претърсени, докато собствениците им лежаха по очи в тревата.  \r\nОтцепващите района служители на Второ РУ \"Полиция\" отказаха информация под претекст, че все още не са завършили процесуално-следствените действия.  \r\nСпоред добре информиран източник в една от колите, карана от криминално проявен старозагорец, са намерени 70 г метаамфетамини. Предприети са претърсвания и по домовете на всички задържани. Същият източник даде да се разбере, че двете дами са се завърнали преди броени дни от чужбина, където са се трудили на \"нощния фронт\".  \r\n„Мъж загина след удар в билборд на АМ „Тракия“ е друго заглавие на вестника.  \r\nВодач на лек автомобил \"Мерцедес\" загина на място след удар на автомобила в основата на билборд по трасето на автомагистрала \"Тракия\". Трагичният инцидент е станал към 15 часа в понеделник. Колата е излетяла от лентата в посока Бургас на км 203, малко преди надлеза край Стара Загора. С опасност за живота в старозагорската УМБАЛ \"Проф. д-р Стоян Киркович\" е настанена съпругата на жертвата. С по-леки наранявания е дете, което е било на задната седалка. Няма данни за употреба на алкохол, по всяка вероятност става дума за несъобразена скорост и мокър асфалт от току-що превалелия дъжд. За около час движението по аутобана е било отклонено в една от лентите.", "date": "2018.07.24", "title": "Преглед на основните теми в старозагорския печат"}
{"url": "http://www.focus-news.net/news/2018/07/24/2548845/lovech-s-povisheno-vnimanie-da-se-dvizhat-shofyorite-v-uchastaka-brestnitsa-balgarski-izvor-poradi-izlyazla-voda-na-chast-ot-platnoto.html", "text": "С повишено внимание да се движат шофьорите и в участъка I-4 Брестница - Български Извор поради излязла вода на част от платното. Това съобщиха от  Агенция „Пътна инфраструктура“ . Участъкът е сигнализиран с пътни знаци.", "date": "2018.07.24", "title": "Ловеч: С повишено внимание да се движат шофьорите в участъка Брестница - Български Извор поради излязла вода на част от платното"}
{"url": "http://www.focus-news.net/news/2018/07/24/2548835/nimh-dnes-na-mnogo-mesta-otnovo-shte-ima-valezhi-i-gramotevichni-buri-maksimalnite-temperaturi-shte-badat-mezhdu-23-i-28.html", "text": "Днес ще се развива купесто-дъждовна облачност, с временни прекъсвания, на много места отново ще има валежи и гръмотевични бури, като остават условията за градушки. Атмосферното налягане е по-ниско от средното за месеца. След обяд ще започне да се повишава. Ще духа слаб до умерен предимно северен вятър. Температурите ще се понижат и максималните ще бъдат между 23° и 28°, за София около 23°. Такава е прогнозата на Националния институт по метеорология и хидрология (НИМХ) при БАН, съобщи за  Агенция „Фокус“  дежурният синоптик Боряна Маркова.   \r\nПо Черноморието ще е предимно облачно. Ще има валежи от дъжд и гръмотевици, на места главно по южното крайбрежие ще са интензивни и със значителни количества. Ще духа до умерен север-североизточен вятър. Максимални температури по крайбрежието 24-27°. Температурата на морската вода е 25-26°. Вълнението на морето ще бъде 2-3 бала. \r\nВ планините облачността ще е значителна. С временни прекъсвания, на много отново ще има валежи и гръмотевици. Ще духа умерен, по високите и открити части и временно силен североизточен вятър. Максималната температура на височина 1200 метра ще е около 18°, на 2000 метра – около 12°.", "date": "2018.07.24", "title": "НИМХ: Днес на много места отново ще има валежи и гръмотевични бури, максималните температури ще бъдат между 23° и 28°"}
{"url": "http://www.focus-news.net/news/2018/07/24/2548848/lovechdvizhenieto-po-patya-teteven-yablanitsa-v-rayona-na-glozhene-se-osashtestvyava-v-edna-lenta-poradi-svlichane-na-zemni-masi-i-kamani-na-patnoto-platno.html", "text": "Движението по път ІІІ-358 Тетевен - Ябланица в района на Гложене се осъществява в една лента поради свличане на земни маси и камъни на пътното платно. Това съобщиха от  Агенция „Пътна инфраструктура“", "date": "2018.07.24", "title": "Ловеч:Движението по пътя Тетевен - Ябланица в района на Гложене се осъществява в една лента поради свличане на земни маси и камъни на пътното платно"}
{"url": "http://www.focus-news.net/news/2018/07/24/2548847/pregled-na-osnovnite-temi-v-dobrudzhanskiya-pechat.html", "text": "„Осем села в Община Добричка излизат на протест заради лош път“, съобщава на първа вестник  „Добруджанска трибуна“ . Инициативен комитет е изпратил уведомително писмо до кмета на общината за планирания протест, който ще започне в 11,00 часа на пътя Добрич-Силистра, до разклона за село Смолница. Участие в протеста ще вземат жители на селата Козлодуйци, Лясково, Житница, Тянево, Камен, Черна, Пчелник и Крагулево. В рубриката „Акценти“ – „Финансират ВиК проекти за 1,35 милиарда лева“. Добричкото водно дружество е сред допустимите кандидати. Управляващият орган на Оперативна програма „Околна среда“ е обявил процедура за изграждане на ВиК инфраструктури. Така финансовият размер на обявените процедури възлиза на 99% от общия бюджет на програмата. В рубриката „Новини“ – „Осъдиха условно бившия шеф на Областна дирекция „Земеделие“. Стелиян Митев е признат за виновен в това, че в периода от 13 ноември 2009 г. до 3 септември 2013 г. в качеството си на длъжностно лице, заемащо отговорно служебно положение, с цел да набави изгода за другиго, не е изпълнил служебните си задължения, установени от правилник. Всекидневникът съобщава за „КРАСИВ ДОБРИЧ“ - първото 48-часово филмово предизвикателство в страната. Община Добрич и българската онлайн платформа за развлекателната индустрия, организират 48-часов филмов маратон на тема „КРАСИВ ДОБРИЧ“. Между 21 и 23 септември всички участници ще трябва да се справят с предизвикателството да създадат, филмират, обработят и представят свой десетминутен филм по предварително зададени теми, като първите три творчески екипа ще получат парични награди от съответно 1 500, 750 и 500 лева, осигурени от общината. Също така спечелилите продукции ще бъдат прожектирани на серия фестивали в страната, както и ще бъдат представени на следващото издание на международния филмов фестивал Берлинале през февруари 2019 г.", "date": "2018.07.24", "title": "Преглед на основните теми в добруджанския печат"}
{"url": "http://www.focus-news.net/news/2018/07/24/2548836/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-i-na-gkpp-dunav-most-ruse.html", "text": "На българо-турската граница на ГКПП „Капитан Андреево“ трафикът е интензивен за товарни автомобили на изход. На българо-румънската граница на ГКПП „Дунав мост - Русе“ трафикът е интензивен на изход за товарни автомобили. Това съобщиха за  Агенция „Фокус“  от ГД „Гранична полиция“. Нормалене е трафикът на пунктовете по границите със Сърбия, Македония и Гърция.", "date": "2018.07.24", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“ и на ГКПП „Дунав мост - Русе“"}
{"url": "http://www.focus-news.net/news/2018/07/24/2548821/moskovskiy-komsomolets-aleksey-pushkov-komentira-evakuatsiyata-na-belite-kaski-ot-siriya.html", "text": "Руският сенатор Алексей Пушков отбеляза, че членовете на сирийската неправителствена организация „Белите каски“, евакуирани от южните части на страната, са се разпръснали из страните, за които са работили, докато непрестанно са създавали фалшиви новини, пише   Московский Комсомолец. \r\nПушков обвини „Белите каски“, че са изкривявали събитията в Сирия, непрестанно са създавали фалшиви новини, подобни на нападението с химическо оръжие в град Дума. \r\nСъщевременно правителството на Германия обяви, че ще предостави политическо убежище на членовете на организацията, които са успели да се спасят от територията на Сирия.   Виктор Турмаков", "date": "2018.07.24", "title": "Московский Комсомолец: Алексей Пушков коментира евакуацията на „Белите каски“ от Сирия"}
{"url": "http://www.focus-news.net/news/2018/07/24/2548849/dobrich-chasti-ot-tri-patni-otsechki-v-oblastta-sa-v-remont-okolovrasten-pat-i-po-napravleniyata-za-varna-i-silistra.html", "text": "Продължават ремонтните дейности на асфалтова настилка по част от три пътни отсечки в областта, предаде кореспондентът на  Радио „Фокус” – Варна . Работи се по направленията - път II-71 Силистра – Добрич, път II-29 Варна – Добрич и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. Подробна информация се публикува всеки ден на сайта на Общината. В Добрич времето е облачно, възможни са превалявания от дъжд, тихо е, температурата на въздуха е около 18 градуса.  \r\nЖулиета НИКОЛОВА", "date": "2018.07.24", "title": "Добрич: Части от три пътни отсечки в областта са в ремонт – Околовръстен път и по направленията за Варна и Силистра"}
{"url": "http://www.focus-news.net/news/2018/07/24/2548851/fondatsiya-most-organizira-pametna-vecher-posvetena-na-vladimir-visotski.html", "text": "Фондация „МОСТ“ организира паметна вечер, посветена на Владимир Висоцки, по повод 38-ата годишнина от смъртта му. Това съобщиха от пресцентъра на  ГС на БСП - София . Събитието ще се състои от 18.00 часа в залата на първия етаж на Градския съвет на БСП – София (ул. „Леге“ №10).", "date": "2018.07.24", "title": "Фондация „МОСТ“ организира паметна вечер, посветена на Владимир Висоцки"}
{"url": "http://www.focus-news.net/news/2018/07/24/2548850/denyat-24-yuli-v-svetovnata-istoriya.html", "text": "През 1923 г. между Англия, Франция, Италия, Япония, Гърция, Румъния и Сърбо-хърватско-словенското кралство, от една страна, и кемалистка Турция, от друга е подписан Лозанския договор.  През 1704 г. по време на Войната за наследяването на испанския трон британският генерал сър Джордж Рук завладява Гибралтар от испанците и го обявява за британска територия. 1799 г. - Наполеон I побеждава османската армия на остров Абукир, разположен в делтата на р. Нил. 1824 г. - в Делауер са публикувани резултатите от първото в света социологическо допитване, свързано с предстоящите президентски избори в САЩ. 1917 г. - арестуваната през февруари холандска танцьорка Маргарета Гертруда Целе, известна като Мата Хари, е изправена пред съда на френския военен трибунал. Тя е подозирана в шпионаж в полза на Германия през Първата световна война. На следващия ден е произнесена смъртна присъда, изпълнена след по-малко от три месеца. През 1969 г. на Земята успешно се завръща екипажът на американския космически кораб “Аполо-11”, извършил полет до Луната. Космонавтите Нийл Армстронг и Едуин Олдрин стават първите хора, стъпили на Луната. 1974 г. - американският Върховен съд нарежда на президента Ричард Никсън да предаде 64 магнетофонни записа на вашингтонския съд, във връзка с делото “Уотъргейт”. През 1983 г. успешно се приземява американската космическа совалка “Челинджър”, в чийто екипаж е и първата американска астронавтка Сали Райд. На 24 юли са родени: Александър Дюма – баща, писателят Николай Чернишевски, чешкият историк Константин Иречек. На тази дата умира нобеловият лауреат американският биохимик Фриц Алберт Липман. \r\n2017 г. \r\n26 души загива и над 50 други са ранени при самоубийствен атентат в южен Лахор. \r\n2017 г. \r\nУчени от университета \"Браун\" откриват, че под повърхността на Луната може да има значително количество вода. \r\n2016 г. \r\n21 души са убити, а повече от 35 души са ранени при самоубийствен атентат в един от жилищните входове в квартал Kadhimiyah, в северната част на Багдад, Ирак. Ислямска държава поема отговорността за атентата. \r\n2016 г. \r\nЖена загива, а други двама са ранени след като сирийски бежанец ги атакува с мачете в немския град Ройтлинген. \r\n2014 г. \r\nКандидатът на десницата Реувен Ривлин е новият президент на Израел (десети по ред) с 63 гласа срещу 53 за дългогодишния депутат Меир Шитрит. \r\n2014 г.  \r\nМинистър-председателят на Украйна Арсений Яценюк подава оставка поради разпадане на управляващата коалиция и блокиране инициативите на правителството. \r\n2014 г.  \r\nПри самолетна авария с McDonnell Douglas MD-80 над Нигер загиват 125 човека. \r\n2013 г. \r\nЕвропейският съюз признава военното крило на Хизбула за терористична организация. \r\n2012 г. \r\nБуяр Нишани става президент на Албания. До този момент оглавява министерството на външните работи. \r\n2011 г. \r\nЯпония премина от аналогова телевизия на цифрова. \r\n2007 г. \r\nБамир Топи встъпва в длъжност като президент на Албания. До този момент постът е заеман от Алфред Моисиу.  \r\n2007 г. \r\nС помощта на френската първа дама Сесилия Саркози и комисарят по външните връзки на ЕС Бенита Фереро-Валднер, петте български медицински сестри и палестинският лекар се завръщат благополучно от Либия в София на борда на френски правителствен самолет. Техните смъртни присъди са заменени с доживотен затвор, но при пристигането им в България са помилвани от президента на страната Георги Първанов. \r\n2006 г. \r\nВъв Виена за се провеждат първите разговори на високо равнище по отношение на статута на Косово. Сръбският президент Борис Тадич и министър-председателят Воислав Кощуница, косовският президент Фатмир Сейдиу и министър-председателят Агим Чеку присъстват на срещата и съответно представят платформи си за бъдещия статут на провинцията. \r\n1990 г. \r\nАмерикански бойни кораби в Персийския залив са поставени в бойна готовност, след като са забелязани 30 хиляди иракски войници по границата с Кувейт.  \r\nЗапочналото два дни преди това струпване на иракски войски в района и последвалото нахлуване в Кувейт водят до започването на войната в Персийския залив. Тогава коалиция от 34 държави, водени от САЩ получава разрешението на ООН да възстанови суверенитета на Кувейт. Сблъсъкът продължава близо 7 месеца. На 27 февруари 1991 г. президента Джордж Буш-старши обявява, че Кувейт е освободен. \r\n1983 г. \r\nУспешно се приземява американската космическа совалка “Челинджър”, в чийто екипаж е и първата американска астронавтка Сали Райд. \r\n1974 г.  \r\nАмериканският Върховен съд нарежда на президента Ричард Никсън да предаде 64 магнетофонни записа на вашингтонския съд, във връзка с делото “Уотъргейт”. \r\n“Уотъргейт” е разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г. Ричард Никсън не успява да докаже убедително, че няма нищо общо с аферата “Уотъргейт”, и през август 1973 г. подава оставка като президент. Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване. \r\n1969 г. \r\nНа Земята успешно се завръща екипажът на американския космически кораб “Аполо-11”, извършил полет до Луната. Космонавтите Нийл Армстронг и Едуин Олдрин стават първите хора, стъпили на Луната. При първия си допир с лунната повърхност, Нийл Армстронг произнася историческите думи: “Това е една малка крачка за човек и огромен скок за човечеството.” \r\n1923 г. \r\nМежду Англия, Франция, Италия, Япония, Гърция, Румъния и Сърбо-хърватско-словенското кралство, от една страна, и кемалистка Турция, от друга е подписан Лозанския договор. Той заменя Севърския мирен договор от 1920 г., наложен на султанското правителство след капитулацията на Турция в Първата световна война 1914-1918 г., и отменя наложения й режим на капитулациите. Подписват се и конвенции между България и Турция за границите в Тракия и демилитаризирането на Проливната зона. Призната е независимостта на Турция. С Лозанския договор двете Тракии - Източна и Западна - се поделят между Турция и Гърция. \r\n1917 г. \r\nАрестуваната през февруари холандската танцьорка Маргарета Гертруда Целе, известна като Мата Хари, е изправена пред съда на френския военен трибунал. Тя е подозирана в шпионаж в полза на Германия през Първата световна война. На следващия ден е произнесена смъртна присъда, изпълнена след по-малко от три месеца. \r\n1901 г. \r\nОт затвора в град Колумбус, щат Охайо, за добро поведение предсрочно е освободен Уилям Сидни Портър. За три години и три месеца, прекарани в ареста, Портър придобива литературната слава на майстор на разказа. Излизайки на свобода, той приема псевдонима О. Хенри. Той е автор на сборниците: \"Четири милиона\" (1906 г.), \"Горящият светилник\" (1907 г.), \"Сърцето на Запада\" (1907 г.), \"Малкият измамник\" (1908 г.); сатиричната притча \"Крале и зелки\" (1904 г.) и др. \r\n1871 г. \r\nЗавършват заседанията на църковно-народния събор в Цариград. В работата му участват 50 народни избраници, от които 11 духовни и 39 мирски (светски) лица. Църковно-народният събор е открит на 23 февруари 1871 г. и се занимава с изработване на екзархийския устав и редица други въпроси около организационното устройство на Българската екзархия - кандидатурите за бъдещия екзарх, териториалното преустройство на отделните екзархии и пр. \r\n1824 г. \r\nВ Делауер са публикувани резултатите от първото в света социологическо допитване, свързано с предстоящите президентски избори в САЩ. \r\n1799 г. \r\nНаполеон I побеждава османската армия на остров Абукир, разположен в делтата на р. Нил.  \r\nПрез своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на две зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. Умира на 5 май 1821 г. на о-в Св. Елена. \r\n1704 г. \r\nПо време на Войната за наследяването на испанския трон, британският генерал сър Джордж Рук завладява Гибралтар от испанците и го обявява за британска територия.  \r\nГибралтар е с площ 6.5 кв. км, разположен в южната част на Пиринейския полуостров, включващ скалист полуостров и пясъчен провлак. Граничи с Испания - 1.2 км. Бреговата му линия е 15 км., а неговото географско положение го прави един от важните стратегически пунктове, контролиращи изхода на Средиземно море и подходите към него от Атлантическия океан. Неутрална зона дели Гибралтар от испанския град Ла Линеа. Най-високата точка на полуострова е 426 м.  \r\nГибралтар е владение на Великобритания, но притежава значителна самостоятелност във вътрешната си политика, установена с приемането на съвременната конституция през 1969 г. Губернаторът, назначен от кралица Елизабет II, отговаря за отбраната, външната политика, вътрешната сигурност и финансовата стабилност. Всички останали въпроси се разглеждат от Съвет на министрите. \r\nДо завладяването на Гибралтар от англо-холандския флот през 1704 г., той е испански. През 1713 г. според Утрехтския мирен договор, Гибралтар получава пожизнен статут на британска колония при условие, че ще бъде върнат на Испания, ако Великобритания се откаже от него. През 1966 г. започват безрезултатни преговори между Испания и Англия за нов статут на Гибралтар. През 1967 г. с резолюция на ООН за деколонизация на Гибралтар е организиран референдум, който трябва да установи дали населението иска да запази връзката си с Великобритания. 12 138 гибралтарци гласуват \"за\" британския суверинитет срещу 44 \"против\". На тази дата са родени: \r\n1970 г. \r\nРодена е Дженифър Лопес - американска поппевица и актриса. Лопес дебютира в киното на 16 години, а истинската й артистична кариера започва с комедийния телевизионен сериал \"In Living Color\", след което получава малки роли и в други филми. Снима се във филми заедно с Уесли Снайпс, Джордж Клуни, Уди Харисън и други. Тя е най-скъпоплатената латиноактриса в Холивуд за 1998 г. През лятото на 1999 г. Дженифър Лопес записва дебютния си попалбум \"On the 6”, от който безспорен хит е песента \"If You Had My Love\", а през 2001 г. издава албума \"J.Lo\". \r\n1946 г. \r\nРоден е Горан Маркович - сръбски режисьор, сценарист, актьор; син на актьорите Р. и О. Маркович. Между 1965 г. и 1970 г. Роден учи режисура във филмовото училище в Прага. Първоначално снима документални и телевизионни филми. Първият му игрален филм “Специално възпитание” (1977 г.) е приет добре от кинокритиците и публиката; следващите му филми печелят зрителския интерес, но са отречени от критиката. Освен със снимането на филми, Горан Роден се занимава и с поставяне на театрални пиеси. От 1979 г. преподава специалност “Филмова режисура” в Белград. Участва във филмите “Национална класа” (1979 г.), “Майстори, майстори” (1980 г.), “Тайванска канаста” (1985 г.), “Вече видяно” (1987 г.), “Сборен пункт” (1988 г.), “Тито и аз” (1992 г), “Сърбия година нула” (2001 г.), “Кордон” (2002 г.). \r\n1942 г. \r\nРодена е Ирина Петровна Мирошниченко - руска актриса. През 1965 г. Мирошниченко завършва Школата студия на МХАТ и постъпва на работа в същия театър. Първата й значима филмова роля е в “Знаеха ги само по лице” (1967 г.). Снима се и в “Николай Бауман” (1968 г.), “Грешката на резидента” (1968 г.), “Мисия в Кабул “ (1971 г.), “Вуйчо Ваньо” (1971 г.), “Тази сладка дума - свобода” (1973 г.), “И други официални лица” (1976 г.), “Не сте и сънували” (1981 г.), “Да се признае за виновен” (1984 г.), “Тайните на мадам Вонг” (1985 г.), “Зимна вишна, 2” (1990 г.). \r\n1898 г. \r\nРодена е Амелия Ерхарт (1898 - 1937) - американски пилот, първата жена, извършила самостоятелен полет над Атлантическия океан. През 1937 г. при опит да обиколи света със самолет, изчезва безследно над Тихия океан. \r\n1880 г. \r\nРоден е Ърнест Блох - швейцарски и американски композитор, цигулар, диригент и педагог. Учи при Е. Жак-Делкроз и Е. Изаи. Професор в Женевската консерватория (1911-1915 г.). Сред по-известните му произведения са операта \"Макбет\", поставена през 1910 г. в \"Опера Комик\", Париж, симфонията \"Израил\", рапсодията \"Шеломо\" за виолончело с оркестър, Свещена служба за баритон, хор и оркестър. Автор е на две симфонии, симфонични поеми и сюити, рапсодии, концерти, камерни и вокални произведения. Умира на 16 юли 1959 г. в Портлънд, Орегон, САЩ. \r\n1867 г. \r\nРоден е генерал-майор Михаил Сапунаров. Завършва Военното училище в София през 1887 г. и служи в пехотата. През Балканската война (1912 - 1913) е командир на дружина в 48-ми пехотен полк, с който воюва при Люлебургас и Чаталджа. През Втората балканска война (1913) е командир на 63-ти пехотен полк и воюва срещу сърбите при Черни връх и връх Тумба. По време на Първата световна война (1915 - 1918) е началник на полевата канцелария при Главната квартира (1915 - май 1917) и командир на Планинската пехотна дивизия (май 1917 г. - септември 1918 г.), с която воюва на Македонския фронт. През 1919 г. излиза в запас. \r\n1857 г. \r\nРоден е Хенрик Понтопидан - датски писател. В творбите си Понтопидан рисува предимно живота в датската провинция. Автор е на социално-критическата психологическа трилогия \"Обетована земя\" (1891-1895 г.), на философските романи \"Щастливецът Пер\" (1898-1904 г.), \"Царството на мъртвите\" (1912-1916). Взема нобелова награда за литература през 1917 г. Хенрик Понтопидан умира на 21 август 1943 г. в Копенхаген. \r\n1854 г. \r\nРоден е Константин Йосеф Иречек – чешки историк, член на Френската академия на науките (1898 г.), почетен член на БАН (1898 г.). Завършва история с докторат в Карловия университет в Прага през 1885 г., където специализира история на славяните. Професор по всеобща история в Карловия университет (1884-1893 г.) и по история на славянските народи и техните съседи във Виенския университет (1893-1918 г.). Вниманието му е насочено главно към историята на славянските народи и основно към историята на българския народ. През 1882 г. издава своята първа научна работа - \"Книгопис на новобългарската книжнина. 1806-1870 г.” Насърчаван и подпомаган от много българи, между които М. Дринов, Иречек написва дисертация на тема \"История на българите\", излязла на чешки (1876 г.), руски език (1878 г.), претърпява също и няколко български издания (1886 г., 1888 г., 1929 г.). Този труд е първата цялостна българска научна история. Тя обхваща периода от древността до 1875 г. Над него Иречек работи до смъртта си. В отделен том \"История на българите\" (1939 г., посмъртно) са издадени неговите многобройни бележки, допълнения и нови материали. В периода 1879-1884 г. живее в България. Работи като главен секретар в Министерството на народното просвещение (1879-1881 г.), министър на народното просвещение (1881-1882 г.) и председател на Учебния съвет при министерството; директор на Народната библиотека (1884 г.). Политическата му ориентация е към консервативното течение. Големи са заслугите му за организиране на учебното дело в България, за създаване на редица културни институти и опазването на българската старина; един от инициаторите за възобновяването на дейността на БКД в София. Извършва няколко обиколки из страната с научна цел. Издава \"Пътувания по България\" (1888 г., на български език - 1899 г.), \"Княжество България\" (1891 г., на български език - 1899 г.), \"История на сърбите\" (4 т., 1922-1923 г., посмъртно). Умира на 10 януари 1918 г. \r\n1828 г. \r\nРоден е Николай Гаврилович Чернишевски - руски общественик, писател, икономист, философ, мислител. Завършва Саратовската духовна семинария през 1845 г. и историко-филологическото отделение на Петербургския университет през 1850 г. Върху формирането на мирогледа му силно влияят класиците на немската философия, английската политическа икономия и френския утопичен социализъм. Особено силно е влиянието на В. Г. Белински и А. И. Херцен. При завършването на университета е убеден философ-материалист, демократ с радикални убеждения и привърженик на утопичния социализъм. Известно време преподава руски език и литература в Саратовската гимназия (1851-1853 г.), след което се преселва в Петербург и става сътрудник на ляволибералните (почти радикални) списания “Отечественные записки” и “Современник”. Защитава магистърска дисертация “Естетическите отношения на изкуството към действителността”, полага началото на материалистическата естетика в Русия. Журналистическата дейност на Чернишевски е насочена към решаване на обществените проблеми в Русия чрез ликвидиране на крепостничеството. В печата публикува историко-литературни и литературно-критични статии, защитава реализма в литературата и утвърждава тезата, че литературата трябва да служи на интересите на народа. След 1857 г. цялото му внимание е насочено към икономическите и политически проблеми в Русия: включва се в обсъждането на условията за предстоящата реформа. Заедно с Херцен е един от създателите на народничеството. Влиянието на Чернишевски в руското общество нараства силно особено след отмяната на крепостничеството (19 февруари 1861 г.). В своя роман “Какво да се прави” (1862-1863 г.) описва живота на хората от новото общество - “разумните егоисти”, които живеят от своя труд и по нов начин устройват своя семеен живот и живота в обществото. Заради своята обществена и литературна дейност Чернишевски е арестуван и осъден (1864 г.) на 7 години каторга и вечно заселване в Сибир. След като изтърпява каторжното наказание, е заселен във Вилюйската крепост (1871 г.), където живее до 1883 г. Разрешено му е да живее в Астрахан (1883 г.) под надзора на полицията, а през юни 1889 г. получава разрешение да живее в Саратов. Там той и умира. \r\n1802 г. \r\nРоден е френският романист и драматург Александър Дюма-баща (1802 - 1870). Най-известни са романите му с фантастично-историческо съдържание: \"Тримата мускетари\", \"Граф Монте Кристо\", \"Нелската кула\", \"След 20 години\", \"Виконт Бражелон\", \"Кралица Марго\" и други. Умира на 5 декември 1870 г. в Пюи, департамент Долна Сена. \r\n1783 г. \r\nРоден е Симон Боливар (1783 - 1830). Национален герой на Южна Америка. Създател на независима Боливия. На тази дата умират: \r\n1986 г. \r\nУмира нобеловият лауреат американският биохимик Фриц Алберт Липман (1899 - 1986). Германец по произход; професор по биохимия (от 1949); член на Националната Академия на Науките на САЩ (1950), на Лондонското кралско дружество (1962). Роден е на 12 юни 1899 г. в Кьонинсберг, Германия, днес Калининград, Русия. Липман отделя и изследва химическата структура и биологичната роля на коензим А. Завършва Берлинския университет през 1924 г. Работи в института \"Кайзер Вилхелм\" в Берлин (1927 - 1931), в Рокфелеровия институт в САЩ (1931 - 1932), в Карлсбергската лаборатория в Копенхаген (1932 - 1939). Емигрира в САЩ през 1939 г. До 1941 г. е в Корнуелския, а до 1949 г. в Харвардския университет и в Масачусетската болница (1949 - 1957). Работи в Рокфелеровия институт от 1957 г. Научните му трудове са върху обмяната на веществата в клетките и биосинтеза на белтъчините. Получава Нобелова награда през 1953 г. \r\n1974 г. \r\nУмира сър Джеймс Чадуик - английски физик, член на Лондонското кралско дружество (1927 г.), роден на 20 октомври 1891 г. в Болингтън до Манчестър. Завършва Манчестърския и Кеймбриджкия университет. През 1923 г. преподава в Кеймбриджкия университет; заместник-директор на Кавендишовата лаборатория. Преподавател е в Ливърпулския университет (1935-1948 г.). Директор на колежа Гонвил и Киз в Кеймбриджкия университет (от 1948 г.). Научните му трудове и изследвания са по физика на атомното ядро. През 1920 г. експериментално потвърждава равенството между заряда на ядрото и поредния номер на химичния елемент. Изследва изкуственото преобразуване на химичните елементи под действието на алфа-частици. Голяма заслуга на Чадуик е откриването на неутрона при облъчване на берилиева мишена с поток от алфа-частици през 1932 г. Ръководи групата английски учени, която работи в лабораторията в Лос Аламос (САЩ) над проекта за атомна бомба (1943-1945 г.). Получава Нобелова награда за физика през 1935 г. \r\n1927 г. \r\nУмира Рюноске Акугатава - японски писател, роден на 1 март 1892 г. Ученик на Нацуме Сосеки. Публикува свои произведения от 1914 г. Става популярен с новелите \"Рашомон\" (1915 г.) и \"Нос\" (1916 г.). Със скептицизъм и отвращение от японския милитаризъм са пропити произведенията му \"Мъките на ада\" (1918 г.), \"Животът на един идиот\" (1927 г.) и други. Завършва живота си със самоубийство. През 1935 г. в Япония е учредена литературна награда на негово име. \r\n1848 г. \r\nУмира Андрей Иванович Иванов - руски художник, представител на класицизма роден през 1776 г. Учи в Петербургската художествена академия (1782-1797 г.) при Г. И. Угрюмов. От 1798 г. преподава в Художествената академия (от 1803 г. е академик, от 1812 г. - професор). По време на произвола на Николай I е уволнен (1830 г.). Той е активен участник в Свободното дружество на любителите на словесността, науката и изкуствата. Негови картини са \"Смъртта на Пелопида\" (около 1800 г.), \"Подвигът на младия киевлянин\" (около 1810 г.), \"Единоборството на Мстислав Удалов с Редедей\" (около 1812 г.). Сред учениците му са неговият син А. А. Иванов и К. П. Брюлов. \r\n1655 г. \r\nУмира Фридрих фон Логау - германски поет, роден през юни 1604 г. в Брокрут . Автор на епиграми, в които бичува политическите и нравствените пороци на обществото. Стиховете му съдържат народни пословици и поговорки. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;  \r\nИсторически архив на Агенция “Фокус” - отдел “Архив и бази данни” и други.;", "date": "2018.07.24", "title": "Денят 24 юли в световната история"}
{"url": "http://www.focus-news.net/news/2018/07/24/2548852/smolyan-obshtinskite-savetnitsi-ot-gerb-shte-se-sreshtnat-s-zhitelite-na-selo-arda.html", "text": "Общинските съветници от ГЕРБ-Смолян Ангел Безергянов, Екатерина Гаджева, Анита Чолакова, Мариана Сивкова и Ивайло Халваджиев ще проведат среща с жителите на смолянското село Арда. Срещата ще бъде от 18.00 часа в местното читалище. Това съобщиха от пресцентъра на  ПП ГЕРБ . \r\nПредставителите на ГЕРБ ще отговорят на конкретни въпроси, които касаят местното население и ще търсят решение на поставените проблеми.", "date": "2018.07.24", "title": "Смолян: Общинските съветници от ГЕРБ ще се срещнат с жителите на село Арда"}
{"url": "http://www.focus-news.net/news/2018/07/24/2548853/ministerstvoto-na-otbranata-shte-otbelezhi-140-ata-godishnina-ot-sazdavaneto-na-balgarskata-armiya-s-praznichen-kontsert.html", "text": "Министерството на отбраната ще отбележи 140-ата годишнина от създаването на Българската армия с празничен концерт пред Народния театър „Иван Вазов“. Това съобщиха от пресцентъра на  Министерството на отбраната . \r\nВ концерта ще участват Гвардейският представителен духов оркестър и Представителният ансамбъл на Въоръжените сили. Под диригентството на майор Йордан Христов и старши лейтенант Лъчезар Кръстев, ще бъдат изпълнени „Родина“ – марш, „Кармен“ от Бизе, „Еленино хоро“ и  „Дунавско хоро“ на Дико Илиев, както и други популярни произведения. В програмата на концерта са включени и изпълнения на Орлин Горанов, Емилия Валенти, Таня Дупаринова, Бойка Дангова, Гуна Иванова и Сунай Чалъков. \r\nПразничният концерт ще започне от 18.00 часа утре пред Народния театър „Иван Вазов“. Входът е свободен.", "date": "2018.07.24", "title": "Министерството на отбраната ще отбележи 140-ата годишнина от създаването на Българската армия с празничен концерт"}
{"url": "http://www.focus-news.net/news/2018/07/24/2548854/dobrich-zhiteli-na-osem-dobrudzhanski-sela-izlizat-na-protest-zaradi-loshoto-sastoyanie-na-patya-lyaskovo-dobrich.html", "text": "Жители на осем добруджански села (Козлодуйци, Лясково, Житница, Тянево, Камен, Черна, Пчелник и Крагулево) излизат на протест заради лошото състояние на пътя Лясково-Добрич. Това съобщи кметът на село Житница Йордан Господинов, предаде кореспондентът на  Радио „Фокус” – Варна . Протестът ще се състои от 11.00 часа на пътя Добрич-Силистра, на разклона за село Смолница. Намерението на протестиращите е да предизвикат отклоняване на превозните средства по трасето за Лясково, за да покажат на шофьорите лошото състояние на пътната отсечка, по която се налага да се движат автомобилите и живеещите в района. Настоява се за отговор на желанието за цялостно преасфалтиране на пътя. Ремонт е обещаван още в предходните години и частичното закърпване на дупки по пътя не удовлетворява жителите на околните села, каза Йордан Господинов. Ако не бъде получен отговор, който да носи решение на проблема, протестиращите са готови на по-крайни действия, например да излязат на протест на главния път за Варна, допълни кметът на село Житница. Пътят Добрич-Лясково е с дължина 17 километра. Близо четири години жителите в района настояват за предприемане на спешни мерки.  \r\nЖулиета НИКОЛОВА", "date": "2018.07.24", "title": "Добрич: Жители на осем добруджански села излизат на протест заради лошото състояние на пътя Лясково-Добрич"}
{"url": "http://www.focus-news.net/news/2018/07/24/2548856/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП - София на ул. „Леге“ №10, етаж 1. Това съобщиха от пресцентъра на  ГС на БСП - София . \r\nЖелаещите може да се запишат предварително на телефон 02/987 20 86.", "date": "2018.07.24", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/07/24/2548844/parlamentarnata-komisiya-po-byudzhet-i-finansi-shte-obsadi-na-vtoro-chetene-promenite-v-zakona-za-aktsizite-i-danachnite-skladove.html", "text": "От 15.00 часа в зала „Запад“ на Народното събрание Комисията по бюджет и финанси ще проведе заседание, на което ще обсъди на второ четене Законопроект за промени в Закона за акцизите и данъчните складове. В петък от ГЕРБ са оттеглили предложението си за бандерол на бирата в опаковки над 5 литра. Идеята за бандерол бе внесена от председателя на Комисията по бюджет и финанси Менда Стоянова. Мотивът за това бе осъществяването на по-голям контрол върху производителите без това да се отрази на цената на наливната бира, която и сега се облага. В законопроекта обаче остава без промяна предложението за облагането на бездимни цигари, като акцизът за тях ще е 40%.", "date": "2018.07.24", "title": "Парламентарната комисия по бюджет и финанси ще обсъди на второ четене промените в Закона за акцизите и данъчните складове"}
{"url": "http://www.focus-news.net/news/2018/07/24/2548857/stara-zagora-otkrivat-izlozhba-prostranstva-v-hudozhestvenata-galeriya.html", "text": "От 18.00 часа в западната зала на Художествена галерия - Стара Загора ще бъде представена изложбата „Пространства”. Тя включва 28 произведения от фонда на галерията Стара Загора. Това съобщиха от пресцентъра на  Община Стара Загора . Съставител на изложбата е Пламен Кирилов – уредник в ХГ Стара Загора, съобщи директорът проф. д-р Марин Добрев. \r\nЕкспозицията е посветена на артистичния възглед за пространството на две поколения съвременни български живописци, сред които са:  Христо Симеонов, Никола Манев, Минчо Мивчев, Николай Янакиев, Станислав Памукчиев, Недко Итинов, Деля Чаушева, Мартина Караиванова и др.", "date": "2018.07.24", "title": "Стара Загора: Откриват изложба „Пространства“ в Художествената галерия"}
{"url": "http://www.focus-news.net/news/2018/07/24/2548858/burgas-grupa-celebration-shte-predstavi-svoy-akustichen-kontsert-v-ekspo-tsentar-flora.html", "text": "От 20.00 ч. група Celebration ще представи свой unplugged концерт в експо център „Флора“. Това съобщиха от  Община Бургас . Концертът включва авторски песни и интерпретации на световни хитове. Групата ще зарадва музикалните фенове с нова програма, включваща разнообразни стилове и уникална смесица от акустично и рок звучене, подплатено с майсторски вокални изпълнения. \r\nМузикантите от Celеbration не са непознати на бургаската публика. Те участваха в последния новогодишен концерт, организиран от Общината. Групата няма търпение да излезе отново пред бургаската публика, но с различно лятно настроение. \r\nВходна такса - 5 лв., за ученици и пенсионери - 3 лв. Билети търсете в касата на експо център „Флора“.", "date": "2018.07.24", "title": "Бургас: Група Celebration ще представи свой акустичен концерт в експо център „Флора“"}
{"url": "http://www.focus-news.net/news/2018/07/24/2548859/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  водоснабдителното дружество . Във връзка с пресвързване на сградно водопроводно отклонение  на ул. 185 вилна зона „Американски колеж“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на вилна зона „Американски колеж“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 186 ъгъла с ул. 190. \r\nВъв връзка с изграждане на сградно водопроводно отклонение  на ул. „Ген. Иван Колев“ кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Ген. Иван Колев“ от ул. „Проф. Марин Големинов“ до ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев “№57. \r\nВъв връзка с подмяна на сградно водопроводно отклонение  на ул. „Васил Левски“ с. Лозен, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Минзухар“, ул.  „Пролетна“  от ул. „ Заградена поляна“ до  ул. „Борова гора“, ул . „Заградена поляна“ от ул. „ Пролетна“ до ул. „ Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролетна“ ъгъла с ул. „Заградена поляна“. \r\nВъв връзка с подмяна на сградно водопроводно отклонение  на ул. 518 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. 518 от ул. 513 до ул. 514. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 518 №15. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.07.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/24/2548860/sofiya-vavezhda-se-vremenna-organizatsiya-na-dvizhenieto-za-uldaskal-stoyan-popandreev-mezhdu-ulbelite-brezi-i-ulvodenichnitsa.html", "text": "До 24.00 часа на 07 август 2018 г. се забранява влизането на пътни превозни средства по дясна пътна лента на ул. „Даскал Стоян Попандреев” от ул. „Кумата“ до ул. „Ралевица“, в посока Околовръстен път. Това съобщиха от пресцентъра на  Столична община .", "date": "2018.07.24", "title": "София: Въвежда се временна организация на движението за ул.„Даскал Стоян Попандреев“ между ул.„Белите Брези“ и ул.„Воденичница“"}
{"url": "http://www.focus-news.net/news/2018/07/24/2548861/pernik-lyatna-chitalnya-poznaniya-za-sveta-shte-se-provede-v-regionalna-biblioteka-sv-minkov.html", "text": "От 14.00 часа в читалнята на Регионална библиотека „Св. Минков“ ще се състои лятна читалня „Познания за света“ - занимателни игри с деца от ЦПЛР – ОДК Перник. Това съобщиха от пресцентъра на  Община Перник .", "date": "2018.07.24", "title": "Перник: Лятна читалня „Познания за света“ ще се проведе в Регионална библиотека „Св. Минков“"}
{"url": "http://www.focus-news.net/news/2018/07/24/2548864/blagoevgrad-povishena-opasnost-ot-padashti-kamani-ima-v-kresnenskoto-defile-i-po-patya-simitli-gotse-delchev.html", "text": "Благоевград. Интензивно е движението по главен път Е-79 и автомагистрала „Струма“. Пътните настилки в областта са предимно сухи и нормално проходими. Това съобщиха за  Радио „Фокус“-Пирин  от Областно пътно управление – Благоевград. Натоварено движение, но без образуването на колони от автомобили се наблюдава и по второкласен път Симитли – Гоце Делчев. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2018.07.24", "title": "Благоевград: Повишена опасност от падащи камъни има в Кресненското дефиле и по пътя Симитли – Гоце Делчев"}
{"url": "http://www.focus-news.net/news/2018/07/24/2548862/plovdiv-43-godishen-mazh-e-zaginal-sled-kato-kolata-mu-e-padnala-v-kanal-na-okolovrastniya-pat-kray-razklona-za-markovo.html", "text": "43-годишен мъж е загинал, след като колата му е паднала в канал край разклона за Марково на околовръстния път. Това съобщи за  Радио „Фокус“ – Пловдив  говорителят на ОДМВР. Сигналът за инцидента е бил получен минути след 20 ч. На място е установен автомобил „Пежо“. Местопроизшествието е запазено, извършен е оглед. Причините и обстоятелствата около смъртта на мъжа се разследват. \r\nВесела КРЪСТЕВА", "date": "2018.07.24", "title": "Пловдив: 43-годишен мъж е загинал, след като колата му е паднала в канал на околовръстния път край разклона за Марково"}
{"url": "http://www.focus-news.net/news/2018/07/24/2548863/plovdiv-opasnost-ot-padashti-kamani-ima-po-patishtata-krichim-devin-yugovo-laki-i-asenovgrad-smolyan.html", "text": "Опасност от падащи камъни има по пътищата Кричим-Девин, Югово-Лъки и Асеновград-Смолян. Това каза за  Радио „Фокус“ – Пловдив  дежурният от Областно пътно управление. От там призовават водачите да шофират с повишено внимание и съобразена скорост по тези участъци. Все още движението по пътя Югово-Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nИнтензивен е трафикът на територията на град Пловдив към този час на деня. По-големи задръствания се образуват по булевардите „Цар Борис III Обединител“, „Христо Ботев“, „Васил Априлов“ и „Пещерско шосе“. Заради строително-монтажни дейности по полагане на топлопровод, до 31 юли ще остане затворена ул. „Полк. Сава Муткуров“ в града. Обходният маршрут е по ул. „Сърнена гора“. Пътните настилки на територията на град Пловдив са сухи и нормално проходими. Пътните настилки на територията на града са сухи и нормално проходими. \r\nВесела КРЪСТЕВА", "date": "2018.07.24", "title": "Пловдив: Опасност от падащи камъни има по пътищата Кричим-Девин, Югово-Лъки и Асеновград-Смолян"}
{"url": "http://www.focus-news.net/news/2018/07/24/2548865/normalno-se-osashtestvyava-avtomobilnoto-dvizhenie-v-shumen-i-oblastta.html", "text": "Нормално се осъществява автомобилното движение в Шумен и областта, предаде репортер на  Радио „Фокус“- Шумен . Интензивен е трафикът в централната градска част на Шумен, на входно- изходните пунктове, както и в посока индустриалната зона на града. Светофарните уредби функционират без промяна. От 10.30 до 17.00 часа временно се затваря общинският път между селата Царев брод и Велино. Определен е обходен маршрут: село Царев брод – село Златна нива – село Върбяне–село Избул– село Правенци–село Велино. Промяната се налага заради поставяне на еластична прелезна настилка. Интензивен е трафикът по републиканските пътища в посока Русе и Бургас, както и по автомагистрала „Хемус“. Стационарна камера за контрол на скоростта е разположена в близост до бензиностанцията в района на 7-ми км на главен път – София-Варна, край Шумен. Сред натоварените и рискови участъци по трасето са кръговото кръстовище на 7-ми км и кръстовището за кв. Макак. Върбишки проход е затворен, а по пътя Радко Димитриево-Друмево е в сила забраната за движение на товарни автомобили над 10 тона, обходът е Шумен-Овчарово-Друмево. \r\nИвелина ИВАНОВА", "date": "2018.07.24", "title": "Нормално се осъществява автомобилното движение в Шумен и областта"}
{"url": "http://www.focus-news.net/news/2018/07/24/2548855/tass-broyat-na-zhertvite-ot-gorskite-pozhari-okolo-atina-e-dostignal-do-24-dushi-poveche-ot-150-sa-raneni.html", "text": "Броят на загиналите в резултат на горските пожари в околностите на Атина е достигнал 24 души. Най-малко 154 души са ранени, предава  ТАСС,  позовавайки се на местни медии. \r\nПо-рано прессекретарят на гръцкото правителство Димитрис Цанакопулос съобщи за 20 загинали и за 69 души, настанени в болницата. \r\nСпоред гръцкия телевизионен канал ERT много от пострадалите се намират в критично състояние. Повече от 700 души са спасени от специалните служби и от рибари от плажовете, където хората са бягали от стихията. \r\nДо сутринта повечето пожари са поети под контрол. Силният вятър, който е помагал на разпространението на пламъците, е стихнал.   Виктор Турмаков", "date": "2018.07.24", "title": "ТАСС: Броят на жертвите от горските пожари около Атина е достигнал до 24 души, повече от 150 са ранени"}
{"url": "http://www.focus-news.net/news/2018/07/24/2548868/dobrich-sastavi-na-kosta-rika-i-malayziya-shte-se-predstavyat-vav-vtoriya-den-na-xvii-to-izdanie-na-mezhdunarodniya-festival-folklor-bez-granitsi.html", "text": "Състави на Коста Рика и Малайзия ще се представят във втория ден на XVII-то издание на Международния фестивал „Фолклор без граници“, предаде кореспондентът на  Радио „Фокус” – Варна . Изданието се организира съвместно с Националната секция на CIOFF - БЪЛГАРИЯ (Международен съвет на организаторите на фестивали за фолклор и традиционни изкуства, асоцииран член на ЮНЕСКО). Фестивалът се провежда под патронажа кмета на Община град Добрич Йордан Йорданов. Заради променливото време Община град Добрич промени началния час на концертите. Те започва в 18.00 часа на откритата сцена на площад „Свобода“. Ръководители на Фолклорен ансамбъл „Ла Койолера“ от Сан Хосе, Коста Рика, са Монсерат Мария Ибара Оварес и Натали Мария Салгуеро Оварес. Представят музика и танци от три големи региона на страната - провинциите Гуанакасте, Лимон и Пунтаренас. 25 изключително атрактивни представители на тази страна, наричана „зеленото бижу” на Латинска Америка и определена за една от най-ценните екологични дестинации в света. Фолклорът им пресъздава присъщата на коренните жители „радост от живота”. В ритмите и танците им са въплътени историята, красотата на природата, културните традиции. Танцов ансамбъл „Исмма“ от Институт по изкуствата в Мелака е от друга екзотична държава, притежаваща удивителна природа и огромно богатство от древни традиции и модерно съвремие. Ръководител на тези „културни посланици” е Мод Насрудин Бин Рахман. Характерното за техните музика и танц е разказването на история, случка, събитие. Чрез движенията си пресъздават местните традиции и обичаи. Невероятен колорит, пищни костюми и изящество. В последния ден на фестивала – 25 юли, ще се изявят танцови състави от Грузия и Боливия.  \r\nЖулиета НИКОЛОВА", "date": "2018.07.24", "title": "Добрич: Състави на Коста Рика и Малайзия ще се представят във втория ден на XVII-то издание на Международния фестивал „Фолклор без граници“"}
{"url": "http://www.focus-news.net/news/2018/07/24/2548867/burgas-chast-ot-patishtata-v-oblastta-sa-mokri-i-hlazgavi.html", "text": "Част от пътищата в област Бургас са мокри и хлъзгави. Това каза за  Радио „Фокус“ – Бургас  дежурният в Областно пътно управление. Овладени са последиците от снощната буря, няма подадени сигнали за аварии. \r\nС нормална интензивност се осъществява движението по основните улици и булеварди в града. На входно-изходните пътни артерии на Бургас движението е по-интензивно. По-натоварен е автомобилният трафик в града в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”. \r\nИнтензивно е движението в сутрешните часове и по централните градски улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. \r\nМария ГЕОРГИЕВА", "date": "2018.07.24", "title": "Бургас: Част от пътищата в областта са мокри и хлъзгави"}
{"url": "http://www.focus-news.net/news/2018/07/24/2548870/veliko-tarnovo-lek-i-tovaren-avtomobil-sa-katastrofirali-v-rayona-na-s-ledenik-na-patya-veliko-tarnovo-sevlievo.html", "text": "Лек и товарен автомобил са катастрофирали в района на с. Леденик на пътя Велико Търново - Севлиево. Това съобщиха за  Агенция „Фокус“  от пресцентъра на ОДМВР-Велико Търново. При инцидента няма пострадали. Пътното произшествие е обработено и движението в района вече се осъществява нормално.", "date": "2018.07.24", "title": "Велико Търново: Лек и товарен автомобил са катастрофирали в района на с. Леденик на пътя Велико Търново - Севлиево"}
{"url": "http://www.focus-news.net/news/2018/07/24/2548830/netherlands-times-holandiya-mozhe-da-prieme-ogranichen-broy-beli-kaski.html", "text": "Правителството на Холандия съобщи, че страната обмисля възможността да приеме „ограничен брой“ членове на сирийската неправителствена организация „Белите каски“, пише   Netherlands Times. \r\n„Важно условие ще е идентификацията, регистрацията и прегледа“, съобщи говорител на министерството на правосъдието и сигурността.  \r\n„Белите каски“ няма да могът да останат в Йордания за неопределено време. Договорено е, че след три месеца те ще се преместят в различни западни държави. Германия, Великобритания и Канада незабавно се съгласиха да приемат  някои от тях. „Холандия също проучва възможността за подслон на някои“, съобщи говорителят.  Виктор Турмаков", "date": "2018.07.24", "title": "Netherlands Times: Холандия може да приеме „ограничен брой“ „Бели Каски“"}
{"url": "http://www.focus-news.net/news/2018/07/24/2548825/reuters-poveche-ot-20-dushi-sa-zaginali-po-vreme-na-gorskite-pozhari-v-gartsiya.html", "text": "Прессекретарят на гръцкото правителство Димитрис Цанакополус съобщи, че горските пожари, бушуващи край Атина, са отнели живота на повече от 20 лица и са ранили повече от 100, сред които 16 деца, предава   Reuters. \r\nГръцката противопожарна охрана се бори с няколко пожара край Атина вече повече от половин денонощия. Най-големият брой ранени и загинали се наблюдава в района Мати. \r\n„За жалост там са най-многото ранени и най-многото загинали. Хора, които не са успели да напуснат района и са били блокирани в своите домове и автомобили“, заяви Цанакополус.  Виктор Турмаков", "date": "2018.07.24", "title": "Reuters: Повече от 20 души са загинали по време на горските пожари в Гърция"}
{"url": "http://www.focus-news.net/news/2018/07/24/2548871/pregled-na-osnovnite-temi-v-burgaskiya-pechat.html", "text": "„След чумата по овцете жени от Бургас питат как са загробени животните в Странджа“ е водещото заглавие в днешния брой на вестник  „Черноморски фар“ . Искат официална информация спазено ли е европейското законодателство при процедурата. Отговорите на Областна дирекция по безопасност на храните ще бъдат разпространени чрез медиите и социалните мрежи, обещаха вносителите. \r\n„След успешен проект: Трима души с ампутирани крайници проходиха в Бургас“ е друго водещо заглавие в днешния брой на ежедневника.Уникален център в УМБАЛ – Бургас, който функционира от началото на годината, дава шанс на хора с ампутации да се интегрират успешно в обществото. \r\nБлизо 100 хиляди лева за проект на новия стадион е още едно заглавие от първа страница. Изготвяне на технически инвестиционен проект за стадион и спортна база предвижда Община Бургас. Основната цел е изграждането на нов градски футболен стадион, отговарящ на изискванията на УЕФА и осигуряващ възможност за провеждане на официални състезания. Избраният терен е в промишлена зона „Юг-Запад“ в „Меден Рудник“. Строителството на новия стадион ще започне до 1 година, уточнява статията. \r\n„Тема на деня“ в днешния вестник е „Митницата задържа десетки хиляди фалшиви стоки“.", "date": "2018.07.24", "title": "Преглед на основните теми в бургаския печат"}
{"url": "http://www.focus-news.net/news/2018/07/24/2548874/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grada.html", "text": "Ограничено е движението в участък от път Велико Търново – Дряново – Габрово – Стара Загора в района на град Габрово. По улица „Малина“ в областния център се извършват строителни дейности, които трябва да приключат до 30 септември. На място е поставена необходимата сигнализация, а обходният маршрут за квартал Чехлевци е по е по път III – 5004, път II – 44  и път III -4404. Това съобщиха за  Радио „Фокус” – Велико Търново  от Областно пътно управление - Габрово. Условията за пътуване в областта са нормални. Настилките са частично мокри. Времето е предимно облачно, без валежи. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август ще се извършват ремонти в участък от пътя Чехлевци - Велчевци. Движението е в едната лента. Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече  ремонт на пътно съоръжение при км 18+693. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември.  Отворен за движение е прохода Шипка, но остава в сила забраната за товарни автомобили над 12 тона. \r\nЛуиза ТРАНЧЕВА", "date": "2018.07.24", "title": "Габрово: Ограничено е движението в участък от път Велико Търново – Стара Загора в района на града"}
{"url": "http://www.focus-news.net/news/2018/07/24/2548875/pregled-na-osnovnite-temi-v-shumenskiya-pechat.html", "text": "„Генералният консул на Русия се срещна с кмета и с областния управител“ е водещото заглавие във вестник  „Шуменска заря“ . Новият генерален консул на Русия във Варна Владимир Климанов беше на първото си официално посещение в Шумен. Той е на този пост от средата на месеца. Преди това Климанов беше генерален консул на Русия в Русе. Назначението във Варна е неговата четвърта дипломатическа мисия в България след 2 мандата в посолството на Руската федерация в София и след четирите години в Русе. „Усложняват условията на конкурса за директор на ДКЦ – I“, пише изданието. Съветници искат да се прецизират още условията за избор на управител на общинското лечебно заведение ДКЦ -I. Освен да е магистър по медицина, кандидатът да има квалификация здравен мениджмънт, да не е осъждан, да отговаря на Наредбата за условията и реда за упражняване на правата на собственост на общината в търговски дружества, да има най-малко пет години стаж като лекар или икономист, съветниците добавиха опитът като лекар да бъде петгодишен, но в рамките на последните десет години. „Процедурата за ПСПВ – Шумен вече е отворена“, информира ежедневникът. Процедурата за изграждане на Пречиствателната станция за питейна вода на Шумен е отворена. Изминатият път вече е към финала си. Съвсем скоро ще бъде обявена обществената поръчка за избор на изпълнител. Бенефициент на големия воден проект за Шумен ще бъде местното водно дружество. „Поканени сме да сключим договор за финансиране“, каза за в. „Шуменска заря“ управителят на В и К инж. Красимир Марков. „Забавя се преобразуването на две училища в обединени“, съобщава всекидневникът. Преобразуване на Основното училище „Христо Ботев“ в шуменското село Друмево и на Основното училище „Христо Ботев“ в село Ивански в обединени училища се забавя, защото въпреки взетото положително решение за това от общинския съвет в Шумен и подкрепата от страна на Регионалното управление на образованието в областния център, Министерството на образованието и науката не е дало все още положителното си мнение. Няма министерска подкрепа за преобразуването в обединено училище за нито едно школо в страната, според Найден Косев – заместник-кмет по образование и култура на община Шумен. „Само два часа безплатно паркиране зад библиотеката, може би“ е друг акцент от страниците на изданието. Паркингът южно зад библиотеката става платен. Искането е внесено за разглеждане в Общинския съвет. Това е 17 паркинг, който се предоставя за управление на вече мега предприятието „Общински жилища и имоти“. Платена зона ще стане само външната част на паркинга. Изключва се и пространството пред военния блок. Тепърва ще се ремонтира, ще се поставят указателни табели и инкасатори. Управителят на ОП „Жилища и имоти“ Юлиян Вълчев предположи, че платено ще е паркирането чак през септември.", "date": "2018.07.24", "title": "Преглед на основните теми в шуменския печат"}
{"url": "http://www.focus-news.net/news/2018/07/24/2548876/nikolay-zaychev-kmet-na-peshtera-predprieti-sa-parvite-stapki-letovishte-sv-konstantin-da-stane-naseleno-myasto.html", "text": "Предприети са първите стъпки летовище „Св. Константин“ да стане населено място. Това каза в сутрешния блок „Добро утро, България“ на  Радио „Фокус“  кметът на Пещера Николай Зайчев. По думите му летовището към момента се стопанисва от държавата, но всички дейности и инвестиции там се поемат от Община Пещера, като казусът няма как да бъде решен законово по друг начин. Към момента над 2000 са постройките в местността, има и постоянно живеещи хора, като основание за промяна на статута има, добави градоначалникът. „Направили сме съответните постъпления след решението на Общинския съвет пред Областна администрация. На практика казусът е нерешим от гледна точка на законодателството, тъй като стопанисването на летовището- сметосъбиране и сметоизвозване, заплащането на уличното осветление и снегопочистването през зимния период, се извършва за сметка на община Пещера. В действителност не можем да правим никакви подобрения на летовището и под никаква форма не можем да правим инвестиции, да не говорим и за европейско финансиране, без тези промени. Към настоящия момент сме направили тези постъпления и се надяваме, че в най-скоро време това ще бъде факт. Процедурата включва  след решение на Областна оправа, взимане на решение от Министерски съвет и издаване на указ от президента“, обясни той. Николай Зайчев увери, че няма да се налага промяна в устройствените планове на летовището, като опасенията на някои граждани за придобиване на собственост също не са основателни.", "date": "2018.07.24", "title": "Николай Зайчев, кмет на Пещера: Предприети са първите стъпки летовище „Св. Константин“ да стане населено място"}
{"url": "http://www.focus-news.net/news/2018/07/24/2548877/pazardzhik-ogranicheno-e-preminavaneto-na-tovarni-avtomobili-nad-10-tona-po-transportniya-most-v-selo-boshulya-poradi-remont.html", "text": "Натоварено е движението по главните пътища на областта. Това съобщи за  Радио „Фокус - Пазарджик  дежурният в Областно пътно управление – Пазарджик. Пътните настилки са мокри. Ограничение има на моста в село Бошуля, който е част от републиканската пътна мрежа, Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.24", "title": "Пазарджик: Ограничено е преминаването на товарни автомобили над 10 тона по транспортния мост в село Бошуля поради ремонт"}
{"url": "http://www.focus-news.net/news/2018/07/24/2548872/api-vazstanoveno-e-dvizhenieto-po-patya-koritna-veliko-tarnovo-v-rayona-na-s-ledenik-i-v-otsechkata-balgarski-izvor-sopot.html", "text": "Възстановено е движението по път I-4 Коритна - Велико Търново в района на с. Леденик и в отсечката Български извор - Сопот. Това съобщиха от  Агенция „Пътна инфраструктура“ .", "date": "2018.07.24", "title": "АПИ: Възстановено е движението по пътя Коритна - Велико Търново в района на с. Леденик и в отсечката Български извор - Сопот"}
{"url": "http://www.focus-news.net/news/2018/07/24/2548879/smolyan-povishena-e-opasnostta-ot-padashti-kamani-po-vsichki-patishtata-v-oblastta.html", "text": "Нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, а пътните настилки са мокри на места. Заради валежи и преовлажняване на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението трябва да се осъществява с повишено внимание, съобразно създадената организация на движение по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, поради опасност от паднали камъни и свлечени земни маси върху платното за движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в сутрешните часове е интензивен по бул. „България“, прилежащите към него улици и кръстовища, както и входно-изходните артерии на града. \r\nНели ГЕРГЬОВСКА", "date": "2018.07.24", "title": "Смолян: Повишена е опасността от падащи камъни по всички пътищата в областта"}
{"url": "http://www.focus-news.net/news/2018/07/24/2548878/protothema-korabi-ot-voennomorskiya-flot-na-gartsiya-spasyavat-hora-ot-plazhove-zaradi-bushuvashtite-pozhari-v-atika.html", "text": "Стотици хора избягаха от бушуващите в Атика пожари в пристанището Неа Макри, където чакаха да бъдат спасени от огнената стихия. За да улеснят евакуацията им, властите затвориха пътя от Рафина до Мати, пише  електронното издание на гръцкия вестник Protothema . \r\nНачалникът на Генералния щаб на гръцките въоръжени сили адмирал Евангелос Апостолакис е наредил фрегатата ELLI и десантния кораб IKARIA да се отправят от военноморското присанище на остров Саламин към Неа Макри и да съберат хората, блокирани на плажа, съобщава вестникът. \r\n„Прототема“ отбелязва, че само децата от къмпингите в близост до Неа Макри, които са се евакуирали по плажовете в района са 650, а с тях  са и стотици възрастни. \r\nПревод и редакция:", "date": "2018.07.24", "title": "Protothema: Кораби от Военноморския флот на Гърция спасяват хора от плажове заради бушуващите пожари в Атика"}
{"url": "http://www.focus-news.net/news/2018/07/24/2548882/dobrich-s-narusheno-vodopodavane-shte-badat-kvartalite-stroitel-hristo-botev-balik-yovkovo-sever-i-izgrev-zaradi-prisaedinyavane-na-abonati-kam-noviya-vodoprovod.html", "text": "С нарушено водоподаване ще бъдат жилищните квартали „Строител“, „Христо Ботев“, „Балик – Йовково север“ и „Изгрев“ заради присъединяване на абонати към новия водопровод, предаде кореспондент на  Радио „Фокус” – Варна . Дейностите ще продължат около месец, като водата ще бъде спирана само в делничните дни в рамките на работното време. На 25 юли ще се извърши изключване на стария етернитов водопровод по ул. „Дуранкулак“ и ул. „Липите“, което налага спиране на водопродането в района в рамките на работния ден. \r\nЖулиета НИКОЛОВА", "date": "2018.07.24", "title": "Добрич: С нарушено водоподаване ще бъдат кварталите „Строител“, „Христо Ботев“, „Балик – Йовково север“ и „Изгрев“ заради присъединяване на абонати към новия водопровод"}
{"url": "http://www.focus-news.net/news/2018/07/24/2548880/aleksandra-miteva-babh-afrikanskata-chuma-po-svinete-ne-e-opasna-za-choveka-no-toy-mozhe-da-igrae-rolyata-na-mehanichen-prenositel-na-virusa.html", "text": "Африканската чума не е опасна за човек, но той може да играе ролята на механичен преносител на вируса. Това каза началникът отдел „Хуманно отношение към животните“ към БАБХ д-р Александра Митева в интервю за  Агенция „Фокус“  по повод опасността от разпространение на африканска чума по свинете у нас. „Африканската чума не е опасна за човека, но това е едно от най-опасните заболявания по домашните и дивите свине, тъй като нивата на смъртност са високи, няма ваксина и лечение. Болестта има потенциал за бързо и сериозно разпространение без да признава национални граници и нанася сериозни социално-икономически последици за националната и международната търговия“, коментира Митева. По думите ѝ изкореняването на болестта е изключително трудно веднъж навлязла, особено при дивите свине. „Там може да отнеме години. По тази причина предприемането на превантивни мерки е от изключително значение за предпазване на страната. Болестта не е опасна за човека, но той може да играе роля на механичен преносител на вируса“, уточни Митева.  Пълния текст на интервюто четете по-късно в „Мнение”", "date": "2018.07.24", "title": "Александра Митева, БАБХ: Африканската чума по свинете не е опасна за човека, но той може да играе ролята на механичен преносител на вируса"}
{"url": "http://www.focus-news.net/news/2018/07/24/2548846/regnum-oon-obyavi-che-nyama-otnoshenie-kam-evakuatsiyata-na-belite-kaski-ot-siriya.html", "text": "Официалният представител на прессекретаря на ООН Стефан Дюжарик заяви, че евакуацията на 422-те активисти от неправителствената организация „Белите каски“ от Сирия е организирана без участието на ООН, предава   Regnum. \r\n„ООН няма отношение към процеса на преместване на „Белите каски“. Представителите на Върховния комисариат на ООН правят това, което винаги правят – приеха бежанци, намиращи в търсене на убежище в Йордания. Това трябваше да се направи и се прави за два милиона сирийци“, заяви Дюжарик пред журналисти. Той допълни, че Световната организация е благодарна на правителството на Йордания за щедрия и гостоприемен прием на членовете на организацията. \r\nНа 22 юли стана известно за евакуацията на „Белите каски“ и на техните семейства от Южна Сирия. Правителството на страната смята, че те са свързани с терористи и участват в провокации. Руските дипломати в Израел коментират, че евакуацията ще доведе до по-малко провокации с химическо оръжие в Сирия.  Виктор Турмаков", "date": "2018.07.24", "title": "Regnum: ООН обяви, че няма отношение към евакуацията на „Белите каски“ от Сирия"}
{"url": "http://www.focus-news.net/news/2018/07/24/2548869/kathimerini-v-atika-deystva-rezhim-na-izvanredno-polozhenie.html", "text": "Губернаторът на гръцкия столичен регион Рена Дуру обяви извънредно положение в Западна и Източна Атика заради двата огромни пожара, които бушуват в района на Атина и които принудиха мнозина да напуснат домовете си, пише  електронното издание на гръцкия вестник Kathimerini . \r\nПървият пожар тръгна от борова гора в близост до крайбрежното населено място Кинета, на 50 километра западно от Атина и на средата на пътя между столицата и Коринт. \r\nВторото огнище се намира в района на Пентели, североизточно от Атина. Детските лагери в района са евакуирани, докато десетки къщи и коли  са изпепелени. \r\nПревод и редакция:", "date": "2018.07.24", "title": "Kathimerini: В Атика действа режим на извънредно положение"}
{"url": "http://www.focus-news.net/news/2018/07/24/2548881/bez-problemite-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Без проблемите се осъществява преминаването през граничните пунктове „Златоград“, „Маказа“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Нормално се преминава и през останалите граничните пунктове с Гърция. \r\nНели ГЕРГЬОВСКА", "date": "2018.07.24", "title": "Без проблемите се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/24/2548866/vecher-makedoniya-makedonskiyat-parlament-ne-glasuva-za-izbirane-na-nov-sastav-na-tsik.html", "text": "Председателят на македонския парламент Талат Джафери в понеделник вечерта не откри заседанието, на което трябваше да се избере нов състав на Държавната избирателна комисия (ЦИК) и да се гласуват промени в Закона за правителството и Закона за финансиране на партиите. Партиите водиха преговори до късно през нощта, на които не успяха да се съгласуват около Закона за финансиране на партиите, за който по-рано се бяха договорили на лидерската среща, пише  скопското електронно издание „Вечер“ . \r\nНяма официална информация защо Джафери обяви, че ще има такава, но след това не откри сесията, на която само формално трябваше да се приеме договореното на лидерската среща и да бъде формиран новият състав на ЦИК, отбелязва изданието. \r\nСпоред неофициална информация, на преговорите между партийните групи на управляващата СДСМ (Социалдемократически съюз на Македония) и основната опозиционна ВМРО-ДПМНЕ, които са продължили няколко часа, е имало големи различия по частта за наказанията, предвидени в Закона за финансиране на партиите. Опозицията е настоявала за промени в частта за злоупотреба със служебно положение и власт и замяна на лишаването от свобода с парична глоба, пише „Вечер“. \r\nМедията отбелязва, че остава неясно как ще продължи от тук нататък процеса за формиране на ЦИК. Засега няма обявена нова лидерска среща, на която да се преодолеят различията между властта и опозицията по въпроса за референдума за името, характерът на допитването и срокът за провеждането му, нито пък за заседание на парламента, на което да се приеме договореното от лидерската среща. \r\nПревод и редакция:", "date": "2018.07.24", "title": "„Вечер“ (Македония): Македонският парламент не гласува за избиране на нов състав на ЦИК"}
{"url": "http://www.focus-news.net/news/2018/07/24/2548883/sport-ako-izpalni-noviya-si-dogovor-dirk-novitski-shte-stane-basketbolistat-s-nay-dalag-stazh-v-edin-otbor-ot-nba.html", "text": "Германецът Дирк Новицки подписа нов едногодишен договор с отбора си от Националната баскетболна асоциация на САЩ и Канада Далас Маверикс за следващия сезон, с който става баскетболистът с най-много години в един отбор за всички времена. Новицки ще изкара 21-ата си кампания в тексаския отбор, с който спечели титлата през 2011-а година. Той оставя зад себе си Коби Брайънт от Лос Анджелис Лейкърс. Германецът има 1471 мача, в които е отбелязал средно по 21,2 точки, 7.7 борби и 2,5 асистенции.", "date": "2018.07.24", "title": "Спорт: Ако изпълни новия си договор, Дирк Новицки ще стане баскетболистът с най-дълъг стаж в един отбор от НБА"}
{"url": "http://www.focus-news.net/news/2018/07/24/2548884/pregled-na-osnovnite-temi-vav-velikotarnovskiya-pechat.html", "text": "„Архитекти от над 10 държави с идеи за новия градски център на Велико Търново“ е заглавие от първа страница на областния всекидневник  „Янтра Днес”/b>. Над 130 запитвания са постъпили към Община Велико Търново относно Международният архитектурен конкурс за нов градски център. Интересът е много голям, има въпроси от архитекти от над 10 държави. „Търновската община тегли нов заем от 3.3 млн. лв.“, пише още вестникът. Нов краткосрочен заем в размер на 3.3 млн. лв. ще тегли Община Велико Търново за финансиране на разходи по проекти по оперативните европейски програми. Средствата ще бъдат използвани за изпълнението на мащабния проект „Развитие на модерна образователна инфраструктура в град Велико Търново“. „Жена се разходи гола в центъра на Лясковец“ е новина от криминалната хроника. В изданието ще откриете и материал за Здравка Димитрова от Бяла черква, която „обиколила половин Европа с колело“.  \r\n„Данъчните обикалят търговски обекти, изпразват касите на длъжници“ е заглавие от другия областен ежедневник  . Данъчните обикалят обекти във Велико Търново и изпразват парите от касите на длъжници, които не плащат доброволно задълженията си към бюджета и отказват контакт с приходната администрация. Само за половин година от Териториалната дирекция в старата столица са събрани над 8 млн. лв. „С „Дукс антика“ Димитър и Ани Спасови пътуват назад във времето“ е друга тема от вестника. Ту в III-IV век, когато Западната Римска империя загива, ту в XXI век живеят Ани и Димитър Спасови от Свищов. Двамата са сред основателите на групата за исторически възстановки в крайдунавския град „Дукс антика“. „Разследват самоубийство с ловна пушка в Дъскот“ е криминална новина от всекидневника. На първа страница на областния ежедневник е поместен и материал, разказващ за стоматолози от Велико Търново, които след участие в симпозиум в Южна Корея ще предлагат иновативен метод за лечение.", "date": "2018.07.24", "title": "Преглед на основните теми във великотърновския печат"}
{"url": "http://www.focus-news.net/news/2018/07/24/2548885/kyustendil-dvizhenieto-se-izvarshva-v-edna-lenta-po-avtomagistrala-struma-v-tunel-blatino-poradi-avariyno-ukrepvane.html", "text": "Движението се извършва в една лента по автомагистрала „Струма” в тунел „Блатино” поради аварийно укрепване. Това съобщи за  Радио „Фокус” – Кюстендил  дежурният в Областно пътно управление – Кюстендил. В рамките на деня движението в посока София при километър 56 се извършва само в едната лента. Въведено е ограничение на скоростта в участък от пътя Рила – Рилски манастир заради свлачище. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Спокоен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.24", "title": "Кюстендил: Движението се извършва в една лента по автомагистрала „Струма” в тунел „Блатино” поради аварийно укрепване"}
{"url": "http://www.focus-news.net/news/2018/07/24/2548886/nikolay-zaychev-kmet-na-peshtera-nad-1200-dushi-shte-vzemat-uchastie-v-tretoto-izdanie-na-regionalniya-sabor-sv-konstantin-2018.html", "text": "Над 1200 души ще вземат участие в третото издание на Регионалния събор на народното творчество „Св. Константин 2018“. Това каза в сутрешния блок „Добро утро, България“ на  Радио „Фокус“  кметът на Пещера Николай Зайчев. По думите му съборът традиционно ще се проведе на летовището „Св. Константин“ на 28 и 29 юли. 170 пък са групите и индивидуалните участници тази година, като съборът  от традиционен през годините се превръща и в национален такъв. “Конкурсната програма започва в 9 и 30 часа на 28-ми юли, като официалното откриване ще е около 11 часа. Конкурсната програма в първия ден ще бъде до 18:30, след което на сцената ще излязат народни изпълнител Николай Учкунов със сина си Петър Учкунов, който и прави първите си стъпки във фолклорното творчествп. След това ще има спектакъл на Росица Пейчева и танцова формация „Етно ритъм“. Традиционният огън на летовището ще бъде запален в 21 часа. Конкурсната програма ще продължи и на следващия ден от 9:30 до 16:30 часа. В неделя към 17 часа ще бъдат наградени лауреатите“, обясни той. Николай Зайчев каза още, че само след ден почивка на 31 юли и 1 август стартира Международният етнокултурен фестивал, който тази година ще се проведе за четвърти път. Градоначалникът припомни, че в края на август пък предстои и утвърденият фестивал „Рок на крепостта“.", "date": "2018.07.24", "title": "Николай Зайчев, кмет на Пещера: Над 1200 души ще вземат участие в третото издание на Регионалния събор „Св. Константин 2018“"}
{"url": "http://www.focus-news.net/news/2018/07/24/2548873/ana-mpa-aleksis-tsipras-prekasna-poseshtenieto-si-v-bih-zaradi-pozharite-v-atika.html", "text": "Министър-председателят на Гърция Алексис Ципрас се върна спешно в Атина заради бушуващите пожари в столичния регион, предава  гръцката държавна агенция АНА-МПА . \r\nЦипрас беше в Мостар, Босна и Херцеговина, където трябваше да бъде награден за приноса си към мира в балканския регион, но му се наложи да се върне в гръцката столица, където пожарът вече отне живота на 24 души, а още повече от 150 са пострадали. \r\nПревод и редакция:", "date": "2018.07.24", "title": "АНА-МПА: Алексис Ципрас прекъсна посещението си в БиХ заради пожарите в Атика"}
{"url": "http://www.focus-news.net/news/2018/07/24/2548888/politicoeu-tramp-se-nadyava-na-razbiratelstvo-s-yunker-za-evropeyskite-koli-inache-shte-tryabva-da-napravim-neshto.html", "text": "Американският президент Доналд Тръмп отново коментира вносните европейски автомобили в САЩ преди предстоящата в сряда визита на председателя на Европейската Комисия Жан-Клод Юнкер във Вашингтон, като според държавния глава, Европейския съюз е „много груб“ спрямо Америка, пише  европейската редакция на електронното издание Politico . \r\n„Идват да говорят с мен в сряда и ще видим дали можем да измислим нещо“, заяви Тръмп в хода на мероприятие за произведените в САЩ стоки, състояло се в Белия Дом. „Иначе, ще трябва да направим нещо за милионите коли, които ни изпращат всяка година. Може би ще успеем да измислим нещо“. \r\nАмериканският държавен глава се готви да наложи вносни мита от 20% на вносните автомобили и авточасти съгласно закон, който му позволява да определя ставките и да налага други търговски ограничения за вносни стоки, които Министерството на търговията обяви, че заплашват националната сигурност на страната, обяснява изданието. \r\nТова е една от основните теми на Тръмп с ЕС. Той се оплаква, че европейците поддържат вносни мита от 10% за американски автомобили, докато в САЩ те възлизат на 2,5%. \r\nПревод и редакция:", "date": "2018.07.24", "title": "Politico.eu: Тръмп се надява на разбирателство с Юнкер за европейските коли, „иначе ще трябва да направим нещо”"}
{"url": "http://www.focus-news.net/news/2018/07/24/2548887/vratsa-izdirva-se-19-godishen-kriminalno-proyaven-ot-s-mihaylovo-izbyagal-sled-politseysko-presledvane.html", "text": "Издирва се 19-годишен криминално проявен от с. Михайлово, избягал след полицейско преследване. Това съобщиха от  ОДМВР-Враца . Около 13.40 часа в с. Михайлово служители на РУ-Козлодуй, подават светлинно звуков сигнал на лек автомобил марка „Форд Фиеста“, като автомобила е управляван от неправоспособния и криминално проявен К. Т. К. на 19 г. от с. Михайлово. При подадения сигнал водачът ускорява скоростта си на движение, като служителите на РУ-Козлодуй, предприемат проследяване. При последвалото такова водача Колев при маневра десен завой губи контрол над управляваното МПС, и катастрофира в храсти в с. Михайлово. Водача напуска местопроизшествието, като се оттегля през засадена слънчогледова нива. Извършена е справка в информационните масив на МВР, от която става ясно, че поставените два броя регистрационни табели са издадени за друго МПС – л.а. марка „Фиат Типо“ ,собственост на М. Г. С. от гр. Лом, а също така и справка по номера на рамата на автомобила от която се установява, че автомобила не е регистриран по надлежния ред. \r\nИзвършен е оглед на местопроизшествие. \r\nВ РУ –Козлодуй е започнато бързо производство. Водача К. Т. К.  е обявен за местно издирване.", "date": "2018.07.24", "title": "Враца: Издирва се 19-годишен криминално проявен от с. Михайлово, избягал след полицейско преследване"}
{"url": "http://www.focus-news.net/news/2018/07/24/2548891/vratsa-politsiyata-izdirva-mazh-schupil-s-bradva-stakloto-na-lek-avtomobil-i-otpravil-zakana-za-ubiystvo-na-sobstvenika-mu.html", "text": "Полицията издирва мъж,  счупил с брадва стъклото на лек автомобил и отправил закана за убийство на собственика му. Това съобщиха от  ОДМВР-Враца . На 23 юли 2018 г. към 22.25 часа в Оряхово осъждният за кражби П. А. Д. на 38 г.  е нанесъл няколко удара с брадва по стъклото на предна лява врата на лек автомобил „Ауди А 8“, собственост на С. Б. от Оряхово,който е бил в автомобила си, и му е отправил закани за убийство. От нанесените удари е повредено стъклото,щети в процес на изясняване. Извършен е оглед на автомобила. \r\nОбразувано е досъдебно производство. Нападателят е напуснал местопроизшествието и се укрива от органите на полицията, обявен е за местно издирване.", "date": "2018.07.24", "title": "Враца: Полицията издирва мъж, счупил с брадва стъклото на лек автомобил и отправил закана за убийство на собственика му"}
{"url": "http://www.focus-news.net/news/2018/07/24/2548889/vidin-58-godishen-mazh-e-zaginal-sled-padane-ot-pokriva-na-stroezh-v-selo-koshava.html", "text": "58-годишен мъж е загинал след падане от покрива на строеж в село Кошава. Това съобщиха от  ОДМВР - Видин . Сигналът за инцидента е подаден в 11.09 часа вчера на тел. 112. Съобщено е за това, че в строителен обект (винарска изба) в село Кошава, при възникнала трудова злополука е починал 58-годишен жител на град Пазарджик. По първоначални данни мъжът е загинал при падане от покривна конструкция на строяща се сграда от около 6 метра височина. Тялото е транспортирано в МБАЛ „Света Петка” – Видин за извършване на аутопсия. По случая е започнато следствено дело.", "date": "2018.07.24", "title": "Видин: 58-годишен мъж е загинал след падане от покрива на строеж в село Кошава"}
{"url": "http://www.focus-news.net/news/2018/07/24/2548890/veliko-tarnovo-dva-leki-avtomobila-sa-goreli-na-ulitsa-tsanko-tserkovski.html", "text": "Два леки автомобила са горели на улица „Цанко Церковски“ в града. Сигналът за инцидента е подаден малко преди 07.00 часа тази сутрин, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Единият от автомобилите е с газова уредба, но до по-сериозни инциденти не се е стигнало. Огънят е унищожил брони, калници, преден капак и двигателя на едната кола. Пострадали няма, а причините за инцидента са в процес на установяване. Произшествието е ликвидирано от екип на Районната пожарна служба във Велико Търново. Мястото е посетено от специалисти, които работят по разясняване на подробностите. \r\nНадежда КРЪСТЕВА", "date": "2018.07.24", "title": "Велико Търново: Два леки автомобила са горели на улица „Цанко Церковски“"}
{"url": "http://www.focus-news.net/news/2018/07/24/2548895/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Губернаторът на гръцкия столичен регион Рена Дуру обяви извънредно положение в Западна и Източна Атика заради двата огромни пожара, които бушуват в района на Атина и които принудиха мнозина да напуснат домовете си, пише  електронното издание на гръцкия вестник Kathimerini . \r\nПървият пожар тръгна от борова гора в близост до крайбрежното населено място Кинета, на 50 километра западно от Атина и на средата на пътя между столицата и Коринт. \r\nВторото огнище се намира в района на Пентели, североизточно от Атина. Детските лагери в района са евакуирани, докато десетки къщи и коли  са изпепелени. \r\n***  Американският президент Доналд Тръмп отново коментира вносните европейски автомобили в САЩ преди предстоящата в сряда визита на председателя на Европейската Комисия Жан-Клод Юнкер във Вашингтон, като според държавния глава, Европейския съюз е „много груб“ спрямо Америка, пише  европейската редакция на електронното издание Politico . \r\n„Идват да говорят с мен в сряда и ще видим дали можем да измислим нещо“, заяви Тръмп в хода на мероприятие за произведените в САЩ стоки, състояло се в Белия Дом. „Иначе, ще трябва да направим нещо за милионите коли, които ни изпращат всяка година. Може би ще успеем да измислим нещо“. \r\nАмериканският държавен глава се готви да наложи вносни мита от 20% на вносните автомобили и авточасти съгласно закон, който му позволява да определя ставките и да налага други търговски ограничения за вносни стоки, които Министерството на търговията обяви, че заплашват националната сигурност на страната, обяснява изданието. \r\nТова е една от основните теми на Тръмп с ЕС. Той се оплаква, че европейците поддържат вносни мита от 10% за американски автомобили, докато в САЩ те възлизат на 2,5%. \r\n***  Правителството на Холандия съобщи, че страната обмисля възможността да приеме „ограничен брой“ членове на сирийската неправителствена организация „Белите каски“, пише   Netherlands Times. \r\n„Важно условие ще е идентификацията, регистрацията и прегледа“, съобщи говорител на министерството на правосъдието и сигурността.  \r\n„Белите каски“ няма да могът да останат в Йордания за неопределено време. Договорено е, че след три месеца те ще се преместят в различни западни държави. Германия, Великобритания и Канада незабавно се съгласиха да приемат  някои от тях. „Холандия също проучва възможността за подслон на някои“, съобщи говорителят. \r\n***   Новият външен министър на Великобритания Джереми Хънт предупреди, че има шанс страната да излезе от Европейския съюз през март 2019 г. без споразумение, заради забавянето на процеса от страна на преговарящите от Съюза. Според него резултат от това ще бъде влошаването на британското обществено мнение към Европа, пише  The Guardian.  \r\n По време на първото си пътуване в чужбина, откакто е на поста, Хънт заяви в Берлин на германския си колега Хайко Маас, че „има заплаха за Брекзит без споразумение, и това е защото мнозина в ЕС мислят, че трябва да чакат, докато Великобритания прояви слабост“. „Без действителна промяна у действията на европейските преговарящи, ние ще се сблъскаме с реалния риск за Брекзит без споразумение и това ще бъде невероятно предизвикателство за икономиката“, допълни външният министър.  \r\nТой изрази мнение, че Великобритания ще премине през сложния икономически период, но че „за цяло поколение публичното мнение на британците към Европа ще бъде променено“.  \r\nПо-късно, след срещата си с Хайко Маас, Хънт заяви, че единственият, който ще се радва на Брекзит без споразумение, ще бъде руският президент Владимир Путин.", "date": "2018.07.24", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/07/24/2548894/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. Времето в по-голямата част от планините е мъгливо. Очкават се валежи от дъжд и гръмотевични бури в рамките на днешния ден. Температурите са малко по-ниски от обичайните за сезона. От ПСС препоръчват днес силно да се ограничат плановете за ходене по планините. Не са регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.24", "title": "ПСС: Лоши са условията за туризъм в планините"}
{"url": "http://www.focus-news.net/news/2018/07/24/2548897/yordan-mladenov-bsp-proektat-viziya-za-balgariya-shte-predostavi-nov-pat-za-razvitie-na-darzhavata.html", "text": "Представяне на проекта „Визия за България” в Пазарджик организира народният представител от БСП Йордан Младенов, съобщиха за  Радио „Фокус“ – Пазарджик  от пресцентъра на БСП - Пазарджик. В дискусията участие ще вземат експерти от парламентарната група и националния съвет на партията в сферите на образованието, здравеопазването, икономиката, земеделието. „Документът „Визия за България” съдържа идеи, с чието реализиране да бъде променена системата на прехода. Проектът е отворен и със своите предложения и компетенции могат да участват всички граждани и неправителствени организации. Целта е с обединени усилия да зададем нов път за развитие на държавата. Очакваме подкрепа и дискусия по предложенията и от други партии, защото това е план, с който да се преборим с демографския срив, заличаването на нацията, изтичането на млади хора и с най-сериозните проблеми, за да не бъдем най-бедната и изчезваща европейска държава“, каза Младенов. Според него проектът е ключ към обединение на повече хора в България. Проектът „Визия за България” съдържа идеи по сектори, които, след широко обсъждане, предстои да бъдат облечени във финансова рамка. Той беше представен на национално съвещание на партията в София. Дискусията в Пазарджик ще бъде през септември. Надявам се повече активни хора да се включат със свое мнение и конкретни предложения в различните сфери и да се получи сериозен дебат. \r\nАлбена ЖИЛЕКОВА", "date": "2018.07.24", "title": "Йордан Младенов, БСП: Проектът „Визия за България” ще предостави нов път за развитие на държавата"}
{"url": "http://www.focus-news.net/news/2018/07/24/2548899/kyustendil-izticha-srokat-za-podavane-na-dokumenti-za-uchastie-v-tretiya-etap-na-klasirane-za-priem-v-osmi-klas.html", "text": "Изтича срокът за подаване на документи за участие в третия етап на класиране за прием в осми клас. Това съобщиха за  Радио „Фокус” – Кюстендил  от Регионално управление на образованието – Кюстендил. Срокът е до 24 юли. Свободните места за трети етап на класиране са обявени на сайта на РУО – Кюстендил. Местата за подаване на документите са Основно училище „Св. св. Кирил и Методий” – Кюстендил и Основно училище „Христаки Павлович” – Дупница. Учениците, класирани и записали се на първи или втори етап на класиране и след това изтеглили документите си, след обявяване на свободните места на 19 юли могат да подадат заявление за трети етап на класиране само на хартиен носител в училищата - гнезда. В третия етап на класирането може да участва и ученик, който не е участвал в първия и във втория етап на класирането. Най-много незаети места – 21, има в специалност „Извършване на термални процедури в балнеологични и други възстановителни центрове” в Професионална гимназия по туризъм „Никола Вапцаров” - Кюстендил и 14 в специалност „Електроенергетика” в Професионалната гимназия в Бобов дол. Общо 148 са незаетите места, след втория етап на класиране. \r\nВенцеслав ИЛЧЕВ", "date": "2018.07.24", "title": "Кюстендил: Изтича срокът за подаване на документи за участие в третия етап на класиране за прием в осми клас"}
{"url": "http://www.focus-news.net/news/2018/07/24/2548901/vidin-ogranicheno-e-dvizhenieto-po-pat--1411-v-uchastaka-mezhdu-s-bukovets-i-s-slana-bara-poradi-avarien-remont-na-most-nad-reka-topolovets.html", "text": "Нормално проходими са пътищата в областта. Това каза за  Радио „Фокус“  дежурният служител в Областно пътно управление – Видин. Натоварен е трафикът в посока ГКПП „Дунав мост 2“, към другите два гранични пункта в областта – „Връшка чука“ и „Брегово“ трафикът е спокоен. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. “Панония“. \r\nАнна ЛОЗАНОВА", "date": "2018.07.24", "title": "Видин: Ограничено е движението по път III-1411 в участъка между с. Буковец и с. Слана бара поради авариен ремонт на мост над река Тополовец"}
{"url": "http://www.focus-news.net/news/2018/07/24/2548892/chovekat-amfibiya-yane-petkov-shte-se-opita-da-postavi-nov-rekord-na-gines-pluvayki-v-ohridskoto-ezero-v-chuval-sas-zavarzani-ratse-i-kraka.html", "text": "Човекът-амфибия Яне Петков ще се опита да постави нов рекорд на Гинес, плувайки в Охридското езеро със завързани ръце и крака в чувал, предаде репортер на  Радио „Фокус“ – Пирин . Очаква се събитието да започне в 09.30 часа македонско време от плаж \"Горица 3\". В рамките на опита за рекорд Яне Петков ще трябва да плува 3.5 км. Крайната точка, която е Старото пристанище, се очаква да бъде достигната около 13.30 часа македонско време. Яне Петков ще бъде следен от медицински и спасителни екипи на Македонският червен кръст, представители на Гинес и доброволци от Македония. Възможно е при лоши метеорологични условия опитът да бъде отложен за друг час, предупредиха организаторите. Те посочиха, че вчера следобед времето в Охрид е било лошо, като е имало и валежи от дъжд. \r\nЛивия НИНОВА", "date": "2018.07.24", "title": "Човекът-амфибия Яне Петков ще се опита да постави нов рекорд на Гинес, плувайки в Охридското езеро в чувал със завързани ръце и крака"}
{"url": "http://www.focus-news.net/news/2018/07/24/2548904/kyustendil-obshtina-dupnitsa-dade-srok-ot-30-dni-za-vazstanovyavane-na-razkopanite-nastilki-ot-vodnoto-druzhestvo-v-grada.html", "text": "Община Дупница е дала срок от 30 дни за възстановяване на разкопани настилки от водното дружество в града. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му до края на месец юни са извършвани проверки от страна на представители на Община Дупница и местното ВиК дружество. След проверките е съставен и протокол, на база на който е даден и срок за възстановяване на разкопаната инфраструктура. Срокът е във връзка с действащата общинска наредба за опазване на общинските имоти за общо ползване. „В рамките на проверките са установени десетки некачествени ремонти и невъзстановени настилки. Предвижда се след изтичане на срока да се направят нови проверки”, каза Христо Апостолов. За всяко едно нарушение ще бъде налагана санкция, чиито максимален размер е 1 500 лева. \r\nВенцеслав ИЛЧЕВ", "date": "2018.07.24", "title": "Кюстендил: Община Дупница даде срок от 30 дни за възстановяване на разкопаните настилки от водното дружество в града"}
{"url": "http://www.focus-news.net/news/2018/07/24/2548898/aleksandra-miteva-babh-dopalnitelna-ograda-shte-bade-izgradena-na-suhopatnata-ni-granitsa-s-rumaniya-zaradi-uslozhnenata-obstanovka-s-afrikanskata-chuma-tam.html", "text": "Епизоотичната обстановка в Румъния е доста усложнена. На 20 юли огнищата бяха 330, а на 23 юли те вече бяха 412 – това са огнища при домашни свине. Това каза началникът отдел „Хуманно отношение към животните“ към БАБХ д-р Александра Митева в интервю за  Агенция „Фокус“  по повод опасността от разпространение на африканска чума по свинете у нас. „В крайна сметка разпространението на африканската чума по свинете в Румъния доста сериозно усложни обстановката и на практика последните огнища са на 60 км от границата с България. Би било лесно да се разпространи. По тази причина ще бъде изградена допълнителна ограда на сухопътната граница с Румъния“, обясни Митева.  Пълния текст на интервюто четете по-късно в „Мнение”", "date": "2018.07.24", "title": "Александра Митева, БАБХ: Допълнителна ограда ще бъде изградена на сухопътната ни граница с Румъния заради усложнената обстановка с африканската чума там"}
{"url": "http://www.focus-news.net/news/2018/07/24/2548905/burgas-nad-4000-lv-sa-bili-otkradnati-ot-44-godishna-ukrainska-turistka-v-sveti-vlas.html", "text": "На 23 юли в Районно управление - Несебър е получено съобщение от 44-годишна украинска туристка, отседнала в Свети Влас за това, че й е откраднат портфейлът, съдържащ сумата от 2 000 евро, 250 лева и лични документи. Това съобщиха от  ОДМВР-Бургас . Работата по случая продължава от служители на Районно управление – Несебър.", "date": "2018.07.24", "title": "Бургас: Над 4000 лв. са били откраднати от 44-годишна украинска туристка в Свети Влас"}
{"url": "http://www.focus-news.net/news/2018/07/24/2548909/sliven-na-teritoriyata-na-obshtinata-shte-se-izvarshi-novo-praskane-sreshtu-komari.html", "text": "До края на седмицата ще се извърши ново пръскане срещу комари в Сливен и населените места от общината. Това съобщиха от  Община Сливен . Пръскането ще започне от град Кермен и селата Крушаре, Бозаджии, Скобелево, Самуилово и Ковачите. Дезинсекцията ще продължи в града, където ще се обработят поречията на реките Асеновска, Новоселска и Дюлева. \r\nВъв връзка със сигнали на граждани за наличие на тигрови комари, в късния следобед днес ще бъде монтирана инсектицидна лампа по инициатива на Община Сливен в района на бул. „Панайот Хитов“, която ще спомогне на РЗИ – Сливен за установяване и изследване на вида комари. \r\nПредвидено е още едно пръскане срещу комари, което ще се извърши към средата на месец август. Дейностите ще бъдат съобразени с метеорологичната обстановка и всички нормативни изисквания. \r\nСигнали могат да се подават на тел. 044/ 611 124, старши експерт Таня Куманова.", "date": "2018.07.24", "title": "Сливен: На територията на общината ще се извърши ново пръскане срещу комари"}
{"url": "http://www.focus-news.net/news/2018/07/24/2548908/pazardzhik-zhiteli-na-selo-fotinovo-potarsiha-podkrepata-na-deputata-ot-gerb-desislava-kostadinova-za-realiziraneto-na-vazhni-proekti.html", "text": "Народният представител от ГЕРБ Десислава Костадинова проведе приемен ден в баташкото село Фотиново по покана на кмета на населеното място Димитрийка Миховска, съобщиха за  Радио „Фокус“ – Пазарджик  от пресцентъра на ГЕРБ - Пазарджик. Пред нея местните жители споделиха наболели проблеми. Един от тях е необходимостта от ремонт на покрива на сградата, в която се помещава местното читалище. Сградата е частна собственост, като част от имота е предоставен за нуждите на културната институция. Необходимата сума е 20 000 лв. Костадинова посъветва представителите на читалището какво да направят, за да имат шанс да получат финансиране. Кметът на Фотиново също постави на вниманието на народния представител два проблема. Първият касае недовършения проект за ВиК. Половината от предвидените дейности за извършени, но половината село е без изградена канализационна инфраструктура. Търси се финансиране в размер на 500 000 лв. Още 300 000 лв. са необходими за ремонт на 2 улици в селото, които са в много лошо състояние. За тях има подготвен проект, но отново няма средства. На приемната беше поставен въпросът за промяна в Закона за земеделската собственост, която да осигури целево финансиране за полска охрана. Пари, които да бъдат конкретно за тази дейност, както и да се регламентира като сезонна работа. В момента на кметствата се налага да балансират средствата, които се отпускат на общините, за да има пари и за полските пазачи. Приемната във Фотиново беше част от програмата на Десислава Костадинова за работа близо до хората.  \r\nСело Фотиново се намира в северозападни Родопи източно от Баташки снежник на 1100 м над морска височина, на двата бряга на Фотинска река, на 10 км от Нова махала, на около 24 км от Батак. За първи път село Фотен се споменава като българско селище в писмени източници от края XVI век. В границите на селото се намират няколко средновековни моста по Фотинска река от XVIII-XIX в., стара воденица, джамия от края на XVII век и църква“ Св. Успение Богородично“ построена през 1914 г.", "date": "2018.07.24", "title": "Пазарджик: Жители на село Фотиново потърсиха подкрепата на депутата от ГЕРБ Десислава Костадинова за реализирането на важни проекти"}
{"url": "http://www.focus-news.net/news/2018/07/24/2548903/aleksandra-miteva-babh-preventsiyata-i-predpazvaneto-na-stranata-ot-navlizane-na-afrikanska-chuma-e-ot-izklyuchitelno-znachenie.html", "text": "Превенцията и предпазването на страната от навлизане на африканска чума е от изключително значение. Това каза началникът отдел „Хуманно отношение към животните“ към БАБХ д-р Александра Митева в интервю за  Агенция „Фокус“  по повод опасността от разпространение на африканска чума по свинете у нас. „Сред популацията на домашни свине част от мерките са редовни инспекции и срещи със собствениците на животните и фермерите с оглед повишаване на мерките за биосигурност. Вирусът е изключително устойчив и може да се предава чрез свинско месо и неговите производни. Хранителните отпадъци, съдържащи свинско месо играят важен фактор като разпространение на заболяването. По тази причина е забранено храненето с кухненски остатъци на прасетата. По граничния контрол е забранен вносът на свинско месо в багажа на пътниците, както и на продукти, произведени от такова месо. Там, където то се установи бива конфискувано, извършва се дезинфекция. Всеки пътник ще получи листовка с оглед запознаване със ситуацията“, допълни тя. „Със заповед на изпълнителния директор на БАБХ имаме утвърдени списъци с дежурни телефони, на които може да се позвъни в рамките на страната за всяко едно съмнение, което фермер или друг човек има“, заяви още Митева. Пълния текст на интервюто четете по-късно в „Мнение”", "date": "2018.07.24", "title": "Александра Митева, БАБХ: Превенцията и предпазването на страната от навлизане на африканска чума е от изключително значение"}
{"url": "http://www.focus-news.net/news/2018/07/24/2548902/zam-ministar-georg-georgiev-situatsiyata-s-pozhara-v-gartsiya-e-mnogo-uslozhnena-horata-da-ne-predpriemat-riskovani-deystviya-koito-biha-mogli-da-zastrashat-tehniya-zhivot-ili-tozi-na-okolnite.html", "text": "Ситуацията с пожара в Гърция е много усложнена, хората да не предприемат рисковани действия, които биха могли да застрашат техния живот или този на околните. Това каза пред  БНР  зам.-министърът на външните работи Георг Георгиев във връзка с пожара край Атина. „Веднага щом снощи разбрахме за сериозността на ситуацията, бе свикан кризисен щаб в посолството ни в града. Факт е, че в момента ситуацията е доста усложнена. За щастие мога да кажа, че българи не са потърсили нашите власти във връзка с каквато и да е създала се ситуация. Информацията, с която разполагаме, е, че 24 души са загубили живота си в пожарите. В тази връзка молим много настойчиво гражданите да не предприемат никакви рисковани действия, които биха могли да застрашат техния живот или този на околните, да спазват много стриктно разпоредбите на властите и да не се впускат в необмислени инициативи, които биха могли да имат пагубни последици“, заяви зам.-министърът. \r\nПо думите му със сигурност има българи, които са в засегнатите райони, но до този момент няма информация, която да касае българи в кризисна ситуация. „Тази сутрин получихме информация за българин, който е влязъл в морето с оглед на това да избегне огъня“, каза Георгиев.  \r\nТой обясни, че наши сънародници са се обаждали в кризисния щаб, за да питат как са променени начините за придвижване - дали има затворени пътища, какви са обходните маршрути и т.н.", "date": "2018.07.24", "title": "Зам.-министър Георг Георгиев: Ситуацията с пожара в Гърция е много усложнена, хората да не предприемат рисковани действия, които биха могли да застрашат техния живот или този на околните"}
{"url": "http://www.focus-news.net/news/2018/07/24/2548900/cnngr-gartsiya-pozharat-v-atika-stana-natsionalna-tragediya-potvardena-e-smartta-na-24-dushi-ranenite-sa-stotitsi.html", "text": "Пожарът в Атика стана национална трагедия - потвърдена е смъртта на 24 души, ранените са стотици, пише във водещ коментар гръцкото електронно издания  CNN.gr . \r\nИзданието определя бедствието като едно от най-тежките в съвременната история на страната, въпреки че все още не са станали известни неговите окончателни размери. \r\nСпоред \"CNN.gr\" вече е потвърдена смъртта на 24 души, като по-голямата част от телата открити в морето, след които има много деца, са събрани на борда на фрегатата „Ели“, акостирала в морската зона на Рафина. \r\nВ ранните часове на нощта говорителят на правителството Димитрис Цанакопулос е потвърдил информацията за гибелта на 20 души, а след 4.00 ч. сутринта в морето са били намерени телата на жена и три деца. \r\nИзданието съобщава, че според началника на кризисния щаб на Атика Никос Папафестатиу в Евангелистката болница са приети 156 възрастни и 11 деца, сред които няма такива които да се намират в критично състояние.", "date": "2018.07.24", "title": "CNN.gr (Гърция): Пожарът в Атика стана национална трагедия - потвърдена е смъртта на 24 души, ранените са стотици"}
{"url": "http://www.focus-news.net/news/2018/07/24/2548912/trima-dushi-sa-postradali-pri-katastrofa-kray-vratsa.html", "text": "Трима души са пострадали при катастрофа на път III-162 край Враца. Това съобщиха от ОДМВР-Враца. Инцидентът е станал  около 17.33 часа вчера, когато 37-годишният Д.И.М. загубил управление над управлявания от него лек автомобил „Мицубиши Спейс Рънър“ и се забил в крайпътно дърво.  \r\nПри удара са пострадали леко водачът и пътничките в колата - Р. В. И. на 39 години от Враца и 40-годишната Д. М. Т. от Криводол. Те са получили охлузни рани и натъртвания и са освободени без опасност за живота. Щети са в процес на изясняване. \r\nВодачът е тестван за употреба на алкохол, като пробата е отрицателна.", "date": "2018.07.24", "title": "Трима души са пострадали при катастрофа край Враца"}
{"url": "http://www.focus-news.net/news/2018/07/24/2548910/hristo-prodanov-bsp-darzhavata-tryabva-da-zaeme-funktsiite-koito--se-polagat-po-konstitutsiya.html", "text": "\"Държавата трябва да заеме функциите, които ѝ се полагат по Конституция. Трябва да има повече държава в икономиката, повече държава като регулатор, повече държава като собственик\". С тези думи народният представител от ПГ на БСП за България Христо Проданов представи същината на \"Визията за България\" на левицата, съобщиха от пресцентъра на  НС на БСП . По думите му това са нещата, които са се отричали в последните 30 години и резултатът, който сме  получили, е днешна България. \"Нашата \"Визия за България\" е предложение към обществото за един обществен договор, който да има широка обществена подкрепа, така че България да тръгне по коренно различен път, защото този, по който вървим вече 30 години, е пагубен за страната ни. Тя изчезва\", обясни той и подчерта, че визията предлага решения и в здравеопазването, и в образованието, и в сигурността, основните сфери, които са задължения на държавата. Проданов обясни, че целта на БСП е да проведе разговор за развитието на страната, да събере широка подкрепа около визията си, да я преработи в управленска програма, която да има много поддръжници и да я осъществи в управлението на страната.  \r\nНа въпрос дали тази визия е възможна и дали има средства за реализирането ѝ Проданов отговори: \"Миналата седмица средствата, отпуснати зад гърба на парламента, с постановления на МС, са 700 млн. лв.\". По думите му тези пари са отишли - 500 млн. лв. за Държавната консолидационна компания, под шапката на Министерство на икономиката, за поправка и ремонт на язовирните стени; облагодетелстван е поредният български олигарх, като му е спестило 60 млн. лв. във връзка с това, че не е изпълнил ангажиментите си по следприватизационния договор, който е поел, а малко преди това правителството е дало още 120 млн. лв. на консолидационната компания заради финансови проблеми на една от компаниите ѝ - \"Еко Антрацит\" ЕАД. Социалистът подчерта, че се налага тези средства да бъдат отпускани с постановления, защото не фигурират в държания бюджет, приет от НС.  \"Това опровергава тезата, че няма пари. Ето тези 700 млн. лв. са достатъчни за преизчисляване на всички пенсии в България за една година. Вярното е, че има пари, те не се разпределят правилно, много се краде и там е проблемът на България\", заяви Христо Проданов.", "date": "2018.07.24", "title": "Христо Проданов, БСП: Държавата трябва да заеме функциите, които ѝ се полагат по Конституция"}
{"url": "http://www.focus-news.net/news/2018/07/24/2548913/plovdiv-aktsiya-po-repatrirane-na-izlezli-ot-upotreba-avtomobili-se-provede-v-rayon-severen.html", "text": "Акция по репатриране на излезли от употреба автомобили организираха служители на район „Северен”. Това съобщиха за  Радио „Фокус“ - Пловдив  от администрацията на района. Акцията се проведе съвместно със служители на ІІІ РУП - Пловдив и ОП „Паркиране и репатриране” в изпълнение на Наредбата за управление на отпадъците на територията на община Пловдив. Собствениците на автомобили не са изпълнили в срок съставените им предписания, вследствие на което бяха репатрирани 2 броя автомобила от бул. ”България” №21/35 и от бул. ”Дунав” №77.", "date": "2018.07.24", "title": "Пловдив: Акция по репатриране на излезли от употреба автомобили се проведе в район „Северен”"}
{"url": "http://www.focus-news.net/news/2018/07/24/2548893/mvnr-nyama-danni-za-postradali-balgari-pri-pozharite-v-gartsiya.html", "text": "Посолството на България в Атина съобщава, че към този момент няма информация за пострадали български граждани при пожарите в Гърция. Наши сънародници не са търсили съдействие от кризисния щаб, сформиран към мисията ни. Това съобщиха от пресцентъра на  Министерство на външните работи . Постепенно се възстановява движението в двете посоки на пътя Коринт-Атина.  \r\nСитуацията с бушуващите пожари в Гърция обаче остава тежка.  \r\nВ тази връзка министерството на външните работи препоръчва на българските граждани, които се намират на територията на Гърция да следват стриктно указанията на службите за пожарна безопасност и бреговата охрана.  \r\nВ случай на необходимост, нашите сънародници могат да се обръщат за съдействие към кризисния щаб на телефон: .", "date": "2018.07.24", "title": "МВнР: Няма данни за пострадали българи при пожарите в Гърция"}
{"url": "http://www.focus-news.net/news/2018/07/24/2548916/milen-belchev-kmet-na-banite-poren-dazhd-i-gradushka-aktiviziraha-dve-svlachishta-v-selo-davidkovo-i-unishtozhiha-rekoltata-v-selo-galabovo.html", "text": "Пороен дъжд, придружен с градушка от около 1.5 см диаметър, паднаха снощи в община Баните и нанесоха големи щети. Това каза за  Радио „Фокус“ – Смолян  кметът на Община Баните Милен Белчев. Той посочи, че от пороя са се активизирали две свлачища в село Давидково. „Едната къща е засипана, а за свлачището до другата има опасност при новите валежи, които се очакват, да продължи да създава проблеми\", посочи Белчев. В едната къща живее едно семейство, а в другата в момента не живее никой. „Засега няма нужда хората да бъдат евакуирани, но те са доста стресирани\", отбеляза Белчев. Свлачището е отнесло всичко от двора им и то е отишло в съседната къща, която се намира под пътя. „В близост до другото свлачище живее самотна възрастна жена, за която се грижат местните хора и тя засега не се нуждае от евакуация\", обясни кметът на Баните. \r\nОт сутринта със заповед на кмета комисия от експерти извършва огледи на засегнатите места. Хидрогеолози ще решат на място по какъв начин ще може да се укрепи временно свлачището, за да не причинят по-големи щети. Освен свлачищата, пороят е изнесъл и асфалтови настилки по улиците в селата. „Заради градушката е унищожена на 100% селскостопанската продукция в село Гълъбово – всичко е на земята. При нови обилни валежи, се опасяваме да не тръгне на ново свлачището и да причини още по-големи щети и затова предприемаме всички възможни превантивни мерки, за да не се активизира отново“, каза още кметът на Баните. \r\nНели ГЕРГЬОВСКА", "date": "2018.07.24", "title": "Милен Белчев, кмет на Баните: Порен дъжд и градушка активизираха две свлачища в село Давидково и унищожиха реколтата в село Гълъбово"}
{"url": "http://www.focus-news.net/news/2018/07/24/2548906/protothema-bushuvashtite-iz-tsyala-gartsiya-pozhari-predizvikaha-haos-v-stranata.html", "text": "Пожари бушуват безконтролно из цяла Гърция и нанасят огромни щети, а съгласно последните данни, загиналите в резултат от огнените стихии са най-малко 24 души, като се очаква броят им да се увеличи, пише  електронното издание на гръцкия вестник Protothema . \r\nСпоред последната информация, трите големи огнища от понеделник на са овладени и продължават да се разрастват в районите на Кинета, Неос Вуцас и Кания, а из страната има разпръснати по-малки пожари, които противопожарните служби се опитват да ограничат, пише вестникът. \r\nОгънят се разпространява и в районите на Каламос, Коринт и Фтиотида, но засега там не застрашава домовете на хората. \r\nСпоред данните на противопожарната служба, в момента 74 пожарни и 150 огнеборци действат в района на Кинета, на половината път между Атина и Коринт, където има още 17 спасителни отряда, 20 водоноски и четири военни машини. Пожарите там започнаха в понеделник на обед в борова горичка в района на планината Герания, който се разпространи много бързо, поглъщайки къщи и коли по пътя си. В резултат бяха евакуирани цели населени места. \r\nВ Неос Вуцас и Мати, където бяха регистрирани повечето смъртни случаи, силите за борба с пожара значително се засилиха в сравнение с вчера. По-специално в по-широката област, където има разпръснати пожари, работят 190 пожарникари с 96 камиона, 23 спасителни отряда, 12 пригодени за гасене на пожари доброволчески превозни средства, 25 доброволци и 6 общински автомобила. \r\nПожарът, който се разпространи в района Кания, на остров Крит, продължава да се разпространява и усилията той да бъде ограничен засега не се увенчават с успех. Според haniotika-nea.gr, пламъците на пожара в Какопетрос в община Платания са видими от райони на Кания, като Халепа и пророк Илия. \r\nОколо 02.30 ч. във вторник огънят се издигна в планините между Какопетрос и Месавлия, тъй като южните ветрове станаха по-интензивни, а пожарникарите продължиха да се борят с пламъците през цялата нощ. Двадесет и седем превозни средства и 60 пожарникари са били на мястото, включително един спасителен отряд. \r\nКоринт също е погълнат от пожари, тъй като там остават активни три фронта. Трите пожара са в района на Сусаки в Агиос Теодорос, Земено в община Киато и Истмия в община Лутраки. Петнадесет пожарникари и 7 пожарни коли се опитват да ги изгасят. \r\nМеждувременно горски пожар, който избухна в района на Кокини Ларимна в община Локрон във Фтиотида, все още гори. \r\nСпоред противопожарната служба, на мястото са разположени 12 пожарникари с 20 превозни средства. В по-широката област обаче има и други активни пожари, където са изпратени 20 пожарникари, 10 превозни средства и един спасителен отряд. \r\nПревод и редакция:", "date": "2018.07.24", "title": "Protothema: Бушуващите из цяла Гърция пожари предизвикаха хаос в страната"}
{"url": "http://www.focus-news.net/news/2018/07/24/2548907/hristo-hristov-kmet-na-bolyarovo-vse-oshte-ne-sa-vzeti-vtori-probi-za-chuma-ot-zhivotnite-v-grada.html", "text": "Все още не са взети втори проби за чума от животните на Анна и Тодор Петрови. Това каза за  Агенция „Фокус“  кметът на Болярово Христо Христов. „В момента вариантите са два и собствениците на стадото – Анна и Тодор Петрови, ги знаят. Единият е да се вземат втори проби, след като се спря изпълнението на заповедта за евтаназия, за да може ако са отрицателни, да се приложат карантинни мерки и всичко друго, което е необходимо. Но те все още на са дали съгласие. Другият вариант е в един момент БАБХ да реши да изпълни заповедта, която е в сила, но такова решение ще се вземе най-вероятно от кризисния щаб, който се ръководи от областния управител“, каза още Христов. Той уточни, че в момента се взимат проби от животни и извън 10-те км, които са по закон, като целта е да се пресече болестта и напълно да се спре разпространението й.  \r\nЦветилена СИМЕОНОВА", "date": "2018.07.24", "title": "Христо Христов, кмет на Болярово: Все още не са взети втори проби за чума от животните в града"}
{"url": "http://www.focus-news.net/news/2018/07/24/2548918/varna-chast-ot-grada-e-s-narusheno-vodopodavane-zaradi-remonti.html", "text": "Без вода до 19.00 часа ще са хиляди абонати на улици и булеварди, в района на част от трасето на новостроящия се бул. „Васил Левски“ във Варна. Адресите на които няма да има водоподаване са между  бул. „Сливница“, ул. „Отец Паисий“, ул. „Беласица“, ул. „Тодор Влайков“, ул. „Георги Пеячевич“ и бул. „Христо Смирненски“. Това съобщават от водоснабдителното дружество, обслужващо областта. Без вода ще са и домакинства, обществени сгради и търговски обекти между ул. „Кестен“, ул. „Прилеп“, бул. „Ян Палах“ и бул. „Цар Освободител“. В посочения район вода няма да има до около 16.00 часа. \r\nДиана СТОЕВА", "date": "2018.07.24", "title": "Варна: Част от града е с нарушено водоподаване заради ремонти"}
{"url": "http://www.focus-news.net/news/2018/07/24/2548915/dimitar-ivanov-oblasten-upravitel-na-yambol-do-utre-shte-prodalzhi-dezinfektsiyata-v-selo-sharkovo.html", "text": "До утре ще продължи дезинфекцията в село Шарково. Това каза за  Агенция „Фокус“  областният управител на Ямбол Димитър Иванов. „И днес и утре продължава дезинфекцията в село Шарково. И през това време ще останат в сила същите мерки, които са взети за 3-киломентровия район, определен от БАБХ, до извършване на пълната дезинфекция в селото и фермите. Само в Болярово остава нерешен въпросът с вторите проби на животните, които бяха поискани от собствениците“, обясни Иванов. Агенция „Фокус“  припомня: От 22 юли село Шарково е отцепено от жандармерията. Полицаите изпълняват заповед на Агенцията по безопасност на храните, която забранява достъпа до селото в радиус от 3 км. \r\nЦветилена СИМЕОНОВА", "date": "2018.07.24", "title": "Димитър Иванов, областен управител на Ямбол: До утре ще продължи дезинфекцията в село Шарково"}
{"url": "http://www.focus-news.net/news/2018/07/24/2548919/blagoevgrad-59-godishen-mazh-e-zaloven-da-shofira-s-367-promila-alkohol-v-kravta-v-razlog.html", "text": "Около 17.20 часа на 23 юли по ул. „Яне Сандански“ в гр. Разлог, Г.Р. (59 г.) е управлявал лек автомобил „Фолксваген Голф“ с наличие на 3.67 промила алкохол в издишания въздух. Това съобщиха от  ОДМВР-Благоевград . Срещу мъжа е образувано бързо производство за извършено престъпление по чл.343 Б, ал.1 от НК.", "date": "2018.07.24", "title": "Благоевград: 59-годишен мъж е заловен да шофира с 3.67 промила алкохол в кръвта в Разлог"}
{"url": "http://www.focus-news.net/news/2018/07/24/2548920/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-yuli.html", "text": "„Софийска вода” временно ще прекъсне водоснабдяването в някои части на столицата на 25 юли. Това съобщиха от пресцентъра на  Дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Филип Кутев“ кв. „Хладилника“, се налага спиране на водоподаването от 09.30 до 21.30 часа на клиентите на „Софийска вода”, живеещи в района на: \r\nул. „Сребърна“ от ул. „Филип Кутев“ до ул.“ Шаварски път“, бул.“ Симеоновско шосе“ №9 и №11.  \r\nКарето между бул. „Симеоновско шосе“, ул. „ Чавдар Мутафов“, ул. „Могилата“, ул. „Йордан Стубел“, ул. „Иван Пейчев“, ул. „Трифон Кунев“, ул. „Асен Разцветников“, бул.“ Симеоновско шосе“, ул. „Проф.Георги Златарски“ от бул. „Симеоновско шосе“ до №40. \r\nС повишена мътност ще бъдат жк.“Дианабад“, жк.“Студентски град“ - района между бул. „Симеоновско шосе“, бул. „Д-р Г. М. Димитров“, бул. „Свети Св. Климент Охридски“, ул. „8-ми декември“, ул. „Росарио“, ул. „Бак“, ул. „Проф. Арх. Петър А.Ташев“, ул. „Проф. Христо Вакарелски“, ул.“Проф. Георги Златарски“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: жк. „Студентски град“ ул. „Росарио“ ъгъла с ул. „8-ми декември“; ул. „Проф. Георги Златарски“ №2А. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с ремонт на хидрофорна уредба до бл. 213, жк. „Младост“ 2 , се налага спиране на водоподаването от 10.00 до 19.00 часа на клиентите на „Софийска вода”, живеещи в района на: \r\nвисока зона на бл.213, бл. 214, бл. 215 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 215. \r\nВъв връзка с монтаж на пожарен хидрант и спирателен кран на ул. „Ангел войвода“, жк. „Хаджи Димитър“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на: \r\nул. „Ангел войвода“ от ул. „Васил Кънчев“ до бул. „Владимир Вазов“ \r\nул. „Професор Иван Шишманов“ от ул.  „Лясковец“ до ул. „Ангел войвода“, \r\nул. „Гинци“ от ул. „Лясковец“ до ул. „Брезник“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел войвода“ пред 95 СОУ. \r\nВъв връзка с подмяна на сградно водопроводно отклонение на ул. „Дъбова гора“, местност „Гърдова глава“, се налага спиране на водоподаването от 10.00  до 17.00 часа на клиентите на „Софийска вода”, живеещи в района на: \r\nул. „Дъбова гора“, ул. „Найден Николов“, ул. „Острица“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъбова гора“ ъгъла с ул. „Александър Пушкин“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.24", "title": "„Софийска вода” временно ще прекъсне водоснабдяването в някои части на столицата на 25 юли"}
{"url": "http://www.focus-news.net/news/2018/07/24/2548922/burgas-okolo-3-000-lv-sa-otkradnati-ot-apartament-v-zhk-izgrev.html", "text": "Около 3 000 лв. са откраднати от апартамента на 85-годишна жена, разположен в бл. 35 в жк. „Изгрев“. Това съобщиха от  ОДМВР - Бургас . Сигналът за кражбата е получен на 23 юли т.г. около 11.00 часа в Пето Районно управление – Бургас. 62-годишен мъж от Бургас е съобщил за това, че по неустановен начин от апартамента на 85-годишната му майка, разположен в бл. 35 в жк. „Изгрев“, е извършена кражба на сумата от около 3 000 лв., съхранявана в торбичка под дюшека на леглото. Работата по случая продължава от служители на Пето Районно управление – Бургас.", "date": "2018.07.24", "title": "Бургас: Около 3 000 лв. са откраднати от апартамент в жк. „Изгрев“"}
{"url": "http://www.focus-news.net/news/2018/07/24/2548925/smolyan-okrazhniyat-sad-shte-gleda-delo-za-ubiystvo-izvarsheno-po-osobeno-machitelen-nachin.html", "text": "В Окръжен съд – Смолян ще се гледа дело за убийство, извършено по особено мъчителен начин, съобщиха от  Съда . С обвинителния акт, внесен от Окръжна прокуратура – Смолян е срещу мъж с инициали А. С. Н., който работи в областта на дърводобива и е осъждан-реабилитиран по право. Той е обвинен в това че на 08 август 2017 г. за времето от около 16.00 часа до около 22.40 часа в землище на с. Давидково, вдясно от главен път SML 3007 (път село Давидково - вр. “Свобода“), община Баните, на около 80 м след чешма от посока с. Давидково - вр. “Свобода“, е убил А. А. Н. от гр. Р., обл. П., чрез нанасяне на множество удари с крака и ръце, вдигане и хвърляне на земята, газене с крака по главата и тялото, стъпване с крак в областта на шията, като е причинил тежка съчетана гръдна, коремна и гръбначна травма, довело до множествено травматични увреждания, причинили остра кръвозагуба на А. А. Н., като убийството е извършено по особено мъчителен за убития начин и с особена жестокост.", "date": "2018.07.24", "title": "Смолян: Окръжният съд ще гледа дело за убийство, извършено по особено мъчителен начин"}
{"url": "http://www.focus-news.net/news/2018/07/24/2548927/kyustendil-tri-signala-sa-podadeni-v-protivopozharnata-sluzhba-v-dupnitsa-sled-padnaliya-dazhd.html", "text": "Три сигнала са подадени в противопожарната служба в Дупница след падналия дъжд. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ два от сигналите са били свързани с наводнени мазета на къщи, а единият е бил за опасно надвиснали предмети от съща. Екипи на Районна служба „Пожарна безопасност и защита на населението” – Дупница са реагирали на сигналите. Оказана е помощ за отводнявано на къщите. Отстранени са и опасно надвисналите предмети. Няма пострадали хора. \r\nВенцеслав ИЛЧЕВ", "date": "2018.07.24", "title": "Кюстендил: Три сигнала са подадени в противопожарната служба в Дупница след падналия дъжд"}
{"url": "http://www.focus-news.net/news/2018/07/24/2548917/iefimeridagrgartsiya-nevizhdan-uzhas-sled-pozhara-v-kokino-limanaki-pozharnikarite-otkriha-izgoreli-semeystva-pregarnali-detsata-si.html", "text": "Невиждан ужас след пожара в Кокино Лиманаки - пожарникарите откриха изгорели семейства, прегърнали децата си, съобщава гръцкото електронно издание  \"Iefimerida.gr\" . \r\nСпоред изданието само в крайбрежния район на Атика Кокино Лиманаки броят на загиналите вече е достигнал 30 души, като не се знае колко още ще бъдат открити под развалините на къщите. \r\nЧаст от жертвите са били задушени от гъстия дим над целия район. \r\n\"Iefimerida.gr.\" цитира източници от спасителните екипи, които твърдят, че в изгорелите домове са били намерени мъртви цели семейства, прегърнали децата си, след като са разбрали, че нямат шанс за спасение. \r\nИзданието съобщава, че по-голямо щастие са имали туристите и тези от местните жители, които са били заварени от огъня в крайморската зона на залива Аргири Акти и са имали достъп до акостиралите лодки.", "date": "2018.07.24", "title": "\"Iefimerida.gr\"(Гърция): Невиждан ужас след пожара в Кокино Лиманаки - пожарникарите откриха изгорели семейства, прегърнали децата си"}
{"url": "http://www.focus-news.net/news/2018/07/24/2548921/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.24", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/24/2548928/veliko-tarnovo-vavezhdat-se-vremenni-promeni-v-organizatsiyata-na-dvizhenie-na-26-27-i-28-yuli.html", "text": "Във връзка с подготовката и реализацията на Церемония за присвояване на първо офицерско звание, както и със закриване на Международен фолклорен фестивал във Велико Търново ще настъпят временни промени в организация движението на МПС. Това съобщиха от пресцентъра на  Община Велико Търново . На 26 юли (четвъртък)  за времето от 05.45 до 07.00 ч. се затваря за движение ул. „Васил Левски“ в участъка от кръстовището с ул. „Бачо Киро“ до кръстовището с ул. „Христо Ботев“; На 27 юли (петък)  за времето от 09.00 до 13.00 ч. се затваря за движение ул. „Васил Левски“ в участъка от кръстовището с ул. „Бачо Киро“ до кръстовището с ул. „Христо Ботев“. От паркирани автомобили ще бъде освободено пътното платно в участъка пред сградите на „Уникредит Булбанк“, търговски център „Славяни“, както и пред жилищните сгради от №1 до № 9; На 28 юли (събота)   за времето то 17.30 до 19.30 ч. се затварят улиците по маршрут Интерхотел Велико Търново- ул. „Христо Ботев“ -ул. „Независимост\"-Паметник на обесените, както и обратно - ул. „Независимост“ - пл. „Майка България\" - Военен клуб - Летен театър.", "date": "2018.07.24", "title": "Велико Търново: Въвеждат се временни промени в организацията на движение на 26, 27 и 28 юли"}
{"url": "http://www.focus-news.net/news/2018/07/24/2548924/newsbombgr-gartsiya-novi-pozhari-sa-registrirani-v-rayona-na-selata-zemeno-i-trofari-v-korint.html", "text": "Нови горски пожари са били регистрирани тази нощ от гръцките противопожарни служби в района на селата Земено и Трофари в община Ксилокастро в Коринт, предава електронното издание  \"Newsbomb.gr\" . \r\nИзданието съобщава, че на мястото се намират няколко противопожарни екипи, които се стремят да не допуснат пламъците да стигнат до селата. \r\n\"Newsbomb.gr\" предава, че в Източен Коринт продължава борбата срещу пожарите при селата Агиос Харалампос, Ано Каламаки, Галота и Истхия , където положението е овладяно.", "date": "2018.07.24", "title": "\"Newsbomb.gr\" (Гърция): Нови пожари са регистрирани в района на селата Земено и Трофари в Коринт"}
{"url": "http://www.focus-news.net/news/2018/07/24/2548929/veliko-tarnovo-v-svishtov-se-provezhda-initsiativata-stsenata-e-moya-artistat-v-men.html", "text": "Деца ще се учат на актьорско майсторство в Свищов. Инициативата „Сцената е моя – артистът в мен“ е част от юлското лято, което се провежда в Първо българско народно читалище „Еленка и Кирил Д. Аврамови“ в Свищов. Това съобщиха за  Радио „Фокус“ – Велико Търново  от културната институция. Заниманията започнаха в 10.00 часа и ще продължат около два часа. В тях се включват десетки деца от града и различни краища на България. В рамките на инициативата децата се учат на много нови неща докато се забавляват. Те са на възраст от 6 до 12 години, а самите часове протичат три пъти седмично. Инициативата ще продължи до 26 август, когато младежите ще получат специални свидетелства за участие. \r\nЛуиза ТРАНЧЕВА", "date": "2018.07.24", "title": "Велико Търново: В Свищов се провежда инициативата „Сцената е моя – артистът в мен“"}
{"url": "http://www.focus-news.net/news/2018/07/24/2548923/mvnr-nad-50-dushi-sa-zaginali-a-nad-150-sa-raneni-v-rezultat-na-ognenoto-bedstvie-v-atika.html", "text": "Вицепремиерът и министър на външните работи Екатерина Захариева изпрати съболезнователна телеграма до гръцкия външен министър Никос Кодзияс по повод десетките загинали в бушуващите в Коринтия и Атика пожари. Това съобщиха от пресцентъра на  Министерство на външните работи .  \r\n„Позволете ми да изразя искрените си съболезнования по повод трагедията с пожарите“, се казва в текста. Министър Захариева подчертава, че Гърция може да разчита на българската подкрепа и помощ в този момент.  \r\nВчера избухна голям пожар в горска площ в район Кинета, Атика, както и втори в района на Метохи, близо до гр. Ханя на остров Крит. В резултат на огненото бедствие са загинали над 50 души, а над 150 са ранени.", "date": "2018.07.24", "title": "МВнР: Над 50 души са загинали, а над 150 са ранени в резултат на огненото бедствие в Атика"}
{"url": "http://www.focus-news.net/news/2018/07/24/2548930/varna-dvizhenieto-tryabva-da-se-osashtestvyava-s-povisheno-vnimanie-po-avtomagistrala-hemus-ot-slanchevo-do-varna-poradi-kosene-na-trevni-ploshti.html", "text": "Движението трябва да се осъществява с повишено внимание по автомагистрала „Хемус“ от Слънчево до Варна поради косене на тревни площи, предаде репортер на  Радио „Фокус“ – Варна . От Агенция „Пътна инфраструктура“ посочват, че преминаването в участъка от пътния възел до летището до входа на града също трябва да е с повишено внимание поради ръчно косене на тревни площи. Продължават ремонтните дейности в района на виадукт „Звездица“ по автомагистрала „Черно море“. Движението от Варна се осъществява при пълно затваряне на платното в посока Бургас и двупосочно движение в платното посока Варна. Придвижването в участъка Кранево – Варна при км 83 е ограничено за движение на МПС над 10 тона, а обходният маршрут е през Кичево и Оброчище. Движението по път III-902 между Кантарджиево и Кичево се осъществява с повишено внимание поради ремонтни дейности на асфалтовата настилка. Движението в района се регулира от сигналисти. Преминаването по третокласния път между селата Старо Оряхово и Гроздьово се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.07.24", "title": "Варна: Движението трябва да се осъществява с повишено внимание по автомагистрала „Хемус“ от Слънчево до Варна поради косене на тревни площи"}
{"url": "http://www.focus-news.net/news/2018/07/24/2548933/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "За осемнадесета поредна година българските пожарникари отбелязаха своя професионален празник на 20 юли – Илинден. Свищовските огнеборци също не направиха изключение и в града се проведе голямо тържество, за което ще Ви разкажем в днешното издание на предаването „Добре дошли в Свищов“ на  Радио „Фокус“ – Велико Търново . И още през настоящата седмица предстои редовното заседание на Общински съвет – Свищов, на което предстои да бъдат взети няколко доста интересни за обществеността решения. Повече за тях и за това дали решенията на местните парламентаристи вече са общодостъпни, след като бяха ограничени за кратък период от време ще научим от д-р Кристиян Кирилов, председател на Общински съвет – Свищов. В последните минути на предаването ще Ви запознаем с една предстояща спортна проява, която ще се случи в града в края на седмицата. Става въпрос за 61-вото преплуване на река Дунав, което се провежда ежегодно в Свищов, в края на месец юли. Колко участници очакват организаторите и как ще премине самото събитие ще попитаме Валерий Йорданов, главен експерт „Ръководител спорт“ при Община Свищов. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.07.24", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/07/24/2548932/blagoevgrad-ochakvat-se-povisheniya-na-vodnite-niva-v-rilskite-i-pirinskite-pritotsi-na-rekite-struma-i-mesta.html", "text": "През следващите дни речните нива в Западнобеломорският басейн ще се повишават краткотрайно. Това сочи справка на сайта на  Националния институт по метеорология и хидрология  (НИМХ) при БАН. По-значителни ще са повишенията в Рилските и Пиринските притоци на реките Струма и Места, както и във водосбора на река Струмешница – приток на река Струма. Водните количества ще бъдат под праговете за внимание. В резултат на интензивни валежи има висока вероятност от възникване на поройни наводнения във водосбора на река Места между реките Бабешка и Граднишка и в притока на река Места – река Канина.", "date": "2018.07.24", "title": "Благоевград: Очакват се повишения на водните нива в Рилските и Пиринските притоци на реките Струма и Места"}
{"url": "http://www.focus-news.net/news/2018/07/24/2548936/pregled-na-osnovnite-temi-vav-varnenskiya-pechat.html", "text": "„До края на месеца. Всеки ден дъжд и гръмотевици във Варна“, съобщава на първата си страница вестник  „Черно море“ . Според информацията до края на месеца във Варна слънцето ще се редува всеки ден с дъждовни облаци и гръмотевици. „Засега сериозни инциденти по плажовете няма“, гласи водещото заглавие на втора страница. В изданието се посочва, че настоящото лято е на път да постави своеобразен положителен рекорд. До този момент от началото на сезона във Варна и района не е регистриран нито един воден инцидент по плажовете. „Това означава, че хората слушат, спазват знаците и правилата за къпане“ е коментирал управителят на ДКЦ 1 „Св. Клементина“ д-р Иван Иванов, отговарящ за медицинското обслужване по плажовете. В друга публикация редакцията напомня: „До края на юли хазяите декларират авансовото плащане за второто тримесечие“. Задължение да подават такава декларация имат всички физически лица, които отдават помещения под наем на други физически лица и съответно сами определят и внасят дължимия авансово данък. Освен хазяите декларация за авансовото плащане на данък през годината се подава в случаите на придобиване на доход, който не e от трудови правоотношения. „Провадийци искат околовръстен път“, пише още в днешния брой. Да бъде възобновен проектът за построяване на обходен път „Провадия“. За това настоява граждански инициативен комитет. Това е заявил неговият председател инж. Димитър Конакчиев. „Отбелязаха 76 години от гибелта на Вапцаров“, се съобщава на трета страница. 76-годишнината от гибелта на Никола Йонков Вапцаров беше отбелязана във Висшето военноморско училище във Варна, което носи неговото име. „15 учители ще се обучават през лятото в чужбина“, се казва в друга публикация на същата страница. В нея е добавено, че учителите са от СУ „Гео Милев“ във Варна. Те са отпътували за столицата на Германия. Общо 15 преподаватели от училището ще повишат в Берлин квалификацията си през лятната ваканция. Те ще участват в курсове, финансирани от ЕК. „Румънци обраха магазин за дрехи“, гласи друго заглавие в броя. Двамата мъже са обрали магазин за дрехи във варненски мол. На 22 юли е постъпил сигнал за кражба от магазин за дрехи, намиращ се в голям търговски център на ул. „Акад. Андрей Сахаров“.", "date": "2018.07.24", "title": "Преглед на основните теми във варненския печат"}
{"url": "http://www.focus-news.net/news/2018/07/24/2548935/vasil-alyoshin-softuerat-za-daltonisti-vizhan-e-integriran-vav-vsichki-uchilishta-v-balgariya-blagodarenie-na-savmestna-rabota-s-mon.html", "text": "Софтуерът за далтонисти „Вижън“ е интегриран във всички училища в България благодарение на съвместна работа с МОН. Това каза в сутрешния блок „Добро утро, България“ на  Радио „Фокус“  Васил Альошин, един от създателите на софтуера „Вижън“, който помага на хора с далтонизъм и предлага решение на ежедневните проблеми, с които хората със цветна слепота се сблъскват. По думите му освен общини от приложението вече се възползват и всички родни училища, което е изключителен успех на местно ниво. Софтуерът се използва и в над 80 държави, добави той. “Далтонизмът е разпространен навсякъде, всеки 10-ти мъж страда от него. Нашият софтуер предлага решение на всички видове далтонизъм, включително може да го диагностицира и да разбере какъв точно е типът далтонизъм и цветна слепота, от която страда самият пациент. При една на 200 жени също се среща заболяването. В реално време е, може да се гледат филми, да се гледат един с друг някого, докато говорят по телефона с камери, всичко се случва в реално време“, каза още той. Васил Альошин каза още, че другите проекти, по които се работи, са насочени към по-улеснен начин на плащане и по-олекотен начин на комуникация между пациент и доктор. Той добави, че се работи в посока децентрализация на медицинските досиета, така че до тях да имат достъп по-широк", "date": "2018.07.24", "title": "Васил Альошин: Софтуерът за далтонисти „Вижън“ е интегриран във всички училища в България благодарение на съвместна работа с МОН"}
{"url": "http://www.focus-news.net/news/2018/07/24/2548938/plovdiv-eksperti-ot-riosv-sa-spasili-15-ptitsi-ot-zashtiteni-vidove-ot-nachaloto-na-yuli.html", "text": "Експерти от РИОСВ – Пловдив са спасили 15 птици от защитени видове от началото на юли. Това съобщиха за  Радио „Фокус“ - Пловдив  от пресцентъра на инспекцията. Тринайсет от тях са от вида бял щъркел (Ciconia ciconia) и две горски ушати сови (Asio otus). Повечето от откритите птици са млади екземпляри, паднали от гнездата си при опит за летене и получили различни наранявания. Голяма част от сигналите за бедстващи птици са подадени от Съединение, Асеновград, Радиново, Стамболийски и Войсил. Откритите екземпляри са изпратени за лечение в Спасителния център за диви животни в Стара Загора. \r\nПрез летния период в РИОСВ – Пловдив често се получават сигнали за паднали птици, но не всеки случай се отнася за бедстващ вид. Експертите препоръчват, когато се открие младо пиле, да се слага на клон на дърво или на покрива на сграда в района, където е намерена. През лятото малките екземпляри на горска ушата сова обикновено се опитват да летят самостоятелно и често падат от гнездата. Родителите им ги откриват и продължават да се грижат за тях. Когато наранени щъркели се видят на електрически стълбове, се препоръчва да се потърси помощ от местното електроразпределително дружество чрез кмета на населеното място, за да бъдат върнати обратно в гнездата им. \r\nРИОСВ – Пловдив реагира при сигнали за бедстващи птици на „зеления“ телефон на инспекцията: 032/ 643 245.", "date": "2018.07.24", "title": "Пловдив: Експерти от РИОСВ са спасили 15 птици от защитени видове от началото на юли"}
{"url": "http://www.focus-news.net/news/2018/07/24/2548914/ministar-predsedatelyat-boyko-borisov-predlozhi-pomosht-za-zasegnatite-ot-pozharite-rayoni-v-gartsiya.html", "text": "Министър-председателят Бойко Борисов проведе телефонен разговор с гръцкия премиер Алексис Ципрас. „Изразяваме най-дълбоко съчувствие към пострадалите и близките на загиналите в огнената стихия, обхванала Гърция. С тревога и болка приехме вестта за бедствието, връхлетяло приятелския гръцки народ, довело до човешки жертви и причинило тежки материални щети”, подчерта българският министър-председател. Това съобщиха от  правителствената информационна служба . \r\nПремиерът Борисов посочи, че България има готовност за оказване на техническа помощ за Гърция с 50 пожарникари и два пожарни автомобила. Той допълни, че е разпоредил на министерството на вътрешните работи да предприеме незабавна организация при постъпило искане от страна на Гърция за получаване на международна помощ, модулът ни за наземно гасене на горски пожари да бъде приведен в готовност за участие по линия на механизма за Гражданска защита на ЕС. \r\nГръцкият премиер Алексис Ципрас благодари за предложената помощ от България и посочи, че при нужда ще търси българския министър-председател.", "date": "2018.07.24", "title": "Министър-председателят Бойко Борисов предложи помощ за засегнатите от пожарите райони в Гърция"}
{"url": "http://www.focus-news.net/news/2018/07/24/2548937/prezidentat-rumen-radev-nalozhi-veto-na-razporedbi-ot-zakona-za-dopalnenie-na-zakona-za-privatizatsiya-i-sledprivatizatsionen-kontrol.html", "text": "Президентът Румен Радев върна за ново обсъждане приетия Закон за допълнение на Закона за приватизация и следприватизационен контрол заради разпоредби, които не само не защитават обществения интерес, но и съществено го увреждат. Възраженията на държавния глава са срещу § 3 и § 4, които ще доведат до преразглеждане на вече сключени приватизационни договори в ущърб на държавата и обществото. Това съобщиха от  прессекретариата на държавния глава .  \r\nС § 3 се ограничава срокът на специфични задължения на купувачите по приватизационни договори в рамките на 5 години. В мотивите на ветото се посочва, че конкретният времеви обхват на задълженията по всеки приватизационен договор трябва да се определя според обекта на приватизацията и осъществяваната дейност, а не да се подчинява на формални законови ограничения, които създават преимущество на купувачите за сметка на обществения интерес.  \r\nС § 4 това ново правило, както и разсрочването на поетите задължения, ще важат и за вече сключени приватизационни договори. Новата уредба ще се отнася за купувачи, които не са изпълнили своите задължения, но са платили неустойките за тях. Нещо повече, плащането на тези неустойки се изисква само за първите 5 години от договора. Така ще се облагодетелстват и неизправни купувачи, които имат непогасени плащания за неустойки за период след тези 5 години.  \r\nПриетата уредба ще има за последица освобождаване на купувачите от специфични задължения. Ще се изключи и възможността да се търсят неустойки за тяхното неизпълнение за периода над 5 години. Няма оценка как новата уредба ще се отрази на средствата от неустойки, които трябва да постъпват в държавната пенсионна система и в общинските бюджети.  Следва пълният текст на мотивите:  \r\nМотиви за връщане за ново обсъждане в Народното събрание на разпоредби от Закона за допълнение на Закона за приватизация и следприватизационен контрол, приет от 44-то Народно събрание на 18 юли 2018 г.  Уважаеми народни представители,  \r\nСподелям основната цел, с която бяха внесени първоначално допълненията в Закона за приватизация и следприватизационен контрол (ЗПСК) – да се положат законовите основи за създаване на електронна платформа, чрез която да се извършва продажбата на определено държавно имущество и имущество, което е собственост на държавни търговски дружества. Тези правила имат потенциал да гарантират прозрачност и да дадат възможност за постигане на по-висока продажна цена, което е в съответствие с целите по чл. 2, ал. 1 от ЗПСК. Споделям и облекчаването на изискванията за обезпечаване на задължения на търговци и производители на електрическа енергия към Фонд „Сигурност на електроенергийната система“.  \r\nПриватизационният процес основателно е във фокуса на общественото внимание, защото при разпореждането с държавно и общинско имущество на първо място трябва да бъде гарантиран публичният интерес. Този интерес има не само икономически, а и социални измерения с оглед изискването средствата от приватизация, сред които и неустойките, да се използват за държавната пенсионна система (чл. 8, ал. 8, т. 2 от ЗПСК) и за общинските бюджети (чл. 10, ал. 3 от ЗПСК). Ето защо не мога да се съглася с разпоредбите на § 3 и 4, тъй като с тях общественият интерес не само няма да бъде защитен, а ще бъде съществено увреден.  \r\nС § 3 е създаден чл. 32г, според който специфични задължения, пряко свързани с осъществявания от приватизираното дружество предмет на дейност, не могат да бъдат вменени на купувача за повече от 5 години. Това правило няма да се прилага по отношение на задълженията за запазване на седалището, предмета на дейност, за инвестиции и трудова заетост.  \r\nКонкретният времеви обхват на задълженията по всеки приватизационен договор трябва да се определя според обекта на приватизацията и осъществяваната дейност, а не да се подчинява на формални законови ограничения, които създават преимущество на купувачите за сметка на обществения интерес. При липса на яснота какви са тези специфични задължения, границите на преценката за кои задължения да се прилага 5-годишният срок са широки. Следва да се има предвид, че когато няма обективни критерии, които да очертаят пределите на тази преценка, корупционният риск се увеличава.  \r\nПо силата на § 4 от приетия закон „разпоредбата на чл. 32б, ал. 1 – чл. 32г се прилага и за сключени приватизационни договори, по които към датата на влизане в сила на този закон няма непогасени плащания за неустойки за неизпълнени през първите 5 години следприватизационни задължения“. По този начин ще могат да бъдат преразглеждани договори, сключени при действието на правила, които не са позволявали тяхната промяна. Освен това, за такива договори ще се прилага и новото правило на § 3, което ограничава по закон срока на т.нар. специфични задължения за не повече от 5 години.  \r\nПриетата уредба се отклонява от основната същност на чл. 32, ал. 5 от ЗПСК, която ограничава възможността да се правят промени в сключени вече приватизационни договори. Така се гарантира общественият интерес в неговите икономически и социални измерения, който налага с договорите да се поемат действително изпълними задължения. Именно затова приватизационните договори трябва по принцип да се изпълняват във вида, в който са сключени.  \r\nПрилагането на ограничението за 5-годишен срок на специфичните задължения и спрямо действащите приватизационни договори ще има за последица освобождаване на купувачите от такива задължения, за изпълнението на които в договорите е предвиден по-дълъг срок. По този начин се изключва възможността да се търсят неустойки за тяхното неизпълнение за периода над 5 години. Няма оценка как § 4 ще засегне очакваните постъпления от неустойки в Държавния фонд за гарантиране устойчивост на държавната пенсионна система и в общинските бюджети.  \r\nСчитам, че приетият § 4 се отклонява от мотивите за неговото внасяне, според които той ще се прилага „само за коректни приватизатори, а не за всички“. Изискването за приложението на § 4, обаче, не е купувачът да е изпълнил всички свои задължения до момента, а „да няма непогасени плащания за неустойки за неизпълнени през първите 5 години следприватизационни задължения“. Както е известно, неустойката обезпечава изпълнението на задължението и служи като обезщетение за вредите от неизпълнението, без да е нужно те да се доказват. При това положение § 4 ще се прилага за купувачи, които не са изпълнили своите задължения, но са платили неустойките за тях. Нещо повече, плащането на тези неустойки се изисква само за първите 5 години от договора. Така ще се облагодетелстват и неизправни купувачи, които имат непогасени плащания за неустойки за период след тези 5 години.  \r\nНяма никаква обществена необходимост да бъдат преуредени вече сключени приватизационни договори. Уредбата по § 3 и 4 излиза извън границите, очертани от целите на Закона за приватизация и следприватизационен контрол и от принципа за правната сигурност, изискващ стабилност на правните сделки и предвидимост на правните последици от различните юридически факти.  \r\nУважаеми народни представители,  \r\nВъз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 3 и 4 от Закона за допълнение на Закона за приватизация и следприватизационен контрол, приет на 18 юли 2018 г.", "date": "2018.07.24", "title": "Президентът Румен Радев наложи вето на разпоредби от Закона за допълнение на Закона за приватизация и следприватизационен контрол"}
{"url": "http://www.focus-news.net/news/2018/07/24/2548934/ana-mpa-kipar-izprashta-hora-i-tehnika-za-borba-s-ognenata-stihiya-v-atika.html", "text": "Кипър изпраща хора и противопожарна техника в Атика, за да помогне в борбата с огнената стихия, която според последните данни отне живота на най-малко 50 души, съобщи  гръцката държавна агенция АНА-МПА . \r\nСпоред информацията на агенцията, пожарникарите ще бъдат прехвърлени със самолет С-130 на гръцките Военновъздушни сили. \r\nПревод и редакция:", "date": "2018.07.24", "title": "АНА-МПА: Кипър изпраща хора и техника за борба с огнената стихия в Атика"}
{"url": "http://www.focus-news.net/news/2018/07/24/2548911/kathimerini-otkriha-oshte-26-tela-na-zhertvi-ot-pozharite-v-atina-broyat-na-zaginalite-dostigna-50.html", "text": "Гръцкият червен кръст съобщи във вторник сутринта, че са намерени телата на още 26 жертви от бушуващия източно от Атина пожар, с което общият брой на жертвите от пожарите в цялата страна достигна 50 души, пише  електронното издание на гръцкия вестник Kathimerini . \r\n„За съжаление, открихме 26 овъглени тела между две къщи“, заяви председателят на гръцкия Червен кръст Никос Економопулос пред гръцка държавна телевизия. \r\nПо-рано очевидец съобщи пред Reuters, че е видял тела в района и е чул да се говори за още няколко загинали в района на плаж, където стотици успяха да се спасят от пламъците. Преди новооткритите жертви във вторник сутринта, властите съобщаваха за общо 24 жертви в района на крайбрежното градче източно от гръцката столица Мати \r\nПревод и редакция:", "date": "2018.07.24", "title": "Kathimerini: Откриха още 26 тела на жертви от пожарите в Атина, броят на загиналите достигна 50"}
{"url": "http://www.focus-news.net/news/2018/07/24/2548941/api-dvizhenieto-pri-km-21-v-posoka-sofiya-na-am-trakiya-se-osashtestvyava-samo-v-aktivnata-lenta-poradi-remontni-deynosti.html", "text": "Движението при км 21 в посока София на АМ \"Тракия\" се осъществява само в активната лента поради ремонтни дейности на ограничителните системи в изпреварващата лента. Това съобщиха от пресцентъра на  Агенция \"Пътна инфраструктура\" (АПИ) . Шофьорите да се движат с повишено внимание и съобразена скорост, спазвайки пътната сигнализация.", "date": "2018.07.24", "title": "АПИ:  Движението при км 21 в посока София на АМ \"Тракия\" се осъществява само в активната лента поради ремонтни дейности"}
{"url": "http://www.focus-news.net/news/2018/07/24/2548942/burgas-v-ekspozitsionen-tsentar-flora-se-izlyupi-nay-golyamata-peperuda-v-sveta-atlas.html", "text": "В Експозиционен център „Флора“ се излюпи най-голямата пеперуда в света – „Атлас“. Това съобщиха от пресцентъра на  Община Бургас . В експо центъра е представена жива изложба с най-красивите разновидности на този вид летящи насекоми. Там отново се излюпи представител на най-едрия вид пеперуда в света – Attacus Atlas, наричана за по-кратко Атлас. Още три нейни какавиди може да се отворят всеки момент. \r\nЖителите и гостите на града имат на разположение само няколко дни да ги видят и да се снимат с тях. След като се излюпят, пеперудите Атлас не се хранят. Те нямат хоботче и живеят, докато им стигнат резервите, натрупани в гъсеничния период. Затова техният живот е много кратък – едва 2 - 3 дни. \r\nПеперудата Атлас е истински гигант. Размахът на крилете ѝ достига в някои случаи до 30 см, като женските екземпляри са по-едри от мъжките. В тъмнината тази пеперуда често е бъркана с птица заради големия си размер. \r\nАтлас е пеперуда с уникални умения за защита – горната част на крилете ѝ прилича на глава на кобра. За да е още по-голяма приликата, когато се чувства несигурна, тя пада на земята, за да заприлича още повече на опасна змия. Това отблъсква враговете ѝ. Няма нужда да пътувате до естествения хабитат на тази пеперуда – остров Борнео, Южен Китай и югоизточната част на Азия.  \r\nИзложбата на пеперуди е отворена за посетители всеки ден от 09.00 часа до 19.00 часа.", "date": "2018.07.24", "title": "Бургас: В Експозиционен център „Флора“ се излюпи най-голямата пеперуда в света – Атлас"}
{"url": "http://www.focus-news.net/news/2018/07/24/2548943/bsp-shte-dade-preskonferentsiya-v-tsentralata-na-partiyata.html", "text": "От 13.30 часа, в централата на БСП на ул. „Позитано” № 20, ще се проведе пресконференция. Това съобщиха от пресцентъра на  БСП .", "date": "2018.07.24", "title": "БСП ще даде пресконференция в централата на партията"}
{"url": "http://www.focus-news.net/news/2018/07/24/2548940/bushuvashtite-iz-tsyala-gartsiya-pozhari-predizvikaha-haos-v-stranata-zhertvite-veche-sa-nad-50-a-ranenite-poveche-ot-150-obzor.html", "text": "Пожари бушуват безконтролно из цяла Гърция и нанасят огромни щети, а съгласно последните данни, загиналите в резултат на огнените стихии са най-малко 50 души, а ранените - повече от 150. Трите големи огнища от понеделник на са овладени и продължават да се разрастват в  районите на Кинета, Неос Вуцас и Кания , а из страната има разпръснати по-малки пожари, които противопожарните служби се опитват да ограничат. В Атика действа режим на извънредно положение. \r\nОгънят се разпространява и в районите на  Каламос, Коринт и Фтиотида , но засега там не застрашава домовете на хората. \r\nСпоред данните на противопожарната служба, в момента 74 пожарни и 150 огнеборци действат в района на  Кинета , на половината път между Атина и Коринт, където има още 17 спасителни отряда, 20 водоноски и четири военни машини. Пожарите там започнаха в понеделник на обед в борова горичка в района на планината Герания, който се разпространи много бързо, поглъщайки къщи и коли по пътя си. В резултат бяха евакуирани цели населени места. \r\nВ  Неос Вуцас и Мати , където бяха регистрирани повечето смъртни случаи, силите за борба с пожара значително се засилиха в сравнение с вчера. По-специално в по-широката област, където има разпръснати пожари, работят 190 пожарникари с 96 камиона, 23 спасителни отряда, 12 пригодени за гасене на пожари доброволчески превозни средства, 25 доброволци и 6 общински автомобила. \r\nПожарът, който се разпространи в района  Кания, на остров Крит , продължава да се разпространява и усилията той да бъде ограничен засега не се увенчават с успех.  \r\nОколо 02.30 ч. във вторник огънят се издигна в планините между  Какопетрос и Месавлия , тъй като южните ветрове станаха по-интензивни, а пожарникарите продължиха да се борят с пламъците през цялата нощ. Двадесет и седем превозни средства и 60 пожарникари са били на мястото, включително един спасителен отряд. \r\nКоринт също е погълнат от пожари, тъй като там остават активни три фронта. Трите пожара са в района на  Сусаки в Агиос Теодорос, Земено в община Киато и Истмия в община Лутраки . Петнадесет пожарникари и 7 пожарни коли се опитват да ги изгасят. \r\nМеждувременно горски пожар, който избухна в района на  Кокини Ларимна в община Локрон във Фтиотида , все още гори. \r\nСпоред противопожарната служба, на мястото са разположени 12 пожарникари с 20 превозни средства. В по-широката област обаче има и други активни пожари, където са изпратени 20 пожарникари, 10 превозни средства и един спасителен отряд. \r\nШокиращи кадри, публикувани в социалните мрежи от обикновени граждани, бягащи от курорта Мати в Източна Атика, който бе ударен най-тежко от пламъците, разкриват мащабите на трагедията. Снимките показват изтощени хора на брега сред гъстия дим, чакащи да бъдат спасени от военникораби, изпратени от гръцкото Министерство на отбраната, за да помогнат в евакуационните усилия. Изображенията показват отчаяни хора, които се намират на брега на морето. След пожара в Кокино Лиманаки пожарникарите откриха изгорели семейства, прегърнали децата си. Част от жертвите са били задушени от гъстия дим над целия район. Източници от спасителните екипи твърдят, че в изгорелите домове са били намерени мъртви цели семейства, прегърнали децата си, след като са разбрали, че нямат шанс за спасение. \r\nКораби от Военноморския флот на Гърция спасяват хора от плажове заради бушуващите пожари в Атика. Кипър изпраща хора и техника за борба с огнената стихия в Атика, помощ предложи и българският премиер Бойко Борисов.", "date": "2018.07.24", "title": "Бушуващите из цяла Гърция пожари предизвикаха хаос в страната, жертвите вече са над 50, а ранените - повече от 150 (ОБЗОР)"}
{"url": "http://www.focus-news.net/news/2018/07/24/2548945/vidin-nivoto-na-reka-dunav-se-e-povishilo-s-20-sm-v-rayona-na-grada.html", "text": "Нивото на река Дунав в началото на българския участък на реката при Ново село за последното денонощие се е повишило с 13 см и водният стоеж е 172 см, съобщиха от местната  Хидрометеорологична станция . Нивото на реката край Видин е 229 см, регистрираното повишение е от 20 см. Край Лом през последното денонощие повишението в нивото на реката е 20 см и водният стоеж е 252 см. Нивото на реката край Оряхово е 139 см, там е регистрирано понижение за последното денонощие от 1 см. Температурата на водата край Ново село е 23.6 градуса, край Оряхово е 24.9 градуса.", "date": "2018.07.24", "title": "Видин: Нивото на река Дунав се е повишило с 20 см в района на града"}
{"url": "http://www.focus-news.net/news/2018/07/24/2548948/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за подготовката на Регионалния събор на народното творчество „Свети Константин 2018“, който се провежда от община Пещера. Събеседник по темата ще бъде кметът на Общината Николай Зайчев. Ще научим и на какъв етап са ремонтните дейности по околовръстния път на Пещера и кога се очаква ремонтът да бъде финализиран. Ще ви разкажем и за дейността на Клуба по тенис на маса в Пещера, турнирите, които бяха проведени с участието на негови състезатели, както и планираните мероприятия до края на тази година. Събеседник по темата ще бъде Валентин Делчев, председател на Клуба по тенис на маса в родопския град. В предаването ще научим и за възможностите за посещение на пещера „Снежанка“ край Пещера през летните месеци. Телефоните за връзка със студиото са 0885 606692 и 034 420020.", "date": "2018.07.24", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/07/24/2548926/protothema-natsionalna-tragediya-v-gartsiya-shokirashti-kadri-ot-uzhasa-v-atika.html", "text": "Горските пожари в Атика са национална трагедия за Гърция. Огнената стихия по източното крайбрежие на Атика предизвика смъртта на, по последна информация, 50 души, пише  електронното издание на Protothema . \r\nШокиращи кадри, публикувани в социалните мрежи от обикновени граждани, бягащи от курорта Мати в Източна Атика, който бе ударен най-тежко от пламъците, разкриват мащабите на трагедията, отбелязва изданието. \r\nСнимките показват изтощени хора на брега сред гъстия дим, чакащи да бъдат спасени от военникораби, изпратени от гръцкото Министерство на отбраната, за да помогнат в евакуационните усилия. Изображенията показват отчаяни хора, които се намират на брега на морето, а една снимка показва тъжно куче, свило се на скала в средата на водата. \r\nПревод и редакция:", "date": "2018.07.24", "title": "Protothema: Национална трагедия в Гърция: Шокиращи кадри от ужаса в Атика"}
{"url": "http://www.focus-news.net/news/2018/07/24/2548946/aleksis-tsipras-tsyalata-darzhavna-mashina-e-vpregnata-v-borbata-s-ognenata-stihiya.html", "text": "„Това е труден момент за Атика, това е трудна нощ за цяла Гърция. В момента работят повече от 600 мъже и жени от противопожарната служба, подпомагани от повече от 300 противопожарни коли на три големи фронта“, заяви министър-председателят на Гърция Алексис Ципрас след като бе запознат със ситуацията в Координационния център на противопожарната служба в Каландри, предава  гръцката държавна агенция АНА-МПА . \r\nПремиерът призова всички граждани „да обединят силите си, за да постигнат най-доброто“. Той отбеляза, че \"всички ние трябва да бъдем в постоянна бдителност, единство и усилия, за да се справим с изключително трудната ситуация за Атика и за страната\" и благодари на \"всички мъже и жени, които помогнаха.\" Доброволци и по-специално пожарникари, мъже и жени, които успяха да спасят много животи чрез саможертвата си\". \r\n„Ние сме до тях, целият държавен механизъм е впрегнат и целта на всички ни е да ограничим катастрофалните последствия от този феномен“, заяви Ципрас. \r\nРъководителят на гръцкото правителство се завърна от град Мостар, в Босна и Херцеговина, заради бушуващите пожари в района на Атика. \r\nПревод и редакция:", "date": "2018.07.24", "title": "Алексис Ципрас: Цялата държавна машина е впрегната в борбата с огнената стихия"}
{"url": "http://www.focus-news.net/news/2018/07/24/2548944/blagoevgrad-nyama-previshenie-na-normite-za-fini-prahovi-chastitsi-vav-vazduha-pozhara-v-depoto-za-neopasni-otpadatsi-na-obshtina-kocherinovo.html", "text": "Няма превишение на установените норми за фини прахови частици във въздуха в резултат на запалването на депото за неопасни отпадъци на община Кочериново, местността Айдере в землището на село Бараково. Това съобщиха за  Радио „Фокус“ - Пирин  от РИОСВ - Благоевград. Това показват измерените от автоматична измервателна станция за качество на атмосферния въздух (АС за КАВ), намираща се в кв. „Ален мак“ на Благоевград. „За двата дни от възникване на пожара – 21 и 22 юли, средноденонощната концентрация по показателя ФПЧ10 е под нормата за опазване на човешкото здраве – 50 микрограма на кубичен метър. Няма установени превишения на нормите и по останалите контролирани от АИС показатели – азотен оксид, азотен диоксид, азотни оксиди, серен диоксид, озон, бензен, толуен и пара-ксилен“, съобщиха още от РИОСВ - Благоевград. В момента РИОСВ – Благоевград извършва проверка на място на територията на депото с представители на община Кочериново. Установяват се обстоятелствата за възникване на пожара, а на кмета на общината ще бъдат дадени предписания за незабавното му потушаване и недопускане на повторно запалване. \r\nЛора КАЛЧЕВА", "date": "2018.07.24", "title": "Благоевград: Няма превишение на нормите за фини прахови частици във въздуха пожара в депото за неопасни отпадъци на община Кочериново"}
{"url": "http://www.focus-news.net/news/2018/07/24/2548951/api-nyama-osvetlenie-v-tunel-trayanovi-vrata-na-am-trakiya-i-v-tunel-vitinya-na-am-hemus-zaradi-vazniknala-avariya-v-elektroprenosnata-mrezha.html", "text": "Шофьорите да се движат с повишено внимание и съобразена скорост в тунел  „Траянови врата“ на АМ \"Тракия\" и в тунел „Витиня“ на АМ \"Хемус\" поради липса на осветление от възникнала авария в електропреносната мрежа.", "date": "2018.07.24", "title": "АПИ: Няма осветление в тунел  „Траянови врата“ на АМ \"Тракия\" и в тунел „Витиня“ на АМ \"Хемус\" заради възникнала авария в електропреносната мрежа"}
{"url": "http://www.focus-news.net/news/2018/07/24/2548931/iefimeridagrgartsiya-apokalipsis-v-kokino-limani-na-mati-kadeto-zaginaha-30-dushi-obshtiyat-broy-na-zhertvite-stana-54.html", "text": "Апокалипсис в Кокино Лимани (Червеният залив) на Мати, където загинаха 30 души, с което общият брой на жертвите стана най-малко 54, предава  \"Iefimerida.gr\" . \r\nГръцкото електронно издание се позовава на заместник-кмета на общината Пикермиу Йоргос Коколис, който пред телевизия \"Skai\" е потвърдил, че става въпрос за трагедия с още десетки мъртви. \r\n\"Iefimerida.gr.\" съобщава, че към потвърдените през нощта 24 смъртни случая се прибавят нови 30 от Кокино Лимани, от които 26 загинали са намерени в изгорели къщи, 1 човек е изгорял в автомобила си на път за залива, а други 4 са намерени в изгоряла таверна в Аргири Акти.", "date": "2018.07.24", "title": "\"Iefimerida.gr\"(Гърция): Апокалипсис в Кокино Лимани на Мати, където загинаха 30 души , общият брой на жертвите стана 54"}
{"url": "http://www.focus-news.net/news/2018/07/24/2548952/kyustendil-zapochva-zaravnyavane-i-uplatnyavane-na-tleeshtoto-depo-za-bitovi-otpadatsi-kray-kocherinovo.html", "text": "Започва заравняване и уплътняване на тлеещото депо за битови отпадъци край Кочериново. Това съобщи за  Радио „Фокус” – Кюстендил  Любка Йорданова, зам.-кмет на Община Кочериново. По думите ѝ става въпрос за дейности, издадени като предписания от страна на Регионална инспекция по околната среда и водите – Благоевград. „С верижна техника ще започнем прибутването на масите от изгорели отпадъци. Ще се извърши уплътняване, след което и запръстяване със земни маси на терена на депото. По този начин напълно ще спрем горивния процес. В момента имаме горене в дълбочина, което предизвиква и самото димене”, каза Любка Йорданова. По думите ѝ сметището е затворено в края на 2017 година, защото не отговаря на екологичните изисквания. Предстои разработването на проект за рекултивация на депото. Ще се търсят средства от държавния бюджет. В следващите дни ще се пристъпи до пълно ограничаване на придвижването на депото – пътят ще бъде затворен. \r\nВенцеслав ИЛЧЕВ", "date": "2018.07.24", "title": "Кюстендил: Започва заравняване и уплътняване на тлеещото депо за битови отпадъци край Кочериново"}
{"url": "http://www.focus-news.net/news/2018/07/24/2548954/plovdiv-chast-ot-grada-e-bez-voda-zaradi-avarii.html", "text": "Част от Пловдив е без вода заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Заради подмяна на спирателен кран и общ водомер вода нямат живущите на ул. „Иван Гарванов“ №28. Вода няма и на улиците „Деница“, „Александър Екзарх“ №8, „Стойчо Мошанов“ №26 и „Серес“. \r\nОт водоснабдителното дружество информират, че заради аварии е нарушено водоподаването в селата Розино, Руен, Бегово, Калояново и Мало Крушево. С частично нарушено водоподаване са домакинствата в село Старосел. \r\nВесела КРЪСТЕВА", "date": "2018.07.24", "title": "Пловдив: Част от града е без вода заради аварии"}
{"url": "http://www.focus-news.net/news/2018/07/24/2548939/kathimerini-prodalzhava-borbata-s-plamatsite-v-rayona-na-korint.html", "text": "Горският пожар, който възникна в понеделник следобед в покрайнините на курорта Ксилокастро, в района на град Коринт, продължава да гори безпрепятствено и във вторник сутринта, пише  електронното издание на гръцкия вестник Kathimerini . \r\nПожарникарите се опитваха да ограничат огнищата в районите на село Земено и Трофари поради опасенията, че те могат да се разпространят към жилищните райони в близост до тях. \r\nМеждувременно, по-малките огнища в районите на Агиос Хараламбос, Ано Каламаки, Галота и Истмия край Коринтския канал са частично потушени. \r\nПревод и редакция:", "date": "2018.07.24", "title": "Kathimerini: Продължава борбата с пламъците в района на Коринт"}
{"url": "http://www.focus-news.net/news/2018/07/24/2548947/chovekat-amfibiya-yane-petkov-zapochna-opita-si-za-rekord-na-gines-pluvayki-v-chuval-v-ohridskoto-ezero-sas-zavarzani-ratse-i-kraka.html", "text": "Човекът-амфибия Яне Петков започна опита си за рекорд на Гинес, плувайки в Охридското езеро със завързани ръце и крака в чувал. Това съобщиха за  Радио „Фокус“ – Пирин  организаторите на събитието. Преди минути Петков влезе във водите на езерото, като към момента температурата на водата е 23 градуса. Стартът беше даден от плаж \"Горица 3\". В рамките на опита за рекорд Яне Петков ще трябва да плува 3.5 км. Крайната точка, която е Старото пристанище, се очаква да бъде достигната около 13.30 часа македонско време. Опитът на Яне Петков се наблюдава от екипи на Гинес, както и медицински и водни спасители от Македонският червен кръст. \r\nЛивия НИНОВА", "date": "2018.07.24", "title": "Човекът-амфибия Яне Петков започна опита си за рекорд на Гинес, плувайки в чувал в Охридското езеро със завързани ръце и крака"}
{"url": "http://www.focus-news.net/news/2018/07/24/2548956/montana-9-godishno-momche-e-postradalo-pri-paten-intsident-v-berkovitsa.html", "text": "9-годишно момче е пострадало при пътен инцидент в Берковица. Това съобщиха от  ОДМВР - Монтана .  \r\nНа 23.07.2018 г. около 08.30 часа на кръстовище на ул. „Ашиклар” и ул. „Сливница” в гр. Берковица лек автомобил „Фолксваген Пасат” с монтанска регистрация с водач А.Ц./48 г./ от с. Бързия при движение от ул. „Опълченска” към ул. „Сливница” не намалява скоростта и не спира при наличие на деца в близост до пътя. По тротоара на ул. „Ашиклар” към кръстовището с ул. „Сливница” тичало 9-годишно момче от гр. Лом, което пресичайки улицата, се блъснало в предната дясна врата на автомобила. Пробата за алкохол на водача е отрицателна. Вследствие на ПТП-то е пострадало малолетното момче. То е получило охлузна рана на лицето и комоцио и е транспортирано в МБАЛ Монтана, където е оставено под наблюдение. На водача на лекия автомобил е съставен акт по ЗДвП и протокол за ПТП. Работата по случая продължава РУ-Берковица.", "date": "2018.07.24", "title": "Монтана: 9-годишно момче е пострадало при пътен инцидент в Берковица"}
{"url": "http://www.focus-news.net/news/2018/07/24/2548949/cnngrgartsiya-11-ot-postradalite-ot-pozharite-v-atika-sa-podlozheni-na-izkustveno-obdishvane-zaradi-obgazyavane.html", "text": "11 от пострадалите от пожарите са били интурбирани заради обгазяване, предава гръцкото електронно издания \"CNN.gr\", като се позовава на изявление на Никос Папафестатиу, началник на кризисния щаб в Атика, пред радио \"Практорейо 104,9 FM\". \r\nДо момента в болница са били приети с различни наранявания 156 възрастни и 16 деца.", "date": "2018.07.24", "title": "\"CNN.gr\"(Гърция): 11 от пострадалите от пожарите в Атика са подложени на изкуствено обдишване заради обгазяване"}
{"url": "http://www.focus-news.net/news/2018/07/24/2548957/sport-rodzhar-federer-propuska-rodzhars-kap-v-toronto.html", "text": "Световният номер две Роджър Федерер се отказа от участие в турнира „Роджърс Къп“ в Торонто, който започва на 6 август. Швейцарецът не иска да се претоварва, за да продължи кариерата си възможно най-дълго. Следващото участие на Федерер ще е на турнира от сериите „Мастърс“ в Синсинати, който започва на 12 август, а швейцарецът е печелил тази надпревара рекордните седем пъти.", "date": "2018.07.24", "title": "Спорт: Роджър Федерер пропуска „Роджърс Къп“ в Торонто"}
{"url": "http://www.focus-news.net/news/2018/07/24/2548958/kyustendil-28-zarazni-zabolyavaniya-sa-registrirani-za-sedmitsa-v-oblastta.html", "text": "28 заразни заболявания са регистрирани за седмица в областта. Това съобщи за  Радио „Фокус” – Кюстендил  д-р Илияна Кръстева, началник на Дирекция „Надзор на заразните болести” към Регионална здравна инспекция – Кюстендил. Най-голям е броят на регистрираните случаи на ентероколит – 23. През седмицата е установен един нов случай на туберкулоза, както и по един случай на скарлатина, варицела, хепатит А и марсилска треска. Продължават да намалява броят на хората с остри респираторни заболявания. Седмичната заболяемост от този вид заболявания е 22.12 на десет хиляди души, спрямо 31.96 през предходната седмица. \r\nВенцеслав ИЛЧЕВ", "date": "2018.07.24", "title": "Кюстендил: 28 заразни заболявания са регистрирани за седмица в областта"}
{"url": "http://www.focus-news.net/news/2018/07/24/2548955/greuronewscomgartsiya-natsionalna-tragediya-nay-malko-49-sa-razpoznatite-zhertvi-ot-pozharite-v-atika.html", "text": "Най-малко 49 са разпознатите жертви от пожарите в Атика, предава гръцката емисия на  телевизия „Еuronews“ , като уточнява че ранените са 156, от които 11 са в критично състояние.  \r\n16 деца са били настанени в лечебни заведения без опасност за живота. \r\nТелевизията цитира фоторепортера на националната агенция АПЕ - МПЕ Пантелис Саитас, според който „само на 15 метра от морето се виждат купчини от овъглени трупове на хора, които очевидно са се опитвали да стигнат до водата“. \r\nПолицейски сили са отцепили района на крайбрежната зона в залива Аргири Акти.", "date": "2018.07.24", "title": "\"gr.Еuronews.com\"(Гърция): Национална трагедия - най-малко 49 са разпознатите жертви от пожарите в Атика"}
{"url": "http://www.focus-news.net/news/2018/07/24/2548959/sofiya-50-godishen-mazh-e-prostrelyan-v-podleza-na-bul-gotse-delchev-ima-zadarzhan.html", "text": "Сигнал за произведен изстрел в подлеза на бул. „Гоце Делчев“ е получен в полицията тази сутрин малко след 10.00 часа. Това съобщиха от пресцентъра на  МВР . На адреса незабавно са изпратени полицейски екипи, които задържали на място 59-годишен мъж, прострелял със законно притежаван пистолет в областта на корема 50-годишен.  Пострадалият незабавно е транспортиран от екип на Бърза помощ в болнично заведение за оказване на медицинска помощ. По първоначална информация, битов скандал е в основата на инцидента.  \r\nНа местопроизшествието са стартирали действия по разследването под наблюдението на Софийската градска прокуратура. Продължава работа по изясняване на всички факти и обстоятелства около случилото се.", "date": "2018.07.24", "title": "София: 50-годишен мъж е прострелян в подлеза на бул. „Гоце Делчев“, има задържан"}
{"url": "http://www.focus-news.net/news/2018/07/24/2548960/agentsiya-mitnitsi-nad-polovin-kilogram-zlatni-nakiti-na-stoynost-nad-30-000-lv-zadarzhaha-mitnicheski-sluzhiteli-na-mp-kalotina.html", "text": "Над половин килограм контрабандни златни накити задържаха митнически служители на МП \"Калотина\" при проверка на лек автомобил с белгийска регистрация. Това съобщиха от пресцентъра на  Агенция \"Митници\" . На 22.07.2018 г. дежурните митнически инспектори на МП \"Калотина\" извършват проверка на влизаща в страната кола, пътуваща от Белгия към Турция през Сърбия и България. С нея пътуват двама мъже и жена, в чиято чанта митническите служители откриват накити с общо тегло 534,5 грама. Открити са гривни, колиета, пръстени, обици и висулки от жълт и бял метал, за които в последствие експертиза е показала, че представляват бижута от жълто и бяло злато, на обща стойност над 30 000 лева. По случая е съставен акт по Валутния закон срещу пътничката, която признала, че чантата и накитите са нейни. \r\nВ автомобила са открити още и около 5 грама хашиш. Те са намерени в мъжка чантичка небрежно захвърлена на задната седалка. За наркотичното вещество един от мъжете, пътуващи с автомобила, признал, че е негова собственост. Според обясненията му хашишът, достатъчен за около няколко цигари, е за лична употреба. Нарушителят ще понесе административна отговорност.", "date": "2018.07.24", "title": "Агенция \"Митници\": Над половин килограм златни накити, на стойност над 30 000 лв., задържаха митнически служители на МП \"Калотина\""}
{"url": "http://www.focus-news.net/news/2018/07/24/2548963/pazardzhik-klubat-po-tenis-na-masa-v-peshtera-sabra-blizo-370-lv-ot-dva-blagotvoritelni-turnira-v-pomosht-na-hram-sv-petka-i-za-lechenie-na-momche-ot-plovdiv.html", "text": "Клубът по тенис на маса в Пещера проведе 8 турнира, два от които благотворителни от началото на годината до сега. Това каза за  Радио „Фокус“ – Пазарджик  Валентин Делчев, председател на Клуба. От първия благотворителен турнир са събрани 170 лв., които ще бъдат дарени за ремонт на църквата „Св. Петка“ в Пещера, а от втория са събрани 200 лв., които ще бъдат дадени за лечението на Атанас Динков от Пловдив, които се нуждае от скъпоструващо лечение.  „Във вторият благотворителен турнир се включиха 24 състезатели от Пещера, Брацигово, Бяга, Пловдив, Гоце Делчев и Стамболийски. Победител в състезанието стана Тодор Маринов от Пещера, второ и трето място заеха Стефан Белаков от Пловдив и Георги Смилов от Гоце Делчев. Страхотно се представиха и най малките в турнира Онур Ахмедов, Денис Мехмедов, Стилиян Смиленов и Станислав Димитров“, уточни Делчев. Той допълни, че през месец август възпитаниците на Клуба по тенис на маса ще вземат участие в турнир в Гоце Делчев, а през октомври – в Брацигово. Клубът по тенис на маса в Пещера е подал документи за членство в Българска федерация по тенис на маса. \r\nАлбена ЖИЛЕКОВА", "date": "2018.07.24", "title": "Пазарджик: Клубът по тенис на маса в Пещера събра близо 370 лв. от два благотворителни турнира в помощ на храм „Св. Петка“ и за лечение на момче от Пловдив"}
{"url": "http://www.focus-news.net/news/2018/07/24/2548962/gabrovo-70-godishna-zhena-e-stanala-zhertva-na-telefonna-izmama-sas-sumata-ot-8-000-leva.html", "text": "70-годишна жена е станала жертва на телефонна измама със сумата от  8 000 лева. Криминалисти работят по разкриването на телефонната измама. Това съобщиха от  ОДМВР – Габрово . Сигналът за престъплението е постъпил в Районно управление – Габрово на 23 юли. 70-годишна жена от същия град съобщила, че същия ден по сценария „съдействие на полицейски служители при залавяне на телефонни измамници“ е била ощетена с около 8 000 лв. По случая е образувано досъдебно производство.", "date": "2018.07.24", "title": "Габрово: 70-годишна жена е станала жертва на телефонна измама със сумата от  8 000 лева"}
{"url": "http://www.focus-news.net/news/2018/07/24/2548964/yeni-safak-turskata-prokuratura-zapochva-razsledvane-sreshtu-sapredsedatel-na-prokyurdskata-demokratichna-partiya-na-narodite.html", "text": "Турската прокуратура започна официално разследване срещу съпредседседател на кюрдската Демократична партия на народите за това, че е критикувала започването на дело срещу четири депутати от нейната партия, които са обвинени, че разпространяват терористична пропаганда, пише  електронното издание на турския вестник Yeni Safak . \r\nВ съобщение, разпространено във вторник, от кабинета на Главния прокурор на Анкара заявиха, че са започнали разследване на Первин Булдан за нейните коментари в подкрепа на депутатите, присъствали на погребения на терористи от ПКК. \r\nИзданието припомня, че миналата седмица, двама депутати от ДПН Фелекнас Уца и Мехмет Рюстю Тиряки са присъствали на погребение на Девран  Байсал, по-известен с прякора си Симко Керборан, който е сред терористите, убити по време на контратерористична операция в югоизточния турски регион Хакари на 8 юли. \r\nУца и Тиряки са носили ковчега на терориста на раменете си, като част от ритуала на погребението, уточнява „Йени Шафак“. \r\nПревод и редакция:", "date": "2018.07.24", "title": "Yeni Safak: Турската прокуратура започва разследване срещу съпредседател на прокюрдската Демократична партия на народите"}
{"url": "http://www.focus-news.net/news/2018/07/24/2548961/chovekat-amfibiya-yane-petkov-izmina-1-km-za-23-minuti.html", "text": "Човекът-амфибия Яне Петков измина 1 км за 23 минути. Това съобщиха за  Радио „Фокус“ – Пирин  организаторите на събитието. За да постигне рекорд на Гинес е необходимо той да премине разстояние от 3.5 км със завързани ръце и крака в чувал. Според ситуацията към момента е твърде вероятно Яне Петков да успее да постигне целта си. \r\nЛивия НИНОВА", "date": "2018.07.24", "title": "Човекът-амфибия Яне Петков измина 1 км за 23 минути"}
{"url": "http://www.focus-news.net/news/2018/07/24/2548966/anastas-karadzhov-lovets-shtetite-koito-shte-se-nanesat-na-divecha-s-po-rannoto-otkrivane-na-lova-shte-se-vazvrashtat-desetki-godini.html", "text": "По-голямата част от ловджиите в Смолян като цяло не одобряват взетите мерки и са твърдо против започването на лова от утре. Това каза за  Радио „Фокус“ – Смолян  Анастас Караджов, председател на Ловна дружинка „Райково“ в Смолян. Той посочи, че по-късно днес има ловен съвет, на който ще се коментират и предприемат конкретни мерки, но ловджиите са скептично настроени към ранно откриване на лова. „Всички видове дивеч имат малки приплоди, които са във възраст, която предполага кучетата да си хващат и изяждат. Това са приплоди на сърни и на диви прасета. Ние сме ползватели на дивеча в дългосрочен план и гледаме напред в бъдещото. Евентуално намаляване на популацията с до 90% каквито са препоръките, би довело до трудна възвръщаемост“, коментира Караджов. По думите му, въпреки че по-голямата част от ловджиите са негативно настроени към по-ранното откриване на ловния сезон, след като днес промените се обнародват в „Държавен вестник“, най-вероятно ще има и такива, които да излязат на лов. „Щетите, които ще се нанесат на дивеча ще се възвръщат десетки години. Нашият район е със запазен генофонд и трофейни качества на животните и евентуално избиване на животните ще доведе до нарушаване на тези качества“, допълни Караджов. \r\nПо отношение на африканката чума той отбеляза, че са били на обучение в Областната дирекция по безопасност на храните – Смолян, където са се запознали с особеностите на заболяването, с проявлението му по животните и са инструктирани как да вземат проби и да реагираме при откриване на мъртво животно. „Като цяло въпросът е по-скоро кога ще дойде африканската чума при нас, а не дали ще дойде. Въпрос на време е това да се случи, а идеята е ние да вземем превантивни мерки и да ограничим последствията от болестта. Вече са получени специалните комплекти за взимане на проби, ловците са запознати, има материали и брошури и се надяваме, че ще се справим с вземането на пробите по възможно най-добрия начин“, каза още Караджов. \r\nНели ГЕРГЬОВСКА", "date": "2018.07.24", "title": "Анастас Караджов, ловец: Щетите, които ще се нанесат на дивеча с по-ранното откриване на лова, ще се възвръщат десетки години"}
{"url": "http://www.focus-news.net/news/2018/07/24/2548967/kathimerini-magistralata-atina-korint-otnovo-e-otvorena.html", "text": "Полицията отново пусна движението по магистралата Атина – Коринт във вторник сутринта, след като то бе спряно в понеделник сутринта заради гъстия дим и прах от разразилите се пожари в района, пише  електронното издание на гръцкия вестник Kathimerini . \r\nВластите съобщиха още, че движението по железопътната линия между полуостров Пелопонес и Централната част на Гърция е възобновено, а  и междуградските автобуси са пуснати отново. \r\nПревод и редакция:", "date": "2018.07.24", "title": "Kathimerini: Магистралата Атина – Коринт отново е отворена"}
{"url": "http://www.focus-news.net/news/2018/07/24/2548969/vili-kamenov-targovski-direktor-starterni-baterii-v-monbat-grup-38-o-monbat-rali-sliven-uspya-da-privleche-16-chuzhdestranni-ekipa.html", "text": "38-о Монбат Рали Сливен успя да привлече 16 чуждестранни екипа. Това каза търговският директор „Стартерни батерии“ в Монбат Груп Вили Каменов по време на пресконференция по повод предстоящото 38-о Монбат Рали Сливен, което ще се проведе в периода 27-29 юли 2018 г., предаде репортер на  Агенция „Фокус“ . „Щастливи сме че Монбат може да подкрепи 38-то Рали Сливен. Вярваме, че това е инициатива, която е от значение за целия регион. Самото състезание е с утвърден имидж, но също така продължава да се развива динамично\", обясни Каменов. \"Ралито запазва мястото в българския рали календар, но в същото време успя да привлече и 16 чуждестранни екипа от общо рекордните 48 отбора, участващи в състезанието. Нашата цел е да се развиваме в различни сфери, които са полезни на обществото и в подкрепа на българския спорт“, допълни още той.   \r\nЦветелин ДИМИТРОВ", "date": "2018.07.24", "title": "Вили Каменов, търговски директор „Стартерни батерии“ в Монбат Груп: 38-о Монбат Рали Сливен успя да привлече 16 чуждестранни екипа"}
{"url": "http://www.focus-news.net/news/2018/07/24/2548968/dobrich-zhiteli-na-osem-sela-v-obshtina-dobrichka-izlyazoha-na-protest-zaradi-loshoto-sastoyanie-na-patya-lyaskovo-dobrich.html", "text": "Жители на осем села в Община Добричка излязоха на протест заради лошото състояние на пътя Лясково-Добрич, предаде кореспондентът на  Радио „Фокус” – Варна . На пътя Добрич-Силистра, в района на разклона за село Смолница се събраха множество недоволни жители на добруджанските села Козлодуйци, Лясково, Житница, Тянево, Камен, Черна, Пчелник и Крагулево. Протестиращите изразиха своето недоволство мирно, без да се блокират пътни отсечки. Бяха развети българските знамена и издигнати протестни плакати, които гласяха: „Плащаме данъци, плащаме винетки, искаме нормални пътища“, „Стига лъжи, искаме действия“, „И ние имаме право на нормални и безопасни пътища“. В предходните години 17-километровата пътна отсечка е била частично ремонтирана чрез изкърпване на дупки по нея, което според протестиращите е неефективно. Настоява се за цялостен ремонт на пътя. Дава се срок за отговор от страната на държавата един месец. Ако отговорът е неудовлетворителен, ще се премине към по-крайни протестни действия, като блокиране на главни пътища или табелите на населените места ще бъдат свалени и занесени пред сградата на Областна управа в Добрич. Сред протестиращите са и кметовете на населени места. Жителите са обединени в желанието си за по-добър живот, защото вече има случаи, когато специализиран превоз отказва да обслужи тези населени места заради лошото състояние на пътната настилка. Добруджанци се страхуват, че подобни случаи ще се повтарят, особено през зимния сезон. За това алармира кметът на село Житница Йордан Господинов. Близо четири години жителите в района настояват за предприемане на спешни мерки.  \r\nЖулиета НИКОЛОВА", "date": "2018.07.24", "title": "Добрич: Жители на осем села в Община Добричка излязоха на протест заради лошото състояние на пътя Лясково-Добрич"}
{"url": "http://www.focus-news.net/news/2018/07/24/2548965/dobrich-sanitarno-okastryane-na-lipi-shte-bade-izvarsheno-na-ulitsite-gen-kirkov-i-hristo-smirnenski.html", "text": "Санитарно окастряне на липи ще бъде извършено на улиците „Ген. Кирков“ и „Христо Смирненски“. Дейностите ще се състоят на 25 юли, съобщиха от пресцентъра на  Община Добрич . кастренето ще бъде от 8.00 до 12.00 часа в района на ул. „Ген. Кирков“ до бл. 15 А, както и от 13.00 до 16.00 часа в района на ул. „Христо Смирненски“ до бл. 8. \r\nОбщина Добрич призовава шофьорите да не паркират по улиците в това часово време, за да не възпрепятстват дейността на Общинското предприятие „Устойчиви дейности и проекти“.", "date": "2018.07.24", "title": "Добрич: Санитарно окастряне на липи ще бъде извършено на улиците „Ген. Кирков“ и „Христо Смирненски“"}
{"url": "http://www.focus-news.net/news/2018/07/24/2548970/pochinal-e-alpinistat-petar-atanasov.html", "text": "Починал е доайенът в алпинизма Петър Атанасов. Това съобщава в профила си във  Facebook  кметът на Община Банско Георги Икономов. В съобщението му в социалната мрежа се посочва: „Днес с прискърбие разбрах, че един голям приятел на Банско и планината ни е напуснал. Доайенът в алпинизма, живата история на българските планински спортове, автор и организатор на единствения по рода си фестивал на планинарската култура Банско Филм Фест - Петър Атанасов, вече не е сред нас. Вечна ти памет, Пепи! Ти чувстваше планината, ти беше приятел, ти беше човек с голяма душа. Ще ни липсваш“.", "date": "2018.07.24", "title": "Починал е алпинистът Петър Атанасов"}
{"url": "http://www.focus-news.net/news/2018/07/24/2548972/atanas-chanev-menidzhar-na-38-o-monbat-rali-sliven-za-treta-poredna-godina-promenyame-traseto-na-rali-sliven.html", "text": "За трета поредна година променяме трасето на Рали Сливен. Това каза мениджърът на 38-то Монбат Рали Сливен Атанас Чанев по време на пресконференция по повод предстоящото 38-о Монбат Рали Сливен, което ще се проведе в периода 27-29 юли 2018 г., предаде репортер на  Агенция „Фокус“ . „Тази година сме заложили на формат с 3 скоростни отсечки в съботния ден, което е същината на самото състезание – 140 състезателни километра. Ще има по-лек неделен ден с класически изкачвания на „Молова гора“ и спускане на „Българка“. Тази година приемаме 48 екипажа – изключително доволни сме да приемем толкова състезатели“, каза още той. „Относно организацията са ангажирани около 390 души, от които 190 са полицаи. Имаме 10 спасителни противопожарни автомобила, които са разположени на равни разстояния един от друг по трасето. Общо взето  доста хора са ангажирани с провеждането на 38-то Монбат Рали Сливен“, заяви Чанев. \r\nЦветелин ДИМИТРОВ", "date": "2018.07.24", "title": "Атанас Чанев, мениджър на 38-о Монбат Рали Сливен: За трета поредна година променяме трасето на Рали Сливен"}
{"url": "http://www.focus-news.net/news/2018/07/24/2548971/postoyanniyat-predstavitel-na-sasht-pri-oon-moskva-nikoga-nyama-da-e-priyatel-na-vashington.html", "text": "Постоянният представител на САЩ при ООН Ники Хейли заяви, че Русия „никога няма да е приятел“ на САЩ. Тя изрази съответното мнение в рамките на интервю пред телевизия CBN, предава  ТАСС . \r\n„Не вярваме на Русия, не вярваме на (руския президент Валдимир) Путин и никога няма да им се доверим. Те никога няма да са ни приятели. Това просто е факт“, увери дипломатът. \r\nПо думите на Хейли, срещата между Доналд Тръмп и Владимир Путин „е била задължителна“. Тя смята, че американско-руската среща на върха „е трябвало да се проведе отдавна“ и подчерта, че е доволна от политиката на Вашингтон по отношение на Москва. \r\nНо по-рано президентът на САЩ не изключи, че руският лидер може някога да стане негов приятел. По време на изказването си на пресконференция в централата на НАТО, Тръмп отбеляза, че смята Путин за свой конкурент, а не за враг, припомня ТАСС. \r\nПревод и редакция:", "date": "2018.07.24", "title": "Постоянният представител на САЩ при ООН: Москва никога няма да е приятел на Вашингтон"}
{"url": "http://www.focus-news.net/news/2018/07/24/2548950/predsedatelyat-na-gerb-boyko-borisov-poiska-nova-popravka-v-zakona-za-privatizatsiyata-i-sledprivatizatsionen-kontrol.html", "text": "Председателят на ГЕРБ Бойко Борисов разпореди на ПГ на ГЕРБ да изработи и внесе нова поправка в Закона за приватизацията и следприватизационен контрол. Това съобщиха от пресцентъра на  ПП ГЕРБ . Целта на новите предложения е да отпаднат всички съмнения за лобизъм в полза на една или друга страна. Новите текстове трябва категорично да предвидят забрани за разпростиране на действието спрямо заварени приватизационни договори. \r\nПромените ще бъдат представени на брифинг в Народното събрание от Данаил Кирилов в 14:00 часа.", "date": "2018.07.24", "title": "Председателят на ГЕРБ Бойко Борисов поиска нова поправка в Закона за приватизацията и следприватизационен контрол"}
{"url": "http://www.focus-news.net/news/2018/07/24/2548976/sds-shte-dade-preskonferentsiya-na-30-yuli.html", "text": "На 30 юли 2018 г./понеделник/, след заседание на Националния съвет, председателят на СДС Румен Христов и ръководството на партията ще дадат пресконференция на тема: \"Десният прочит на \"Визията за България\" на БСП\". Това съобщиха от пресцентъра на  партията . Пресконференцията ще се проведе от 13.00 часа в зала \"Киев\" на Парк хотел \"Москва\".", "date": "2018.07.24", "title": "СДС ще даде пресконференция на 30 юли"}
{"url": "http://www.focus-news.net/news/2018/07/24/2548974/sofiya-prostrelyaniyat-v-podleza-na-bul-gotse-delchev-mazh-e-otkaran-vav-vma-s-opasnost-za-zhivota.html", "text": "Простреляният в подлеза на бул. „Гоце Делчев“ мъж е откаран във ВМА с опасност за живота. Това съобщи за Агенция „Фокус“ говорителят на Центъра за Спешна медицинска помощ - София Катя Сунгарска. „Сигналът за стрелбата е получен в Центъра за Спешна медицинска помощ в 10.01 часа. В 10.08 часа, на седмата минута от получаването му, линейката е на място. Открит е 50-годишен мъж, прострелян в корема, в шоково, животозастрашаващо състояние. Той е откаран по най-бързия начин в противошоковата зала на ВМА“, каза още Сунгарска.", "date": "2018.07.24", "title": "София: Простреляният в подлеза на бул „Гоце Делчев“ мъж е откаран във ВМА с опасност за живота"}
{"url": "http://www.focus-news.net/news/2018/07/24/2548975/veliko-tarnovo-do-dni-shte-bade-vazstanoven-dostapat-do-resheniyata-na-obshtinskiya-savet-v-svishtov-za-poslednite-dva-mandata.html", "text": "До дни ще бъде възстановен достъпът до решенията на Общинския съвет в Свищов за последните два мандата. Това съобщи в предаването „Добре дошли в Свищов“ на  Радио „Фокус“ – Велико Търново  д-р Кристиян Кирилов, председател на местния парламент. Той припомни, че ограничението бе въведено с влизането на новия европейски регламент за защита на личните данни. „С неговото въвеждане всички решения, в които имаше такива, трябваше да бъдат преработени, така, че  да не може да се разкрива самоличността на хората. Поради тази причина, за да не сме в нарушение на законодателството, ние временно спряхме достъпа до решенията, с цел обработване на всичките, които са приемани в годините назад, за да отговарят на изискванията. Въпрос на време е. До няколко дни този процес ще приключи и всички решения отново ще са достъпни и възстановени“, коментира д-р Кирилов. Той допълни, че тези, които са приемани преди 2011 година, също се обработват, но процесът е трудоемък и тяхното представяне ще се случи малко по-късно. \r\nЛуиза ТРАНЧЕВА", "date": "2018.07.24", "title": "Велико Търново: До дни ще бъде възстановен достъпът до решенията на Общинския съвет в Свищов за последните два мандата"}
{"url": "http://www.focus-news.net/news/2018/07/24/2548973/slavcho-velkov-bsp-viziya-za-balgariya-ne-predlaga-alternativa-na-upravlenieto-a-na-sistemata-na-prehoda-koyato-naistina-ubiva.html", "text": "\"Визия за България\" не предлага алтернатива на управлението, а на системата на прехода, която наистина убива\". С тези думи народният представител от ПГ на \"БСП за България\" Славчо Велков стартира общественото обсъждане на „Визия за България” във Велинград, съобщиха от пресцентъра на  НС на БСП . Той призова хората, които взимат участие в дискусиите, да бъдат  активни, будни, критични и аналитични, за да има полезност. Велков подчерта, че очаква да постъпят много градивни предложения, които да допълнят визията. \"Националната сигурност е във всички части на живота - образование, култура, здравеопазване, социална политика, икономика. Когато има правилно поставени параметри и посоки, могат да се очакват и истински добри резултати\", коментира той. \r\n\"Тревожните цифри, които показват, че 50 хил. души напускат всяка година България, ниската раждаемост, високата смъртност, диспропорциите между доходите на хората и начинът им на живот, трябва да стреснат управляващи и всички нас, и да намерим начин - България да тръгне с нова перспектива на развитие\". Това заяви пред събралите се  народният представител Надя Клисурска . По думите ѝ това ще стане през данъчно законодателство, стимулиране на бизнеса и най-важните сектори - образование, здравеопазване, които са грижа на държавата. \"Трябва да се даде право на всеки български гражданин да има достъп до тях във всяка точка на България, с еднакво качество\", категорична бе тя. \r\nПо време на дискусията,  представянето на визията в различните сфери направиха народните представители Теодора Халачева - политиките за младите хора, Виолета Желева - социалната сфера, Донка Симеонова и Веска Ненчева - образованието. В разговора  участваха щирок кръг представители на НПО (Изпълнителен комитет на „Да поработим за Велинград”) , Сдружение „Бъдеще за Велинград”, лекари, учители, инженери, юристи, представители на агро и хотелиерския бизнес, пенсионери, хора с увреждания, младежи, общинската структура на запасните офицери, симпатизанти и избиратели от област Пазарджик. В продължилата около 3 часа дискусия бяха зададени въпроси и изказани мнения от десетки граждани, които са събрани и ще бъдат отчетени при допълването на визията на БСП.", "date": "2018.07.24", "title": "Славчо Велков, БСП: \"Визия за България\" не предлага алтернатива на управлението, а на системата на прехода, която наистина убива"}
{"url": "http://www.focus-news.net/news/2018/07/24/2548953/makfaks-makedoniya-makedoniya-izprashta-dva-samoleta-za-da-pomogne-za-gaseneto-na-pozharite-v-gartsiya.html", "text": "Македония ще изпрати два самолета за гасенето на пожарите в Гърция. Ръководителят на Дирекцията за гражданска защита и спасение Аднан Джаферовски заяви, че от понеделник вечерта службата е в постоянен контакт с центровете в Гърция, където в околността на Атина се разрази пожар, какъвто не е виждан в последните десет години, предава  македонската агенция „Макфакс“ . \r\nСпоред думите на Джаферовски, двата самолета са подготвени и само се чака сигнал, за да бъдат изпратени към Гърция, което ще се случи в най-скоро време. \r\nНай-малко 50 души загинаха, а още 150 са ранени в огнената стихия, която обхвана околностите на гръцката столица Атина. Сред жертвите има и деца. \r\nПревод и редакция:", "date": "2018.07.24", "title": "„Макфакс“ (Македония): Македония изпраща два самолета, за да помогне за гасенето на пожарите в Гърция"}
{"url": "http://www.focus-news.net/news/2018/07/24/2548977/blagoevgrad-deputatat-i-oblasten-koordinator-na-pp-gerb-daniela-saveklieva-provede-priemen-den-za-zhiteli-na-oblastta.html", "text": "Депутатът и областен координатор на ПП ГЕРБ - Благоевград Даниела Савеклиева проведе приемен ден за жители на областта. Това съобщиха от пресцентъра на  ПП ГЕРБ – Благоевград . Хора от областта потърсиха съдействие за разрешаване на социални и битови проблеми. Граждани споделиха и мнение по актуалните политически теми и изразиха своята подкрепа към ПП ГЕРБ и правителството на Бойко Борисов и също така пожелаха да станат членове на ПП ГЕРБ.", "date": "2018.07.24", "title": "Благоевград: Депутатът и областен координатор на ПП ГЕРБ Даниела Савеклиева проведе приемен ден за жители на областта"}
{"url": "http://www.focus-news.net/news/2018/07/24/2548978/varna-okrazhniyat-sad-shte-zasedava-po-deloto-za-smartta-na-13-godishno-momiche-v-hotel-v-zlatni-pyasatsi.html", "text": "За утре е насрочено разпоредителното заседание на Окръжен съд – Варна по делото за смъртта на 13-годишната Сара Ернст при инцидент в хотел в курорта Златни пясъци. Това съобщават от  Варненския окръжен съд . Делото ще бъде разгледано при закрити врата. В разпоредителното заседание не се обсъждат нарушения, свързани с допускането, събирането, проверката и оценката на доказателствата и доказателствените средства. Съдията-докладчик еднолично в закрито заседание отменя определението за насрочване на делото и прекратява съдебното производство, ако прокурорът не внесе обвинителен акт в определения срок или не е отстранил очевидните фактически грешки. Разследването по случая продължи близо 7 години. Злополучният инцидент стана на 11 юли 2011 г. в курорта Златни пясъци. Около 11.30 часа охранителят на хотела забелязал руска туристка, която се опитвала да привлече вниманието на спасителя и на други туристи да окажат помощ на дете, което лежало на дъното на басейна. Спасителят скочил във водата и направил опит да извади момиченцето. Той не успял, тъй като тялото било засмукано от подовия сифон на дъното на басейна. Едва след като помпите били изключени, момичето било отделено от сифона. Около 22.30 часа същия ден пострадалата починала в болница. Като причина за фаталния изход съдебно-медицинската експертиза посочила удавяне от вдишване на течност в дихателните пътища и последвалата остра дихателна недостатъчност, оток на мозъка с потискане на жизнено важни центрове и спиране на сърдечната дейност. Пострадалото момиченце е било на почивка с баща си в Златни пясъци. Обвинителният акт беше внесен във Варненски окръжен съд на 15 май тази година. Първото заседание по делото беше насрочено за 21 юни, най-краткият възможен срок, но беше отложено за 25 юли, поради служебен ангажимент на един от адвокатите по делото. Обвинени са 4 мъже, че са причинили смъртта на 13-годишното момиче поради незнание или немарливо изпълнение на занятие или на друга правно регламентирана дейност, представляваща източник на повишена опасност. Според Наказателния кодекс максималното наказание, което може да получат е 6 години „лишаване от свобода“. Единият от подсъдимите е ръководител на отдел на упълномощен представител на дружеството изпълнител на комплексното строителство в частта „Басейни“ на хотела. Другият е предаден на съд за независимо съпричиняване смъртта на Сара Ернст, в качеството му на представител на строителния надзор. Третият подсъдим е проектантът в част „Технологична“, за когото производството ще се гледа задочно, тъй като издирването му до момента е неуспешно. Четвъртият предаден на съд е спасителят на басейна. Всички подсъдими са с чисто съдебно минало.", "date": "2018.07.24", "title": "Варна: Окръжният съд ще заседава по делото за смъртта на 13-годишно момиче в хотел в Златни пясъци"}
{"url": "http://www.focus-news.net/news/2018/07/24/2548979/shumen-malniya-predizvika-pozhar-v-selo-veselinovo.html", "text": "В 16.23 часа на 23 юли е бил приет сигнал за пожар в село Веселиново. На ул.„Църквица“ бил насочен противопожарен екип от Смядово. На място било изяснено, че пожарът е предизвикан от мълния, която е паднала върху дърво. Пожарът бил загасен с 2 тона вода. Това съобщиха от  ОДМВР-Шумен .", "date": "2018.07.24", "title": "Шумен: Мълния предизвика пожар в село Веселиново"}
{"url": "http://www.focus-news.net/news/2018/07/24/2548980/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Пожари бушуват безконтролно из цяла Гърция и нанасят огромни щети, а съгласно последните данни, загиналите в резултат от огнените стихии са най-малко 24 души, като се очаква броят им да се увеличи, пише  електронното издание на гръцкия вестник Protothema . \r\nСпоред последната информация, трите големи огнища от понеделник на са овладени и продължават да се разрастват в районите на Кинета, Неос Вуцас и Кания, а из страната има разпръснати по-малки пожари, които противопожарните служби се опитват да ограничат, пише вестникът. \r\nОгънят се разпространява и в районите на Каламос, Коринт и Фтиотида, но засега там не застрашава домовете на хората. \r\nСпоред данните на противопожарната служба, в момента 74 пожарни и 150 огнеборци действат в района на Кинета, на половината път между Атина и Коринт, където има още 17 спасителни отряда, 20 водоноски и четири военни машини. Пожарите там започнаха в понеделник на обед в борова горичка в района на планината Герания, който се разпространи много бързо, поглъщайки къщи и коли по пътя си. В резултат бяха евакуирани цели населени места. \r\nВ Неос Вуцас и Мати, където бяха регистрирани повечето смъртни случаи, силите за борба с пожара значително се засилиха в сравнение с вчера. По-специално в по-широката област, където има разпръснати пожари, работят 190 пожарникари с 96 камиона, 23 спасителни отряда, 12 пригодени за гасене на пожари доброволчески превозни средства, 25 доброволци и 6 общински автомобила. \r\nПожарът, който се разпространи в района Кания, на остров Крит, продължава да се разпространява и усилията той да бъде ограничен засега не се увенчават с успех. Според haniotika-nea.gr, пламъците на пожара в Какопетрос в община Платания са видими от райони на Кания, като Халепа и пророк Илия. \r\nОколо 02.30 ч. във вторник огънят се издигна в планините между Какопетрос и Месавлия, тъй като южните ветрове станаха по-интензивни, а пожарникарите продължиха да се борят с пламъците през цялата нощ. Двадесет и седем превозни средства и 60 пожарникари са били на мястото, включително един спасителен отряд. \r\nКоринт също е погълнат от пожари, тъй като там остават активни три фронта. Трите пожара са в района на Сусаки в Агиос Теодорос, Земено в община Киато и Истмия в община Лутраки. Петнадесет пожарникари и 7 пожарни коли се опитват да ги изгасят. \r\nМеждувременно горски пожар, който избухна в района на Кокини Ларимна в община Локрон във Фтиотида, все още гори. \r\nСпоред противопожарната служба, на мястото са разположени 12 пожарникари с 20 превозни средства. В по-широката област обаче има и други активни пожари, където са изпратени 20 пожарникари, 10 превозни средства и един спасителен отряд. \r\n*** Председателят на македонския парламент Талат Джафери в понеделник вечерта не откри заседанието, на което трябваше да се избере нов състав на Държавната избирателна комисия (ЦИК) и да се гласуват промени в Закона за правителството и Закона за финансиране на партиите. Партиите водиха преговори до късно през нощта, на които не успяха да се съгласуват около Закона за финансиране на партиите, за който по-рано се бяха договорили на лидерската среща, пише  скопското електронно издание „Вечер“ . \r\nНяма официална информация защо Джафери обяви, че ще има такава, но след това не откри сесията, на която само формално трябваше да се приеме договореното на лидерската среща и да бъде формиран новият състав на ЦИК, отбелязва изданието. \r\nСпоред неофициална информация, на преговорите между партийните групи на управляващата СДСМ (Социалдемократически съюз на Македония) и основната опозиционна ВМРО-ДПМНЕ, които са продължили няколко часа, е имало големи различия по частта за наказанията, предвидени в Закона за финансиране на партиите. Опозицията е настоявала за промени в частта за злоупотреба със служебно положение и власт и замяна на лишаването от свобода с парична глоба, пише „Вечер“. \r\nМедията отбелязва, че остава неясно как ще продължи от тук нататък процеса за формиране на ЦИК. Засега няма обявена нова лидерска среща, на която да се преодолеят различията между властта и опозицията по въпроса за референдума за името, характерът на допитването и срокът за провеждането му, нито пък за заседание на парламента, на което да се приеме договореното от лидерската среща. \r\n*** Губернаторът на гръцкия столичен регион Рена Дуру обяви извънредно положение в Западна и Източна Атика заради двата огромни пожара, които бушуват в района на Атина и които принудиха мнозина да напуснат домовете си, пише  електронното издание на гръцкия вестник Kathimerini . \r\nПървият пожар тръгна от борова гора в близост до крайбрежното населено място Кинета, на 50 километра западно от Атина и на средата на пътя между столицата и Коринт. \r\nВторото огнище се намира в района на Пентели, североизточно от Атина. Детските лагери в района са евакуирани, докато десетки къщи и коли  са изпепелени. \r\n*** Турската прокуратура започна официално разследване срещу съпредседседател на кюрдската Демократична партия на народите за това, че е критикувала започването на дело срещу четири депутати от нейната партия, които са обвинени, че разпространяват терористична пропаганда, пише  електронното издание на турския вестник Yeni Safak . \r\nВ съобщение, разпространено във вторник, от кабинета на Главния прокурор на Анкара заявиха, че са започнали разследване на Первин Булдан за нейните коментари в подкрепа на депутатите, присъствали на погребения на терористи от ПКК. \r\nИзданието припомня, че миналата седмица, двама депутати от ДПН Фелекнас Уца и Мехмет Рюстю Тиряки са присъствали на погребение на Девран  Байсал, по-известен с прякора си Симко Керборан, който е сред терористите, убити по време на контратерористична операция в югоизточния турски регион Хакари на 8 юли. \r\nУца и Тиряки са носили ковчега на терориста на раменете си, като част от ритуала на погребението, уточнява „Йени Шафак“.", "date": "2018.07.24", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/07/24/2548981/kalin-benchev-uchastnik-rali-sliven-e-edno-izklyuchitelno-dobre-organizirano-sastezanie.html", "text": "Рали Сливен е едно изключително добре организирано състезание. Това каза Калин Бенчев, един от участниците в Националния рали шампионат и участник в Рали Сливен, по време на пресконференция по повод предстоящото 38-о Монбат Рали Сливен, което ще се проведе в периода 27-29 юли 2018 г., предаде репортер на  Агенция „Фокус“ . „Това е състезание, което затруднява всички екипи. То е едно от най-трудните състезания поне за нашия екип и колегите, с които съм разговарял. Отсечките, които познаваме от минали години, са изключително интересни, с много технични и бързи завои, с много тясна част в гората. В същото време на някои места асфалтът е доста хлъзгав. Виждаме доста дълъг стартов списък. Ние като пилоти няма как да не се радваме на това нещо“, каза още той.  \r\nДиректорът на пресцентъра на Рали Сливен Владимир Гатев заяви, че състезанието ще започне в петък. „Първо е церемониалния старт на пл. „Хаджи Димитър“ в центъра на града в 16.30 часа. Последван от супер-специалния етап около жп гара Сливен в 19.32 часа. В съботния ден са 6 скоростни отсечки с обща дължина от около 140 състезателни км, а в неделя останалите 4, които трябва да решат класирането. Награждаването ще бъде в 14.35 на пл. „Хаджи Димитър“, допълни той.  \r\nЦветели ДИМИТРОВ", "date": "2018.07.24", "title": "Калин Бенчев, участник: Рали Сливен е едно изключително добре организирано състезание"}
{"url": "http://www.focus-news.net/news/2018/07/24/2548982/chovekat-amfibiya-yane-petkov-izmina-16-km-za-50-minuti.html", "text": "Човекът-амфибия Яне Петков измина 1.6 км за 50 минути. Това съобщиха за  Радио „Фокус“ – Пирин  организаторите на събитието. За да постигне рекорд на Гинес е необходимо той да премине разстояние от 3.5 км със завързани ръце и крака в чувал. По предварителни данни се очаква Яне Петков да достигне крайната си цел – Старото пристанище на Охрид около 13.30 часа македонско време, но е възможно това да се случи и по-рано с оглед на темповете, с които преминава трасето към този момент. \r\nЛивия НИНОВА", "date": "2018.07.24", "title": "Човекът-амфибия Яне Петков измина 1.6 км за 50 минути"}
{"url": "http://www.focus-news.net/news/2018/07/24/2548985/sport-mishlen-se-zavrashtat-vav-formula-1i.html", "text": "Френският производител на автомобилни гуми „Мишлен“ може да се завърне като доставчик във Формула 1 през 2020-а година. За последно компанията беше в спорта през 2006-а година и сега тя проучва възможността да стане официален доставчик отново, когато започне следващия цикъл. От Международната федерация по автомобилизъм (ФИА) обявиха миналата седмица, че следващият договор за доставчик на гуми ще обхваща четири години и започва през 2020-а година.", "date": "2018.07.24", "title": "Спорт: Мишлен се завръщат във Формула 1?"}
{"url": "http://www.focus-news.net/news/2018/07/24/2548984/veliko-tarnovo-61-voto-prepluvane-na-reka-dunav-shte-zapochne-v-svishtov-na-28-yuli.html", "text": "Най-мащабното у нас преплуване на река Дунав организират в Свищов. Това ще е 61-вото издание на инициативата. Това съобщи в предаването „Добре дошли в Свищов“ на  Радио „Фокус“ – Велико Търново  Валерий Димитров, гл. експерт „Ръководител спорт“ в Община Свищов. Очаква се участниците в масовата проява да са около 150. „Те плуват разстояние, което е с дължина около километър, километър и половина, дори и повече. Плуването не е лесно. То е в студени води, при течение, което е особено силно във фарватера (средата на реката). Тази проява е тежка, но с радост мога да кажа, че Свищов е единственият град, където тя не е прекъсвана вече 61 години“, посочи Валерий Димитров. В инициативата се включват както спортисти, така и хора, които просто обичат да плуват. Участват и много спортни клубове както от морските курорти, така и от вътрешността на страната. Всички включили се ще получат специални грамоти. \r\nМасовото преплуване ще се случи на 28 юли от 09.00 и ще продължи до около 14.00 часа при местността Паметниците. \r\nСъбитието се организира от Звено „Масова физкултура и спортна база” при Община Свищов, съвместно с БЧК и съдействието на Министерство на отбраната, Военно подразделение 28 880 град Белене, Дирекция „Речен надзор” към Изпълнителна агенция „Морска администрация”, Регионалните дирекции „Гранична полиция” в Русе и Свищов, полицията и болницата в крайдунавския град. \r\nЛуиза ТРАНЧЕВА", "date": "2018.07.24", "title": "Велико Търново: 61-вото преплуване на река Дунав ще започне в Свищов на 28 юли"}
{"url": "http://www.focus-news.net/news/2018/07/24/2548988/api-montirana-e-pasarelkata-pri-s-atiya-po-patya-burgas-tsarevo.html", "text": "През изминалата нощ беше монтирана металната конструкция на пешеходния надлез при с. Атия по път II-99 Бургас – Царево. Това съобщиха от  Агенция „Пътна инфраструктура“ . През тази нощ за последен път ще се спре движението по пътя за монтиране на покрива на съоръжението между 20 ч. и 6 ч. сутринта. След като бъдат завършени всички строително-монтажни работи и съоръжението бъде обезопасено, ще бъде пуснато за ползване. \r\nПрез тази нощ ще бъде затворен отново участъкът между пътен възел „Парк Росенец“ (при км 6+352) и пътен възел „Черноморец“ (при км 14+822) и движението ще се пренасочва по следните обходни маршрути: \r\n• За пътуващите от град Бургас за Черноморец и Созопол маршрутът е: \r\n- Бургас - пътен възел „Парк Росенец”- път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол; \r\n• За пътуващите от Бургас към Приморско и Царево: \r\n- Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел „Приморско” - Приморско - Царево или: \r\n- Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево; \r\n• За пътуващите от Созопол и Черноморец към Бургас: \r\n- Созопол - Черноморец - пътен възел „Созопол” - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен – Веселие - пътен възел „Парк Росенец”- Бургас; \r\n• За пътуващите от Царево и Приморско за Бургас: \r\n- Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или:  \r\n- Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел „Крайморие” – Бургас. \r\nИзграждането на пешеходния надлез започна в началото на месец юни. Стойността на строително-монтажните работи е 268 258,94 лв. без ДДС.", "date": "2018.07.24", "title": "АПИ: Монтирана е пасарелката при с. Атия по пътя Бургас – Царево"}
{"url": "http://www.focus-news.net/news/2018/07/24/2548989/dobrich-politsiyata-zadarzha-shofyor-s-382-promila-alkohol.html", "text": "Полицията задържа шофьор с 3.82 промила алкохол. Това съобщиха от  ОДМВР - Добрич . На 23 юли около 22.00 часа по ул. „Равно поле” в град Шабла е спрян за проверка лек автомобил „ВАЗ” с добричка регистрация, управляван от шофьор с инициали М.Г. (на 44 г.) от град Шабла. При последвалата проверка с техническо средство, цифровата индикация отчита наличието на 3.82 промила в издишания от водача въздух. Задържан за 24 часа. По случая е образувано бързо полицейско производство.", "date": "2018.07.24", "title": "Добрич: Полицията задържа шофьор с 3.82 промила алкохол"}
{"url": "http://www.focus-news.net/news/2018/07/24/2548991/korneliya-ninova-i-mladezhkoto-obedinenie-v-bsp-organizirat-kragla-masa-na-tema-misiya-ostavam-v-ramkite-na-traditsionniya-sabor-na-buzludzha.html", "text": "На 27 юли 2018 г. Младежкото обединение в БСП организира кръгла маса, в рамките на традиционния събор на левицата на Бузлуджа. Това съобщиха от пресцентъра на  НС на БСП . Тя ще бъде посветена на темата: „Младите хора на Балканите: Мисия Оставам!”. Събитието ще се проведе в Дома на културата в град Казанлък. \r\nВ 13.00 часа кръглата маса ще открият председателят на НС на БСП Корнелия Нинова и председателят на МО в БСП Николай Бериевски, който е и модератор на дискусията.          \r\nОт 13.15 часа до 13.45 часа политологът доц. д-р  Борис Попиванов ще представи изследване за нагласите на младите хора на Балканите. От 13.45 часа до 14.45 часа ще се проведе дискусия с участието на млади лидери от региона. От 15.00 часа до 15.30 часа ще бъде дадена пресконференция.                   \r\nВ събитието ще вземат участие млади лидери от Албания, Румъния, Сърбия, Словения и Черна гора, заместник- председателят на БСП Деница Златева, членът на ИБ на БСП Драгомир Стойнев, НС на МО в БСП и Областните координатори на МО в БСП.", "date": "2018.07.24", "title": "Корнелия Нинова и Младежкото обединение в БСП организират кръгла маса на тема \"Мисия Оставам!” в рамките на традиционния събор на Бузлуджа"}
{"url": "http://www.focus-news.net/news/2018/07/24/2548983/cnngr-gartsiya-liderat-na-opozitsionnata-nova-demokratsiya-kiriakos-mitsotakis-sega-e-vreme-za-edinstvo-i-solidarnost.html", "text": "Лидерът на най-голямата опозиционна партия \"Нова демокрация\" Кириакос Мицотакис заяви, че в тази национална трагедия е времето за единство и солидарност, предава гръцкото електронно издания  \"CNN.gr\" . \r\nМицотакис е изказал болката и съчувствието си към семействата на загиналите и пострадалите от бедствието и се е обърнал с благодарност към огнеборците и стотиците доброволци, които рискуват живота си в борба с огнената стихия.", "date": "2018.07.24", "title": "\"CNN.gr\" (Гърция): Лидерът на опозиционната \"Нова демокрация\" Кириакос Мицотакис: Сега е време за единство и солидарност"}
{"url": "http://www.focus-news.net/news/2018/07/24/2548992/sofiya-prodalzhavat-ogledite-na-podleza-mezhdu-bul-gotse-delchev-i-bul-balgariya-kadeto-beshe-prostrelyan-50-godishen-mazh.html", "text": "Продължават огледите на подлеза между бул. „Гоце Делчев“ и бул „България“, където беше прострелян 50-годишен мъж, предаде репортер на  Агенция „Фокус“ . Достъпът до подлеза не е ограничен, но периметъра около метопрестъшплениетпо е заграден. Има засиелно полицейско присъствие.   \r\nСвидетели разказват, че между нападателя и простреляния е възникнала свада. Според тях пострадалият е влязъл в магазин, намиращ се в подлеза, с куче, което не е позволено, и собственикът на обекта го е прострелял. Според други - и двамата мъже са собственици на съседни търговски обекти. \r\nЦветилена СИМЕОНОВА", "date": "2018.07.24", "title": "София: Продължават огледите на подлеза между бул. „Гоце Делчев“ и бул „България“, където беше прострелян 50-годишен мъж"}
{"url": "http://www.focus-news.net/news/2018/07/24/2548995/api-na-25-yuli-zapochva-vazstanovyavaneto-na-svlachishteto-pri-km-10-na-patya-ii-14-vidin-kula-vrashka-chuka.html", "text": "На 25 юли започва укрепването на свлачището при км 10 на път II-14 Видин - Кула - Връшка чука. Инвестицията е за над 2.5 млн. лева. На събитието ще присъства инж. Татяна Чичоварова, началник отдел в дирекция „Поддържане на пътната инфраструктура“ в Агенция „Пътна инфраструктура“. Това съобщиха от пресцентъра на  АПИ . \r\nИзпълнител на строително-монтажните работи е „ИСА 2000“ ЕООД, техният договор е на стойност 2 534 036 лв. с ДДС. Строителният надзор ще се осъществява от „Пътинвест-инженеринг“ АД. Договорът им е за - 39 384 лв. с ДДС. Авторският надзор ще бъде извършен от „РУТЕКС“ ООД, като стойността на Договора  е 18 900 лв. с ДДС. \r\nПроектът „Превенция и противодействие по свлачищните процеси по републиканската пътна мрежа – Фаза 1“ се финансира от Приоритетна ос 4 на Оперативна програма „Околна среда 2014-2020 г.“. \r\nСимволичната първа копка ще бъде направена на 25 юли в 12.00 часа при компрометирания участък от път II-14 след село Бела Рада в посока село Войница.", "date": "2018.07.24", "title": "АПИ: На 25 юли започва възстановяването на свлачището при км 10 на пътя II-14 Видин - Кула - Връшка чука"}
{"url": "http://www.focus-news.net/news/2018/07/24/2548997/yambol-muzeyat-na-boynata-slava-v-grada-predstavya-istoriyata-na-balgarskata-armiya-chrez-izlozhba-na-uniformi-i-furazhki.html", "text": "По повод 140 години от създаването на Българската земска войска в ямболския Музей на бойната слава ще бъде представена изложба на шапки и униформи, използвани в различни периоди от Българската армия – от Освобождението до наши дни. Това съобщиха от пресцентъра на  Община Ямбол . Експозицията ще бъде открита на 26 юли от 18.00 часа в презентационната зала на музея. Представянето на отличителни елементи от военните униформи е организирано съвместно с доцент Людмил Георгиев - колекционер, военните формирования от гарнизон Ямбол – 26030 Безмер, 52590, 54100 и 22130, също така Военно окръжие Ямбол, Регионален и общински съвет на Съюза на офицерите и сержантите от запаса и резерва, както и регионалните клонове на Национално дружество „Традиция“ в Ямбол и Нова Загора.  \r\nПреди две години в ямболския военен музей бе представена изложба с личната колекция на доц. д-р Людмил Георгиев на шапки и униформи, използвани от полицейските служби през годините. Сега посетителите имат възможност да видят още по-богата експозиция като фокусът този път върху армейското облекло, фуражки, аксесоари и други отличителни елементи. Сред експонатите ще бъдат опълченска униформа от времето на руско-турската освободителна война, униформи от Първата и Втората световни войни, облекло, използвано понастоящем в Българската армия и др. Особеностите и развитието на униформите и войнските шапки през годините ще бъдат представени и в специални презентации. \r\nЕкспозицията в Ямбол е посветена на честванията на 140 години от създаването на Българската армия, наричана в началото Българска земска войска. Тя е сформирана след Освобождението със заповед № 1 от 20 юли 1878 г. на руския императорски комисар в България княз Александър Дондуков-Корсаков. В ядрото й е българското опълчение, което се трансформира като постоян¬на армия с обща задължителна военна служба. Още тогава Ямбол е обособен като един от първите войскови райони. Само седем дни след заповедта за създаването на Българската земска войска, на 27 юли 1878 г. със заповед № 3 Десета дружина от българското опълчение е преименувана в 27-ма Ямболска пехотна дружина. Подразделението участва активно в Сръбско-българската война в защита на Съединението. В следващите години ямболският гарнизон се разраства със сформирането на легендарните ІV Конен полк (1889) и 29-и Ямболски пехотен полк (1890). През годините те изковават бойната слава на ямболските военни формирования при участията си в ключови сражения от Балканската война и превземането на Одринската крепост, от Първата световна война и заключителната фаза на Втората световна война. И днес Ямбол продължава да бъде един от най-големите военни гарнизони в страната. \r\nЕкспозицията от униформи и шапки на Българската армия ще остане в Музея на бойната слава в Ямбол до края на годината.", "date": "2018.07.24", "title": "Ямбол: Музеят на бойната слава в града представя историята на Българската армия чрез изложба на униформи и фуражки"}
{"url": "http://www.focus-news.net/news/2018/07/24/2548990/ministar-rumen-porozhanov-ogradata-po-granitsata-s-rumaniya-v-momenta-e-na-dve-mesta-tryabva-da-zapochne-izgrazhdaneto-i-na-treto.html", "text": "Оградата по границата с Румъния в момента е на две места, трябва да започне изграждането и на трето. В три участъка по границата с Румъния изграждаме ограда, контролът върху движението на животни е засилен. Това каза пред журналисти земеделският министър Румен Порожанов в Силистра, предаде репортер на  Агенция „Фокус“ .  \r\nВъв връзка с това има ли предприети координационни мерки, съвместно с румънското правителство и какви действия предприемат съседите ни за ограничаване на болестта, министърът уточни: „На ниво агенции по безопасност г-н Дамян Илиев е в контакт с румънските власти, включително и с действията, които предприемат“. По думите му предприетите действия в борбата с африканската чума са стандарти за ЕС.  „Румънското правителство, с комисар Витенис Андриукайтис, с ветеринарните служби на Румъния работят с предписания на ЕК. Така, или иначе заболяването в момента го има. Знаете, че около Тулча то се е разраснало. Една от причините затова е, че там е НАТУРА и не са могли да предприемат съответно адекватни мерки. Тулча се намира по устието на р. Дунав, където има близо 6000 хектара плодородна площ“, обясни министър Порожанов. „Това, което правим в момента – да създадем областни щабове, за да координираме всички действия“, добави той и поясни, че радва, че в Силистра вече се работи по епизоотичната обстановка. „В момента си сверихме часовниците по предприетите действия – дезинфекция, докладва се колко храни са иззети, унищожени, от вчера стартира полагането на оградата. Оградата в момента е на две места, трябва да започне и на трето, за да можем да я затворим до 10 дни. По отношение на самите мерки за биосигурност на фермите в момента ще има среща, за да се направим този разговор с тях. Изключително важно е на седмична база да има рутинни срещи“, заяви Румен Порожанов.  \r\nОтносно това има ли опасания, че предприетите мерки у нас за ограничаване на африканската чума ще са безсмислени, ако румънските власти не правят нищо и информацията, че огнища има и в други европейски страни, където не е допуснато разпространението в свиневъдни комплекси, министърът заяви: „Не е така. В Полша е допуснато, има в Унгария, в Чехия е локализирано при самата граница. Да, в Румъния в момента от Тулча през Констанца надолу имаме много огнища, над 300“. Порожанов поясни, че е засилен  контролът върху движението на животни. „За съжаление се залавят животни без документи, които се движат. Онзи ден бяха прасета, преди това овце. Българските стопани трябва да бъдат много отговорни“, заяви той.", "date": "2018.07.24", "title": "Министър Румен Порожанов:  Оградата по границата с Румъния в момента е на две места, трябва да започне изграждането и на трето"}
{"url": "http://www.focus-news.net/news/2018/07/24/2548999/sliven-v-grada-beshe-predstaven-proekt-za-mladezhka-zaetost.html", "text": "Информационен ден по проект \"Интерактивни обучения и подкрепа за повишаване на компетенциите за самостоятелна заетост\" се състоя в Сливен. Това съобщи за  Радио \"Фокус\" - Сливен  Анелия Иванова, експерт в Младежки дом – Сливен.   \r\nМладежите са информирани за следващите дейности и крайните цели на проекта. Според координаторите на проекта участието на сливенските младежи ще бъде много силно и ще доведе до осъществяване на реално действащи стартъпи, тъй като още на информационното събитие бях представени осем бизнес идеи. \r\nНа специални обучения, в които ще участват 16 млади хора от Сливен някои от тези и други идеи ще бъдат тествани, консултирани и защитени като бизнес модели, след което ще получат менторство и финансова помощ за стартиране. \r\nМладежки дом – Сливен като партньор по проекта ще помогне при подбора и селекцията на кандидатурите. \r\nПроектът има за цел да подкрепи безработни лица до 29 г., които имат желания да стартират собствена стопанска дейност.", "date": "2018.07.24", "title": "Сливен: В града беше представен проект за младежка заетост"}
{"url": "http://www.focus-news.net/news/2018/07/24/2549000/okolo-360-tona-nelegalni-ili-falshivi-pestitsidi-sa-konfiskuvani-v-evropa.html", "text": "Около 360 тона нелегални или фалшиви пестициди са конфискувани в Европа в резултат на операция SILVER AXЕ III, която се координира от Европол с подкрепата на Европейската служба за борба с измамите (OLAF). Това съобщиха от пресцентъра на  БАБХ . За периода 16 април – 11 май 2018 са извършени проверки на важни морски пристанища, летища и сухопътни граници, както и съоръжения за производство и преопаковане в 27-те държави, които участват в  операция SILVER AXЕ III - Австралия, Белгия, България, Хърватия, Кипър, Франция, Финландия, Германия, Гърция, Унгария, Ирландия, Литва, Люксембург, Малта, Молдова, Полша, Португалия, Румъния, Сърбия, Словакия, Словения, Испания, Швейцария, Обединеното кралство, Украйна, Италия и Холандия (лидер на действията). \r\nОт 2015 г. броят на участващите в SILVER AXЕ се увеличава всяка година, което отразява нарастващия ангажимент за справяне с този проблем, като мащабите на третата операция я превръщат в едно от водещите действия с цел противодействие на вноса и търговията с неразрешени продукти за растителна защита. \r\nВ тази връзка през 2018 г. Република България за първи път се включи в операция SILVER AXE ІІІ. В акцията взеха участие Българска агенция по безопасност на храните (БАБХ), ГД Национална полиция и Агенция Митници.  \r\nВ рамките на международната операция, БАБХ осъществи засилен контрол върху: \r\n• Вноса на нелегални продукти за растителна защита на ГКПП, съвместно с Агенция „Митници“. \r\nВ резултат за нерегламентиран внос на продукти за растителна защита със страна на местоназначение България които не са били декларирани пред митническите органи, са задържани на ГКПП Лесово - 60 кг и 595 л пестициди, произход Турция; на ГКПП Капитан Андреево - 35,6 кг и 82,5 л, произход Турция; на ГКПП Връшка Чука - 11 кг и 8,3 л, произход Сърбия; на ГКПП Малко Търново - 13,2 кг и 9,5 л, произход Турция. \r\nЗадържани са неразрешени продукти за растителна защита с произход Турция, страна на местоназначение България и Румъния на ГКПП Лесово - 5,8 кг и 36 л и на ГКПП Капитан Андреево - 12,9 кг и 24 л. \r\n• Търговията на нелегални продукти за растителна защита във вътрешността на страната, съвместно с ГД „Национална полиция“. \r\nЗа периода общо 11 бр. извънредни проверки за нерегламентиран внос и търговия с продукти за растителна защита БАБХ е извършила на територията на градовете Димитровград, Хасково, Ямбол, Кърджали и Сливен с участието на органите на МВР. При тях са задържани 180 л неразрешени продукти за растителна защита с произход Турция, 18 кг неразрешени продукти за растителна защита с произход Гърция и са открити около 50 кг. залежали и негодни пестициди. \r\n• Планови проверки на обекти за производство, търговия и преопаковане на продукти за растителна защита и за употреба им от земеделските стопани. \r\nНаред с извънредните проверки за нелегални пестициди инспекторите по растителна защита на БАБХ извършиха на територията на страната 287 планови проверки на обекти за производство, търговия и преопаковане на продукти за растителна защита и нерегламентирани обекти, и 351 проверки за употреба на пестициди от земеделските стопани. В рамките на тези проверки са констатирани 129 несъответствия, за които са издадени предписания и съставен акт за административно нарушение. \r\nСлед приключване на операцията борбата с нелегалния внос и търговия с неразрешени продукти за растителна защита продължава. На 23 юни са задържани 2 186,95 кг и 799,95 л неразрешени турски пестициди в гр. Бургас.", "date": "2018.07.24", "title": "Около 360 тона нелегални или фалшиви пестициди са конфискувани в Европа"}
{"url": "http://www.focus-news.net/news/2018/07/24/2548998/prezidentat-na-gartsiya-prokopis-pavlopulos-denyat-na-44-ata-godishnina-ot-vazstanovyavaneto-na-demokratsiyata-v-gartsiya-e-zasenchen-ot-tragediya.html", "text": "„Днес е паметен ден. Отбелязваме 44-ата годишнина от възстановяването на демокрацията, но всичко това е засенчено от трагичната смърт от огъня“, заяви гръцкият президент Прокопис Павлопулос във вторник по време на посещението си на сградите на бившата Гръцка военна полиция, предава  гръцката държавна агенция АНА-МПА . \r\n На 24 юли 1974 година в Гърция е възстановена демократичната система след седемгодишното управление на военната хунта (1967 – 1974).  \r\nПревод и редакция:", "date": "2018.07.24", "title": "Президентът на Гърция Прокопис Павлопулос: Денят на 44-ата годишнина от възстановяването на демокрацията в Гърция е засенчен от трагедия"}
{"url": "http://www.focus-news.net/news/2018/07/24/2548993/kathimerini-predlozheniya-za-pomosht-i-saboleznovaniya-pristigat-ot-vsyakade-v-atina-dokato-oganya-bushuva-v-atika-boyko-borisov-e-predlozhil-da-izprati-50-pozharnikari-i-dve-pozharni.html", "text": "Кипър, Израел, Испания, България, Италия, Германия, Полша и Франция са протегнали ръка да помогнат на Гърция в борбата със започналите в понеделник пожари в Източна Атика, отнели животите на 50 души и оставили с наранявания най-малко 150 жители и посетители на курортите Мати, Рафина, Неос Вуцас и Пентели, пише  електронното издание на гръцкия вестник Kathimerini . \r\n„Израелски екипи са в готовност и на разположение на Гърция ако се наложи“, заявиха от посолството на страната в Атина чрез съобщение, разпространено във вторник. \r\nПремиерът на България Бойко Борисов е говорил с гръцкия си колега Алексис Ципрас по телефона, като му е предложил да изпрати 50 пожарникари и две пожарни, докато Кипър и Испания също са изразили готовност да изпратят оборудване и хора в понеделник вечерта. \r\nСамолети, техника и огнеборци са изпратени в Гърция от партньорите й в Европейския съюз, отбелязва вестникът. \r\n„Катимерини“ посочва още, че от всякъде в Атина пристигат съболезнования за жертвите на огнената стихия. Гръцкият национален флаг на покрива на парламента на централния столичен площад Сингатма е спуснат на половина. \r\n„Мислите ни са с Гърция и жертвите от ужасяващите пожари“, написа френският президент Еманюел Макрон в „Туитър“. \r\n„Много съм натъжен от трагичните горски пожари в Гърция. Европа ще застане до нашите гръцки приятели в тези тежки времена. Помощта е на път от няколко страни-членки на ЕС“, пък написа в същата социална мрежа председателят на Европейския съвет Доналд Туск. \r\nЦипрас е провел телефонен разговор и с председателят на Европейската комисия Жан-Клод Юнкер, който, освен че изрази съболезнованията си, е предложил материална помощ, както съобщи държавната агенция АНА-МПА. \r\nПревод и редакция:", "date": "2018.07.24", "title": "Kathimerini: Предложения за помощ и съболезнования пристигат от всякъде в Атина, докато огъня бушува в Атика, Бойко Борисов е предложил да изпрати 50 пожарникари и две пожарни"}
{"url": "http://www.focus-news.net/news/2018/07/24/2548994/chovekat-amfibiya-yane-petkov-uspya-da-prepluva-21-km-do-tozi-moment-v-opita-si-za-rekord-na-gines.html", "text": "2.1 км успя да преплува до този момент Човекът-амфибия Яне Петков, който се бори за рекорд на Гинес. Това съобщиха за  Радио „Фокус“ – Пирин  организаторите на събитието. Разстоянието е преминал за около 1 час и 10 минути. Организаторите уточниха, че тъй като Яне Петков плува с глава назад, той не преминава трасето по права линия, а леко заобикаля. До крайната цел остават още около 1.5 км. Към този момент метеорологичната обстановка е започнала да се влошава, има облаци, които подсказват, че е възможно да завали дъжд. Организаторите се надяват, че това няма да се случи и Яне Петков ще успее да завърши опита си. \r\nЛивия НИНОВА", "date": "2018.07.24", "title": "Човекът-амфибия Яне Петков успя да преплува 2.1 км до този момент в опита си за рекорд на Гинес"}
{"url": "http://www.focus-news.net/news/2018/07/24/2548986/kathimerinigr-47-gorski-pozhara-bushuvat-na-teritoriyata-na-gartsiya-prez-poslednoto-denonoshtie.html", "text": "47 горски и полски пожара са били регистрирани на територията на Гърция през последното денонощие от 6.00 ч. на 23 юли до 8.00 ч. на 24 юли, като най-големият е в областта Атика, при който жертвите вече са 49 души, предава електронното издание на вестник  \"Кathimerini\" , като се позовава на информация на говорителката на противопожарната служба Ставрула Малири. \r\nСпоред нея фаталната комбинация от бързото разрастване на пожара и силният вятър не е позволила на голяма част от загиналите да се спасят, въпреки че са били на броени метри от морето. \r\nПо данни на противопожарните служби най-големите действащи пожари на територията на страната към момента са: \r\n- В района на село Кинета в община Мегара, Западна Атика, където с пожара в планината Герания се борят над 150 пожарникари и доброволци със 74 пожарни, водни оръдия и багери. \r\n- В туристическия район Калитехнополи в Атика, където са ангажирани над 190 огнеборци с 96 пожарни автомобила, 25 доброволци с 12 автомобила и 23 туристи. \r\n- В района на селата Земено и Трофари в община Ксилокастро в Коринт, където действат 100 пожарникари с 45 автомобила, 20 туристи, 1 самолет и 1 хеликоптер. \r\n- В Метохи Врисуна, община Ханя на остров Крит, където с пламъците се борят 60 пожарникари с 27 автомобила и две групи туристи. В друг пожар на острова при село Платаня, община Ханя, са ангажирани 20 пожарникари, 10 автомобила и 1 хеликоптер. \r\n- В Ларимна, област Фтиотида, Централна Гърция, където през изминалата нощ са били ангажирани 20 пожарникари с 10 автомобила, група туристи и хеликоптер. \r\n- В планината Кхломо (1081 м), област Фтиотида, Централна Гърция, където пожарът е избухнал в 2,30 ч. тази сутрин и с него са ангажирани 18 пожарникари с 9 автомобила. \r\nС по-слаба интензивност са пожарите при Панорама, край курортното селище Св. Апостоли в Атика, Агиос Теодору в Коринт, Лутраки в североизточен Пелопонес и в Левкими, в района на Суфли, окръг Еврос (Марица).", "date": "2018.07.24", "title": "\"Кathimerini.gr\": 47 горски пожара бушуват на територията на Гърция през последното денонощие"}
{"url": "http://www.focus-news.net/news/2018/07/24/2548987/prezidentat-rumen-radev-izrazi-saboleznovaniya-na-prezidenta-na-republika-gartsiya-prokopis-pavlopulos-po-povod-zaginalite-pri-opustoshitelnite-pozhari-v-stranata.html", "text": "Държавният глава Румен Радев изрази съболезнования на президента на Република Гърция Прокопис Павлопулос по повод жертвите и пострадалите гръцки граждани в опустошителните пожари, които нанесоха сериозни материални щети в страната. Това съобщиха от  прессекретариата на държавния глава . \r\n„В този тежък момент, дори и най-искрените думи на съчувствие не могат да компенсират загубата на човешки живот и нанесените вреди. България изразява своята солидарност и е готова, в случай на необходимост, да окаже помощ и съдействие за преодоляването на огнената стихия“, пише българският президент в съболезнователния адрес до президента на Република Гърция.", "date": "2018.07.24", "title": "Президентът Румен Радев изрази съболезнования на президента на Република Гърция Прокопис Павлопулос по повод загиналите при опустошителните пожари в страната"}
{"url": "http://www.focus-news.net/news/2018/07/24/2549002/api-zapochva-remontat-na-mosta-kray-selo-kravoder-pri-km-129-na-pat--1-montana-vratsa-trafikat-shte-se-prenasochva-po-obhodni-marshruti.html", "text": "На 25 юли започват ремонтни-възстановителните дейности на моста край село Краводер при км 129+355 на път I-1 (E-79) Монтана - Враца. Това съобщиха от пресцентъра на  Агенция „Пътна инфраструктура“ . Инвестицията е за около 690 хил. лв. без ДДС. Срокът за изпълнение е 90 дни. Предвижда се подновяването на пътното съоръжение над река Ботуня да бъде завършено през септември т. г. По време на строително-монтажните работи трафикът ще се осъществява по обходни маршрути. Необходимо е шофьорите да се движат с повишено внимание и съобразена скорост, спазвайки пътната сигнализация. \r\nВ посока Видин леките и лекотоварните превозни средства до 10 тона се пренасочват от път I-1 Враца – Монтана след разклона за Бели извор по обходен маршрут по път III-162 в посока Вършец до кръстовището с път III-1621 през с. Сумер до включването по път I-1. \r\nТоварните автомобили над 10 тона в посока Видин се насочват от I-1 по обходен маршрут по път III-101 Враца – Криводол и по път II-13 Криводол – Липен – Стубел – Крапчене до включването отново по път I-1. \r\nВ посока София всички превозни средства ще преминават по обходен маршрут по път III-1302 Краводер – Пудрия – Големо Бабино – Криводол, по улична мрежа през гр. Криводол и по път III-101 Криводол – Враца до включване по път I-1. \r\nРемонтните дейности включват изграждане на ново пътно платно и плоча, хидроизолация и асфалтова настилка. Ще бъдат подменени ограничителните системи, тротоарните блокове и ще се подобри отводняването в участъка от км 129+220 до км 129+458 на път I-1, с обща дължина 238 м. С ремонта на съоръжението ще се повиши безопасността и удобството при пътуване.  \r\nСъоръжението над река Ботуня е построено преди повече от 35 години - през 1981 г., и досега не е основно ремонтирано. През февруари м. г. беше констатирана повреда на целостта на пътната плоча на моста и необходимост от предприемането на ремонтно-възстановителни работи. Незабавно бяха предприети мерки за възстановяване на компрометираните зони в пътната плоча и асфалтовата настилка. \r\nСтроително-монтажните дейности ще бъдат изпълнени от „ПЪТИНЖЕНЕРИНГ-М“ АД. Договорът им е на стойност 678 767.09 лв. с ДДС. Строителният надзор ще бъде осъществен от „Интерконсулт“ ЕООД. Техният договор е за 11 040 лв. с ДДС.", "date": "2018.07.24", "title": "АПИ: Започва ремонтът на моста край село Краводер при км 129 на път I-1 Монтана - Враца, трафикът ще се пренасочва по обходни маршрути"}
{"url": "http://www.focus-news.net/news/2018/07/24/2549003/ventsislav-varbanov-azpb-vazmuteni-sme-ot-nachina-po-koyto-beshe-politiziran-problemat-s-chumata-po-kozite-i-ovtsete.html", "text": "Цялата гилдия сме възмутени от начина, по който беше политизиран проблема с чумата по дребните преживни животни. Това каза бившият министър на земеделието храните и горите и председател на Асоциацията на земеделските производители в България (АЗПБ) Венцислав Върбанов по време на пресконференция на Асоциации и сдружения в сектор „Животновъдство“ и други сектори на селското стопанство в подкрепа на министър Румен Порожанов и неговия екип, предаде репортер на  Агенция „Фокус“ . „Тук са представители на най-големите земеделски и животновъдни организации в страната. Имаме подкрепата на целия бранш. Миналата сряда по време на протестите бяхме на среща във Велико Търново, където обсъждахме бъдещето на общата селскостопанска политика след 2020 година. Искам да изразя мнение, че протест по време на чума не е най-добрият начин да изразиш позицията си, още по-малко да защитиш животновъдите. Възмутени сме от поведението на г-жа Корнелия Нинова и депутатите, които заедно с нея си заведоха агитките пред МС, изразявайки позицията на земеделския сектор и защитавайки интересите на животновъдите. Нека политиците не преиграват със съдбите на хората и проблемите в сектора“, допълни той.  \r\n„В момента се полагат усилия да се ограничи възможността от африканска чума. Тя може да се пренесе с един сандвич или един салам. Искаме да апелираме към цялата общественост за съзнателно, а не емоционално взимане на отношение по тези теми. В момента в страната са около 1.4 млн. свине. Само в комплекса в Козлодуйци са около 120 000 животни. Представяте ли си там какво ще стане ако болестта навлезе. Всички ние заставаме твърдо за действията на министър Порожанов, неговия екип и българските ветеринарни лекари“, каза още той. „Под този политически натиск се взеха едни бързи емоционални решения, които доведоха до уволнения в МЗХ. Това са политически решения, но всички се обединяваме около защита на един експерт, който във времето се е доказал. Това е г-н Георги Праматаров, директор дирекция „Директни плащания и идентификация на земеделските парцели“. От 2010 г. г-н Праматаров е доказал, че е един абсолютен експерт. И още нещо – той няма общо с политиката в животновъдството. Не разбираме защо той трябваше да напусне поста си“, каза още Върбанов.  \r\nЦветелин ДИМИТРОВ", "date": "2018.07.24", "title": "Венцислав Върбанов, АЗПБ: Възмутени сме от начина, по който беше политизиран проблемът с чумата по козите и овцете"}
{"url": "http://www.focus-news.net/news/2018/07/24/2549004/pazardzhik-prodalzhavat-deynostite-po-rekonstruktsiyata-na-okolovrastniya-pat-v-peshtera.html", "text": "Продължават дейностите по реконструкцията на околовръстния път в Пещера. Това съобщи за  Радио „Фокус“ – Пазарджик  Стоян Йовчев, експерт в Община Пещера. Изграждането на обекта е предвидено да се реализира на два етапа: първи етап е от пътя Пещера – Брацигово до кръстовището на ул. „Георги Зафиров“, а втори етап е от кръстовището на ул. „Георги Зафиров“ до ул. „Михаил Такев“. „Строителството стартира в началото на месец май, а към настоящия момент е приключено изграждането на водопровод и канализация, остават незначителни количества довършителни работи. Организацията на строителството на обекта предвижда изграждането на пътната част да се извършва на отделни участъци, по такъв начин, че да се осигури достъп до близко намиращите се имоти и предприятия“, уточни Йовчев. Той добави, че участъците за работа по пътната конструкция са определени както следва, за втори етап в следната последователност: от ул. „Михаил Такев“ до ул. „Цар Симеон“, от ул. „Симон Налбант“ до кръстовище за пречиствателна станция, от ул. „Цар Симеон“ до ул. „Симон Налбант“ и от кръстовище за пречиствателна станция до ул. „Георги Зафиров“. „Към момента се извършват строително монтажни работи в първите три участъка, като в третия участък достъпът е осигурен през строителния обект, посредством еднопосочно преминаване.  Извършени са земни и подготвителни работи, полагат се основни и под основни пластове от пътната конструкция. По част електро се работи по изграждането на тръбната канална мрежа и изграждане на ел. шахти. Приключването на участъците и полагането на асфалтовите пластове от пътната конструкция закъснява, поради множество фактори, по-важните от които са: слаба основа и извършване на дейности по нейното усилване, лоши метеорологични условия, влошаващи якостните показатели на земната основа и ремонтни дейности по неизяснена подземна инфраструктура, изградена в разрез с действащото законодателство“, каза още Йовчев. \r\nРаботата по строителния обект ще продължи в насока да се свържат отделните участъци и да се положат асфалтобетонови пластове, така че преди започване на участъка от кръстовище за пречиствателна станция до ул. „Георги Зафиров“, цялото автомобилно движение в засегнатите в момента участъци да се пренасочи към ул. „Михаил Такев“. След приключване на етап II ще стартира изграждането на пътната част на етап I. Строителството на всеки един от етапите е 200 дена съгласно сключения договор за строителство. Изпълнителите обаче полагат усилия ако е възможно тези срокове да бъдат съкратени. \r\nАлбена ЖИЛЕКОВА", "date": "2018.07.24", "title": "Пазарджик: Продължават дейностите по реконструкцията на околовръстния път в Пещера"}
{"url": "http://www.focus-news.net/news/2018/07/24/2549001/ministar-rumen-porozhanov-utre-na-zasedanieto-na-ms-shte-predlozha-ogranichenie-na-grupoviya-lov-na-diva-svinya-zashtoto-ima-mnogo-riskove.html", "text": "Утре на заседанието на МС ще предложа ограничение на груповия лов на дива свиня, защото има много рискове. Това каза пред журналисти земеделският министър Румен Порожанов в Силистра, предаде репортер на  Агенция „Фокус“ .  \r\nЗа мерките на Изпълнителна агенция по горите  и груповия лов на дива свиня, Порожанов заяви: „Утре на заседанието на МС ще предложа ограничение на груповия лов на дива свиня. Ограничения, защото има много рискове. Има рискове от гледна точка на това, че при един подобен групов лов животните се подплашват и тръгват напред – назад. Има рискове, свързани с многото растителност, което е свързано със сигурността на самите ловци. Утре ще обсъдим ограниченията, които да въведем“. По думите му акцентът трябва да е поставен върху намаляване на популацията чрез подпорния от място лов. „Дружинките да акцентират върху този елемент на намаляване на популацията“, добави той.", "date": "2018.07.24", "title": "Министър Румен Порожанов: Утре на заседанието на МС ще предложа ограничение на груповия лов на дива свиня, защото има много рискове"}
{"url": "http://www.focus-news.net/news/2018/07/24/2548996/radio-athensvoicegrgartsiya-atika-izpitva-ostra-nuzhda-ot-pomosht.html", "text": "Атика изпитва остра нужда от помощ. От първа необходимост са лекарства, бинтове, марли, бебешки пелени, дълготрайни храни като бисквити и сухари, предава гръцкото  Радио \"Аthensvoice 102,5 FM\" . \r\nОбявен е горещ телефон за информация за пострадалите и за оказване на помощ на хора и животни 0030 6944 987 730. \r\nРадиото съобщава, че вече са получени стотици предложения от цяла Гърция за настаняване на останалите без покрив, за приютяване на животни и за даряване на помощи.", "date": "2018.07.24", "title": "Радио \"Аthensvoice.gr\"(Гърция): Атика изпитва остра нужда от помощ"}
{"url": "http://www.focus-news.net/news/2018/07/24/2549006/plovdiv-edna-ot-parvite-pechatarski-presi-vnesena-v-stranata-sled-osvobozhdenieto-shte-bade-darena-na-istoricheskiyat-muzey-v-klisura.html", "text": "Една от първите печатарски преси, внесена у нас след Освобождението от Христо Г. Данов, ще бъде дарена на Историческият музей в Клисура по повод 190-годишнината от рождението на видния клисурец. Това съобщи за  Радио „Фокус” - Пловдив  директорът на музея Стоян Иванов. Пресата е виенска и е дарение от Българската армия и по-специално от 61-ва Механизирана Стрямска бригада. „Интересното е, че пресата е работеща и е била съхранявана в гарнизона в Казанлък”, каза Иванов. Всички механизми, с целия набор от букви в нея работят. „Благодарение на този факт ще можем да демонстрираме на подрастващото поколение какъв е бил начинът на отпечатване на първия вестник през 19 век”, добави Стоян Иванов.. По-късно вече Христо Г. Данов започва да внася у нас и по-модерни преси за отпечатване на първите учебници и помагала за училището. \r\n„Очаквайки тази машина да стане експонат от Историческия музей в Клисура, ние изработихме проект „Печатари”, който ще обхване всички фамилии клисурци, свързани с печатарството в България”, каза още директорът на музея Стоян Иванов. Така ще бъде оформена една мобилна изложба, която ще обиколи цяла България и ще покаже как се е изработвал печата през 19 век. \r\nЦветана ТОНЧЕВА", "date": "2018.07.24", "title": "Пловдив: Една от първите печатарски преси, внесена в страната след Освобождението, ще бъде дарена на Историческият музей в Клисура"}
{"url": "http://www.focus-news.net/news/2018/07/24/2549007/silen-dazhd-vali-v-dobrich.html", "text": "Силен дъжд вали в Добрич, предаде кореспондентът на  Радио „Фокус” – Варна . Пътните настилки са мокри и хлъзгави, намалена е видимостта. Апелът към водачите на МПС е да се движат със съобразена скорост. \r\nЖулиета НИКОЛОВА", "date": "2018.07.24", "title": "Силен дъжд вали в Добрич"}
{"url": "http://www.focus-news.net/news/2018/07/24/2549008/veliko-tarnovo-feribotat-svishtov-zimnich-osashtestvyava-kursovete-si-normalno-vapreki-merkite-sreshtu-razprostranenieto-na-afrikanska-chuma.html", "text": "Ферибот Свищов – Зимнич осъществява курсовете си нормално предвид мерките срещу разпространението на африканска чума. Това съобщи за  Радио „Фокус“ – Велико Търново  Никола Попов, управител на съоръжението. Плавателната платформата се движи по график. Няма забавяне при изпълнението на курсовете, тъй като все още не е започнала допълнителна обработка и дезинфекция на моторните превозни средства. „Има подготовка, но все още не е започнала дезинфекция. Фериботът изпълнява курсовете си препълнен“, посочи Никола Попов. \r\nФериботът Свищов – Зимнич се обслужва от два кораба и реката се преминава за 15 минути. Съоръжението всеки ден изпълнява по 10 курса във всяка посока. Първият от Свищов тръгва в 7.00 часа, а от Зимнич – в 7.15 часа. Последният от румънския бряг е в  20.30 часа, а от българския – в 20.45 часа. \r\nНадежда КРЪСТЕВА", "date": "2018.07.24", "title": "Велико Търново: Фериботът Свищов – Зимнич осъществява курсовете си нормално въпреки мерките срещу разпространението на африканска чума"}
{"url": "http://www.focus-news.net/news/2018/07/24/2549013/smolyan-oblastnata-administratsiya-predupredi-obshtinite-i-darzhavnite-strukturi-v-oblastta-da-sa-v-gotovnost-za-izvanredni-situatsii-predvid-ochakvanite-obilni-valezhi.html", "text": "От Областна администрация – Смолян е изпратена информация и са предупредени общините и държавните структури да бъдат в готовност при извънредни ситуации, предизвикани от прогнозираните обилни валежи. Това съобщиха от  Областната администрация – Смолян . Фирмата, поддържаща републиканската пътна мрежа на територията на област Смолян, има готовност с денонощни дежурства да реагира при евентуално свличане на земна и скална маса върху пътното платно. РДГ и ЮЦДП са извършили оглед на проблемните дерета и дърводобивни участъци, и при необходимост имат готовност да реагират с екипи от хора и техника. \r\nНощта в област Смолян е преминала спокойно. Към 10.00 часа днес няма подадени сигнали на тел.112 за бедстващи хора и аварийни ситуации. Няма населени места без електрозахранване. За момента на територията на областта не се потвърждава прогнозата за обилни валежи, с изключение на община Баните, където през вчерашния ден пороен дъжд и градушка, в продължение на 30 - 45 минути са унищожили реколтата в района на село Гълъбово. В селата Стърница, Давидково и Гълъбово има нанесени щети от пороя върху пътната инфраструктура. В Давидково две къщи са застрашени от свлачище. В момента там работят аварийни екипи с тежка техника и се разполагат чували с пясък, за да се отклони водата. Кметът на община Баните е назначил комисия, която описва щетите, нанесени върху инфраструктурата.", "date": "2018.07.24", "title": "Смолян: Областната администрация предупреди общините и държавните структури в областта да са в готовност за извънредни ситуации предвид очакваните обилни валежи"}
{"url": "http://www.focus-news.net/news/2018/07/24/2549011/yordan-gospodinov-kmet-na-selo-zhitnitsa-protestirame-zashtoto-sled-parviya-miting-ot-2016-g-ne-poluchihme-nikakav-otgovor.html", "text": "„Протестираме, защото след първия митинг от 2016 г. не получихме никакъв отговор“. Това заяви Йордан Господинов кмет на село Житница, община Добричка, предаде кореспондент на  Радио „Фокус” – Варна . Направено е било само изкърпване на пътя Добрич – Лясково. „Настояваме да бъде цялостно асфалтиран, тъй като вече е невъзможно пътуването на колите. Ние даваме повече за ремонт, отколкото за нова кола да си купим. А ремонтът знаете е много скъп. Затова приканихме населението от осемте села да ни бъдат съпричастни днес на митинга. Ще отстояваме нашите искания за цялостно асфалтиране на пътя. Обещанията на г-н Борисов не се сбъднаха. Той ни обеща, че ще бъде направен пътят, обаче нищо такова не се случи. Пътят беше изкърпен. Сега има повече дупки отколкото миналата година. Ние сме седем села. Линейката вместо да дойде за 15 минути до Житница идва за 45 минути. Скоро имахме спешен случай. И един пример ще ви дам. Детската градина им се повреди пералнята. Директорката отива в комбината да поръча да дойдат да вземат пералнята. Момчето е отговорило така: Щом е за Житница, аз няма дойда. Ако намерите някакъв транспорт, донесете пералнята да я отремонтираме тук. И се принудихме да купуваме нова пералня, след като тази можеше да бъде отремонтирана, защото никой не иска да идва до Житница“, каза Йордан Господинов. По думите му опасенията са, че и през зимата ще има откази на такива услуги, свързани с транспортиране. Протестиращите дават срок за отговор един месец и след това ще се премине към ефективни действия със затваряния на пътни артерии. Днес жители на осем села в община Добричка (Козлодуйци, Лясково, Житница, Тянево, Камен, Черна, Пчелник и Крагулево) се събраха на мирен протест на пътя Добрич - Силистра, на разклона за село Смолница. Настоява се за цялостен ремонт на пътя Добрич - Лясково. \r\nЖулиета НИКОЛОВА", "date": "2018.07.24", "title": "Йордан Господинов, кмет на село Житница: Протестираме, защото след първия митинг от 2016 г. не получихме никакъв отговор"}
{"url": "http://www.focus-news.net/news/2018/07/24/2549016/sport-ostavat-tochno-dve-godini-do-nachaloto-na-lyatnata-olimpiada-v-tokio-2020.html", "text": "Точно след две години, на 24 юли 2020 година ще бъде откриването на 32-те летни Олимпийски игри в Токио. Игрите ще бъдат вторите в японската столица и общо четвъртите в страната след тези през 1964 година, отново в Токио и Зимните в Сапоро през 1972-а и Нагано през 1998 година, където България спечели засега единствения си златен медал от такъв форум. На турнира ще се завърнат спортове като борбата и бейзбола, а ще бъдат добавени и нови, като например баскетбол 3 на 3 на един кош.", "date": "2018.07.24", "title": "Спорт: Остават точно две години до началото на лятната Олимпиада в Токио 2020"}
{"url": "http://www.focus-news.net/news/2018/07/24/2549012/nimh-otmenen-e-oranzheviyat-kod-za-11-oblasti-zhalt-kod-za-valezhi-i-gramotevitsi-e-v-sila-za-25-oblasti-v-stranata.html", "text": "Отменен е оранжевият код за 11 области, жълт код за валежи и гръмотевици е в сила за 25 области в страната. Това сочи справка на  Националния институт по метеорология и хидрология (НИМХ) . Областите, за които важи жълтияр код са: Благоевград, Бургас, Варна, Велико Търново, Враца, Габрово, Добрич, Кърджали, Ловеч, Монтана, Пазарджик, Плевен, Пловдив, Разград, Русе, Силистра, Сливен, Смолян, София, София-област, Стара Загора, Търговище, Хасково, Шумен и Ямбол. Очакват се интензивни валежи и гръмотевични бури. Има условия и за градушки.", "date": "2018.07.24", "title": "НИМХ: Отменен е оранжевият код за 11 области, жълт код за валежи и гръмотевици е в сила за 25 области в страната"}
{"url": "http://www.focus-news.net/news/2018/07/24/2549015/ministar-rumen-porozhanov-za-ogradata-po-granitsata-s-rumaniya-spryahme-se-na-chetiriredova-telena-ograda-s-bodliva-tel.html", "text": "Започна изграждането на телена ограда по границата с Румъния за ограничаване на риска от африканска чума по свинете. Това заяви министърът на земеделието, храните и горите Румен Порожанов по време на заседание на областния координационен щаб в Силистра. Създаването на щаба е с цел предприемане на мерки за недопускане и ограничаване на заболяването африканска чума по свинете. Това съобщиха от пресцентъра на  Министерство на земеделието, храните и горите  (МЗХГ). \r\nИзграждането на оградата започна на две места,  предстои да започне и в трети участък. \"Първоначално смятахме да бъде електропастир, но не е сериозно препятствие за по-силните животни, които като се засилят биха могли да го преминат. Спряхме се на четириредова телена ограда с бодлива тел. Един линеен метър на бодливата тел е 15 стотинки, четири реда са 60 стотинки на линеен метър. Коловете ще бъдат през два метра и половина. Изграждането  ще се възложи от трите регионални дирекции по горите, така че очаквам да бъде в много разумни цени и параметри\", обясни министър Порожанов.  \r\nМинистърът на земеделието информира, че Българската агенция за безопасност на храните е в постоянен контакт с румънските власти. Всички мерки, които се предприемат са стандартни и са за целия Европейски съюз. Той каза още, че контролът върху движението на животни се докладва както от службите на МВР, така и от гранична полиция. „Препоръчахме да се наблюдава и движението на животни, защото непрекъснато се залавят такива, които са без документи. Българските стопани трябва да бъдат много отговорни“, подчерта министърът. По думите му основна мярка за биосигурност е осигуряване на 10-километрова зона около големите свиневъдни обекти.  \r\nЕксперти от Българската агенция по безопасност на храните са обиколили и идентифицирали всички задни дворове, като в момента има 620 обекта с 630 животни. Предстои да бъдат описани още около 120 обекта.  \r\nДруги мерки са дезинфекция, граничен контрол и срещи в големите свинекомплекси за разясняване на мерките за биосигурност. Тяхното спазване е от изключително значение, тъй като намаляват риска за свинете отглеждани в големите комплекси, а също и тези за домашно отглеждане.  \r\n„Ще предложа ограничение на груповия лов, особено в граничните райони, тъй като той крие много опасности“, каза още министър Порожанов по въпроса с груповия лов и изменението на закона, като мярка за ограничение на АЧС.  \r\nВ щаба участват областният управител на Силистра Ивелин Иванов, директорът на Областна дирекция по безопасност на храните – Силистра д-р Себахтин Мюмюн Халид и директорът на областна дирекция на МВР старши комисар Кристиян Петров.", "date": "2018.07.24", "title": "Министър Румен Порожанов за оградата по границата с Румъния: Спряхме се на четириредова телена ограда с бодлива тел"}
{"url": "http://www.focus-news.net/news/2018/07/24/2549005/radio-athensvoice-1025-fm-gartsiya-spasitelnite-ekipi-otkriha-desetki-zaginali-v-kokino-limanaki.html", "text": "Национална трагедия с над 50 загинали, включително бебета и деца, това е резултатът от смъртоносните пожари, обхванали Мати, Нео Вуца и Рафина, предава в последната си емисия  Радио „Аthensvoice 102,5 FM“ , като уточнява че броят на жертвите може да нарасне, тъй като спасителните екипи продължават да намират мъртви тела в изгорените къщи на Кокино Лиманаки. \r\nСпоред официална информация на противопожарната служба 25 тела са били открити в празното пространство между две изгорели къщи в Кокино Лиманаки, само на няколко метра от брега на морето, четирима мъртви са намерени в близост до таверна, а ездив загинал има и в морската зона на Артемида. \r\nРадиото цитира Василис Андриопулос, спасител от Червения кръст, който твърди че „част от хората са изгорели живи, докато са бягали към морето, а 25 души са открити прегърнати, тъй като очевидно са били семейства“.", "date": "2018.07.24", "title": "Радио „Аthensvoice 102,5 FM“ (Гърция): Спасителните екипи откриха десетки загинали в Кокино Лиманаки"}
{"url": "http://www.focus-news.net/news/2018/07/24/2549010/ria-novosti-ofitsialno-potvardiha-smartta-na-49-dushi-v-rezultat-ot-gorskite-pozhari-kray-atina-ima-i-156-raneni-11-ot-koito-detsa.html", "text": "Противопожарната служба на Гърция официално потвърди смъртта на 49 души в резултат от горските и полските пожари, които бушуват в Гърция от около 24 часа (от сутринта на 23 юли до сутринта на 24 юли), предава  РИА Новости . \r\n„Броят на загиналите към момента е 49 души, ранени са 156 възрастни, 11 от които са в критично състояние. Освен това са хоспитализирани 16 деца, техните животи са извън опасност“, се казва в съобщение от противопожарната служба. \r\nМащабните пожари се разразиха на изток и запад в столичния регион Атика. В района на курорта Мати, на източното крайбрежие на Атика, бяха намерени 25 овъглени тела, съобщават още от противопожарната служба. \r\n„Независимо от моменталната и широка мобилизация на пожарните сили, силният вятър, с пориви до 9 бала по скалата на Бофор и високата скорост на огъня доведоха до бързото му разпространение в жилищните райони, като по този начин жителите и гостите не успяха да избягат от огъня, независимо, че са се намирали на няколко метра от морето или в своите автомобили“, се казва в съобщението. \r\nСпоред данните на гръцките власти, за през последния ден в Гърция са бушували 47 горски пожара, повечето от които са потушени в начален стадий. \r\nПревод и редакция:", "date": "2018.07.24", "title": "РИА Новости: Официално потвърдиха смъртта на 49 души в резултат от горските пожари край Атина, има и 156 ранени, 11 от които деца"}
{"url": "http://www.focus-news.net/news/2018/07/24/2549017/bozhko-bozhkov-kmet-na-selo-lyaskovo-zhitelite-na-osem-sela-protestirame-zashtoto-nyamame-dobar-pat.html", "text": "„Жителите на осем села протестираме, защото нямаме добър път“. Това заяви кметът на село Лясково Божко Божков, предаде кореспондент на  Радио „Фокус” – Варна . „Клоните са надвиснали над пътя, ТИР-овете карат по средата. Това е предпоставка за всякакви катастрофи. Изкърпването на дупките трае точно шест месеца. Просто не може да изкара и един сезон, в който да сме удовлетворени. Това е така, само замазване на положението. Но това вече не ни устройства, ние сме твърдо решени да отстояваме позициите си до край“, посочи кметът на добруджанското село. Божко Божков добави, занапред може да се премине и към гражданско неподчинение, защото търпението на хората е изчерпано.  \r\nЖулиета НИКОЛОВА", "date": "2018.07.24", "title": "Божко Божков, кмет на село Лясково: Жителите на осем села протестираме, защото нямаме добър път"}
{"url": "http://www.focus-news.net/news/2018/07/24/2549018/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.24", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/24/2549022/kyustendil-pomeshtenie-v-obshtinskata-poliklinika-e-predlozheno-na-targ-za-sazdavane-na-integratsionen-tsentar-za-hora-s-redki-bolesti.html", "text": "Помещение в общинската поликлиника е предложено на търг за създаване на Интеграционен център за хора с редки болести, предаде репортер на  Радио „Фокус” – Кюстендил . Публичният търг се провежда в сградата на Община Кюстендил. Той е с тайно наддаване и е за помещение от 14 кв. м. Началната наемна цена е 2.38 лв./кв. м за месец без ДДС. Публичният търг се провежда съгласно действащата Наредбата за реда, управление и разпореждане с общинско имущество. Идеята за създаването на този център е на Националния алианс на хората с редки болести. Сдружението представлява хора със 75 редки болести в страната, а центърът ще бъде фокусиран именно върху тях, осъществявайки различни социални услуги. Сред тях са психологични услуги, рехабилитация, консултации и арт терапия. \r\nВенцеслав ИЛЧЕВ", "date": "2018.07.24", "title": "Кюстендил: Помещение в общинската поликлиника е предложено на търг за създаване на Интеграционен център за хора с редки болести"}
{"url": "http://www.focus-news.net/news/2018/07/24/2549023/pregled-na-mezhdunarodnite-novini-do-13-chasa-agentsiya-fokus.html", "text": "Според източници на  гръцкия вестник Protothema , в курорта Мати, намиращ се на източното крайбрежие на столичния гръцки регион Атика, са намерени овъглените телата на още 10 души, загинали в резултат от мащабните пожари край гръцката столица. \r\nОчаквайте подробности. \r\n*** Противопожарната служба на Гърция официално потвърди смъртта на 49 души в резултат от горските и полските пожари, които бушуват в Гърция от около 24 часа (от сутринта на 23 юли до сутринта на 24 юли), предава  РИА Новости . \r\n„Броят на загиналите към момента е 49 души, ранени са 156 възрастни, 11 от които са в критично състояние. Освен това са хоспитализирани 16 деца, техните животи са извън опасност“, се казва в съобщение от противопожарната служба. \r\nМащабните пожари се разразиха на изток и запад в столичния регион Атика. В района на курорта Мати, на източното крайбрежие на Атика, бяха намерени 25 овъглени тела, съобщават още от противопожарната служба. \r\n„Независимо от моменталната и широка мобилизация на пожарните сили, силният вятър, с пориви до 9 бала по скалата на Бофор и високата скорост на огъня доведоха до бързото му разпространение в жилищните райони, като по този начин жителите и гостите не успяха да избягат от огъня, независимо, че са се намирали на няколко метра от морето или в своите автомобили“, се казва в съобщението. \r\nСпоред данните на гръцките власти, за през последния ден в Гърция са бушували 47 горски пожара, повечето от които са потушени в начален стадий. \r\n*** Национална трагедия с над 50 загинали, включително бебета и деца, това е резултатът от смъртоносните пожари, обхванали Мати, Нео Вуца и Рафина, предава в последната си емисия  Радио „Аthensvoice 102,5 FM“ , като уточнява че броят на жертвите може да нарасне, тъй като спасителните екипи продължават да намират мъртви тела в изгорените къщи на Кокино Лиманаки. \r\nСпоред официална информация на противопожарната служба 25 тела са били открити в празното пространство между две изгорели къщи в Кокино Лиманаки, само на няколко метра от брега на морето, четирима мъртви са намерени в близост до таверна, а ездив загинал има и в морската зона на Артемида. \r\nРадиото цитира Василис Андриопулос, спасител от Червения кръст, който твърди че „част от хората са изгорели живи, докато са бягали към морето, а 25 души са открити прегърнати, тъй като очевидно са били семейства“. \r\n*** Кипър, Израел, Испания, България, Италия, Германия, Полша и Франция са протегнали ръка да помогнат на Гърция в борбата със започналите в понеделник пожари в Източна Атика, отнели животите на 50 души и оставили с наранявания най-малко 150 жители и посетители на курортите Мати, Рафина, Неос Вуцас и Пентели, пише  електронното издание на гръцкия вестник Kathimerini . \r\n„Израелски екипи са в готовност и на разположение на Гърция ако се наложи“, заявиха от посолството на страната в Атина чрез съобщение, разпространено във вторник. \r\nПремиерът на България Бойко Борисов е говорил с гръцкия си колега Алексис Ципрас по телефона, като му е предложил да изпрати 50 пожарникари и две пожарни, докато Кипър и Испания също са изразили готовност да изпратят оборудване и хора в понеделник вечерта. \r\nСамолети, техника и огнеборци са изпратени в Гърция от партньорите й в Европейския съюз, отбелязва вестникът. \r\n„Катимерини“ посочва още, че от всякъде в Атина пристигат съболезнования за жертвите на огнената стихия. Гръцкият национален флаг на покрива на парламента на централния столичен площад Сингатма е спуснат на половина. \r\n„Мислите ни са с Гърция и жертвите от ужасяващите пожари“, написа френският президент Еманюел Макрон в „Туитър“. \r\n„Много съм натъжен от трагичните горски пожари в Гърция. Европа ще застане до нашите гръцки приятели в тези тежки времена. Помощта е на път от няколко страни-членки на ЕС“, пък написа в същата социална мрежа председателят на Европейския съвет Доналд Туск. \r\nЦипрас е провел телефонен разговор и с председателят на Европейската комисия Жан-Клод Юнкер, който, освен че изрази съболезнованията си, е предложил материална помощ, както съобщи държавната агенция АНА-МПА. \r\n*** 47 горски и полски пожара са били регистрирани на територията на Гърция през последното денонощие от 6.00 ч. на 23 юли до 8.00 ч. на 24 юли, като най-големият е в областта Атика, при който жертвите вече са 49 души, предава електронното издание на вестник  \"Кathimerini\" , като се позовава на информация на говорителката на противопожарната служба Ставрула Малири. \r\nСпоред нея фаталната комбинация от бързото разрастване на пожара и силният вятър не е позволила на голяма част от загиналите да се спасят, въпреки че са били на броени метри от морето. \r\nПо данни на противопожарните служби най-големите действащи пожари на територията на страната към момента са: \r\n- В района на село Кинета в община Мегара, Западна Атика, където с пожара в планината Герания се борят над 150 пожарникари и доброволци със 74 пожарни, водни оръдия и багери. \r\n- В туристическия район Калитехнополи в Атика, където са ангажирани над 190 огнеборци с 96 пожарни автомобила, 25 доброволци с 12 автомобила и 23 туристи. \r\n- В района на селата Земено и Трофари в община Ксилокастро в Коринт, където действат 100 пожарникари с 45 автомобила, 20 туристи, 1 самолет и 1 хеликоптер. \r\n- В Метохи Врисуна, община Ханя на остров Крит, където с пламъците се борят 60 пожарникари с 27 автомобила и две групи туристи. В друг пожар на острова при село Платаня, община Ханя, са ангажирани 20 пожарникари, 10 автомобила и 1 хеликоптер. \r\n- В Ларимна, област Фтиотида, Централна Гърция, където през изминалата нощ са били ангажирани 20 пожарникари с 10 автомобила, група туристи и хеликоптер. \r\n- В планината Кхломо (1081 м), област Фтиотида, Централна Гърция, където пожарът е избухнал в 2,30 ч. тази сутрин и с него са ангажирани 18 пожарникари с 9 автомобила. \r\nС по-слаба интензивност са пожарите при Панорама, край курортното селище Св. Апостоли в Атика, Агиос Теодору в Коринт, Лутраки в североизточен Пелопонес и в Левкими, в района на Суфли, окръг Еврос (Марица). \r\n*** Лидерът на най-голямата опозиционна партия \"Нова демокрация\" Кириакос Мицотакис заяви, че в тази национална трагедия е времето за единство и солидарност, предава гръцкото електронно издания  \"CNN.gr\" . \r\nМицотакис е изказал болката и съчувствието си към семействата на загиналите и пострадалите от бедствието и се е обърнал с благодарност към огнеборците и стотиците доброволци, които рискуват живота си в борба с огнената стихия. \r\n*** Най-малко 49 са разпознатите жертви от пожарите в Атика, предава гръцката емисия на  телевизия „Еuronews“ , като уточнява че ранените са 156, от които 11 са в критично състояние.  \r\n16 деца са били настанени в лечебни заведения без опасност за живота. \r\nТелевизията цитира фоторепортера на националната агенция АПЕ - МПЕ Пантелис Саитас, според който „само на 15 метра от морето се виждат купчини от овъглени трупове на хора, които очевидно са се опитвали да стигнат до водата“. \r\nПолицейски сили са отцепили района на крайбрежната зона в залива Аргири Акти. \r\n*** 11 от пострадалите от пожарите са били интурбирани заради обгазяване, предава гръцкото електронно издания \"CNN.gr\", като се позовава на изявление на Никос Папафестатиу, началник на кризисния щаб в Атика, пред радио \"Практорейо 104,9 FM\". \r\nДо момента в болница са били приети с различни наранявания 156 възрастни и 16 деца. \r\n***  „Това е труден момент за Атика, това е трудна нощ за цяла Гърция. В момента работят повече от 600 мъже и жени от противопожарната служба, подпомагани от повече от 300 противопожарни коли на три големи фронта“, заяви министър-председателят на Гърция Алексис Ципрас след като бе запознат със ситуацията в Координационния център на противопожарната служба в Каландри, предава  гръцката държавна агенция АНА-МПА . \r\nПремиерът призова всички граждани „да обединят силите си, за да постигнат най-доброто“. Той отбеляза, че \"всички ние трябва да бъдем в постоянна бдителност, единство и усилия, за да се справим с изключително трудната ситуация за Атика и за страната\" и благодари на \"всички мъже и жени, които помогнаха.\" Доброволци и по-специално пожарникари, мъже и жени, които успяха да спасят много животи чрез саможертвата си\". \r\n„Ние сме до тях, целият държавен механизъм е впрегнат и целта на всички ни е да ограничим катастрофалните последствия от този феномен“, заяви Ципрас. \r\nРъководителят на гръцкото правителство се завърна от град Мостар, в Босна и Херцеговина, заради бушуващите пожари в района на Атика. \r\n*** Апокалипсис в Кокино Лимани (Червеният залив) на Мати, където загинаха 30 души, с което общият брой на жертвите стана най-малко 54, предава  \"Iefimerida.gr\" . \r\nГръцкото електронно издание се позовава на заместник-кмета на общината Пикермиу Йоргос Коколис, който пред телевизия \"Skai\" е потвърдил, че става въпрос за трагедия с още десетки мъртви. \r\n\"Iefimerida.gr.\" съобщава, че към потвърдените през нощта 24 смъртни случая се прибавят нови 30 от Кокино Лимани, от които 26 загинали са намерени в изгорели къщи, 1 човек е изгорял в автомобила си на път за залива, а други 4 са намерени в изгоряла таверна в Аргири Акти. \r\n*** Невиждан ужас след пожара в Кокино Лиманаки - пожарникарите откриха изгорели семейства, прегърнали децата си, съобщава гръцкото електронно издание  \"Iefimerida.gr\" . \r\nСпоред изданието само в крайбрежния район на Атика Кокино Лиманаки броят на загиналите вече е достигнал 30 души, като не се знае колко още ще бъдат открити под развалините на къщите. \r\nЧаст от жертвите са били задушени от гъстия дим над целия район. \r\n\"Iefimerida.gr.\" цитира източници от спасителните екипи, които твърдят, че в изгорелите домове са били намерени мъртви цели семейства, прегърнали децата си, след като са разбрали, че нямат шанс за спасение. \r\nИзданието съобщава, че по-голямо щастие са имали туристите и тези от местните жители, които са били заварени от огъня в крайморската зона на залива Аргири Акти и са имали достъп до акостиралите лодки. \r\n*** Гръцкият червен кръст съобщи във вторник сутринта, че са намерени телата на още 26 жертви от бушуващия източно от Атина пожар, с което общият брой на жертвите от пожарите в цялата страна достигна 50 души, пише  електронното издание на гръцкия вестник Kathimerini . \r\n„За съжаление, открихме 26 овъглени тела между две къщи“, заяви председателят на гръцкия Червен кръст Никос Економопулос пред гръцка държавна телевизия. \r\nПо-рано очевидец съобщи пред Reuters, че е видял тела в района и е чул да се говори за още няколко загинали в района на плаж, където стотици успяха да се спасят от пламъците. Преди новооткритите жертви във вторник сутринта, властите съобщаваха за общо 24 жертви в района на крайбрежното градче източно от гръцката столица Мати \r\n***  Пожари бушуват безконтролно из цяла Гърция и нанасят огромни щети, а съгласно последните данни, загиналите в резултат от огнените стихии са най-малко 24 души, като се очаква броят им да се увеличи, пише  електронното издание на гръцкия вестник Protothema . \r\nСпоред последната информация, трите големи огнища от понеделник на са овладени и продължават да се разрастват в районите на Кинета, Неос Вуцас и Кания, а из страната има разпръснати по-малки пожари, които противопожарните служби се опитват да ограничат, пише вестникът. \r\nОгънят се разпространява и в районите на Каламос, Коринт и Фтиотида, но засега там не застрашава домовете на хората. \r\nСпоред данните на противопожарната служба, в момента 74 пожарни и 150 огнеборци действат в района на Кинета, на половината път между Атина и Коринт, където има още 17 спасителни отряда, 20 водоноски и четири военни машини. Пожарите там започнаха в понеделник на обед в борова горичка в района на планината Герания, който се разпространи много бързо, поглъщайки къщи и коли по пътя си. В резултат бяха евакуирани цели населени места. \r\nВ Неос Вуцас и Мати, където бяха регистрирани повечето смъртни случаи, силите за борба с пожара значително се засилиха в сравнение с вчера. По-специално в по-широката област, където има разпръснати пожари, работят 190 пожарникари с 96 камиона, 23 спасителни отряда, 12 пригодени за гасене на пожари доброволчески превозни средства, 25 доброволци и 6 общински автомобила. \r\nПожарът, който се разпространи в района Кания, на остров Крит, продължава да се разпространява и усилията той да бъде ограничен засега не се увенчават с успех. Според haniotika-nea.gr, пламъците на пожара в Какопетрос в община Платания са видими от райони на Кания, като Халепа и пророк Илия. \r\nОколо 02.30 ч. във вторник огънят се издигна в планините между Какопетрос и Месавлия, тъй като южните ветрове станаха по-интензивни, а пожарникарите продължиха да се борят с пламъците през цялата нощ. Двадесет и седем превозни средства и 60 пожарникари са били на мястото, включително един спасителен отряд. \r\nКоринт също е погълнат от пожари, тъй като там остават активни три фронта. Трите пожара са в района на Сусаки в Агиос Теодорос, Земено в община Киато и Истмия в община Лутраки. Петнадесет пожарникари и 7 пожарни коли се опитват да ги изгасят. \r\nМеждувременно горски пожар, който избухна в района на Кокини Ларимна в община Локрон във Фтиотида, все още гори. \r\nСпоред противопожарната служба, на мястото са разположени 12 пожарникари с 20 превозни средства. В по-широката област обаче има и други активни пожари, където са изпратени 20 пожарникари, 10 превозни средства и един спасителен отряд. \r\n*** Пожарът в Атика стана национална трагедия - потвърдена е смъртта на 24 души, ранените са стотици, пише във водещ коментар гръцкото електронно издания  CNN.gr . \r\nИзданието определя бедствието като едно от най-тежките в съвременната история на страната, въпреки че все още не са станали известни неговите окончателни размери. \r\nСпоред \"CNN.gr\" вече е потвърдена смъртта на 24 души, като по-голямата част от телата открити в морето, след които има много деца, са събрани на борда на фрегатата „Ели“, акостирала в морската зона на Рафина. \r\nВ ранните часове на нощта говорителят на правителството Димитрис Цанакопулос е потвърдил информацията за гибелта на 20 души, а след 4.00 ч. сутринта в морето са били намерени телата на жена и три деца. \r\nИзданието съобщава, че според началника на кризисния щаб на Атика Никос Папафестатиу в Евангелистката болница са приети 156 възрастни и 11 деца, сред които няма такива които да се намират в критично състояние. \r\n*** Стотици хора избягаха от бушуващите в Атика пожари в пристанището Неа Макри, където чакаха да бъдат спасени от огнената стихия. За да улеснят евакуацията им, властите затвориха пътя от Рафина до Мати, пише  електронното издание на гръцкия вестник Protothema . \r\nНачалникът на Генералния щаб на гръцките въоръжени сили адмирал Евангелос Апостолакис е наредил фрегатата ELLI и десантния кораб IKARIA да се отправят от военноморското присанище на остров Саламин към Неа Макри и да съберат хората, блокирани на плажа, съобщава вестникът. \r\n„Прототема“ отбелязва, че само децата от къмпингите в близост до Неа Макри, които са се евакуирали по плажовете в района са 650, а с тях  са и стотици възрастни. \r\n*** Председателят на македонския парламент Талат Джафери в понеделник вечерта не откри заседанието, на което трябваше да се избере нов състав на Държавната избирателна комисия (ЦИК) и да се гласуват промени в Закона за правителството и Закона за финансиране на партиите. Партиите водиха преговори до късно през нощта, на които не успяха да се съгласуват около Закона за финансиране на партиите, за който по-рано се бяха договорили на лидерската среща, пише  скопското електронно издание „Вечер“ . \r\nНяма официална информация защо Джафери обяви, че ще има такава, но след това не откри сесията, на която само формално трябваше да се приеме договореното на лидерската среща и да бъде формиран новият състав на ЦИК, отбелязва изданието. \r\nСпоред неофициална информация, на преговорите между партийните групи на управляващата СДСМ (Социалдемократически съюз на Македония) и основната опозиционна ВМРО-ДПМНЕ, които са продължили няколко часа, е имало големи различия по частта за наказанията, предвидени в Закона за финансиране на партиите. Опозицията е настоявала за промени в частта за злоупотреба със служебно положение и власт и замяна на лишаването от свобода с парична глоба, пише „Вечер“. \r\nМедията отбелязва, че остава неясно как ще продължи от тук нататък процеса за формиране на ЦИК. Засега няма обявена нова лидерска среща, на която да се преодолеят различията между властта и опозицията по въпроса за референдума за името, характерът на допитването и срокът за провеждането му, нито пък за заседание на парламента, на което да се приеме договореното от лидерската среща.", "date": "2018.07.24", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/07/24/2549025/yuliya-andreeva-koordinator-na-kampaniya-popitay-hematologa-polovinata-ot-horata-v-balgariya-ne-znayat-kakvi-sa-hematologichnite-zabolyavaniya.html", "text": "Половината от хората в България не знаят какви са хематологичните заболявания. Това каза за  Радио „Фокус“ - Пирин  Юлия Андреева, кординатор на кампанията „Попитай хематолога“. В Благоевград такава кампания се проведе преди няколко дни. „Целта на кампанията е хората да разберат, че има такива заболявания и да се повиши обществената информираност. Това е една от първите цели, защото направихме проучване, което показа, че половината от хората в България не знаят какви са хематологичните заболявания и за самата специалност, като не знаят и при какви ситуации могат да се обърнат към личните си лекари“, каза още Андреева. По думите ѝ втората цел е да се подобри връзката между общопрактикуващите лекари и специалистите хематолози от водещи университетски центрове.  \r\nПо думите ѝ хематологичните заболявания са свързани със заболявания на кръвта, като могат да бъдат доброкачествени и злокачествени: рак на кръвта, левкемия. „През последните години има невероятен научен прогрес в медицината на тези заболявания и в удължаване на техния живот. В резултатите при заболяванията на кръвта, успехите се мерят в продължената преживяемост на човека. Един човек с рак на кръвта може да живее толкова дълго, колкото един здрав човек на същата възраст. За има такъв успех тези заболявания трябва да бъдат открити рано и да се правят специализирани изследвания, които са достъпни само в университетските болници и във водещите клиники по хематология“, каза още Андреева. Тя каза още, че ематологията е рядка, тя е бутикова специалност, и тези заболявания не са толкова често срещани. Диагностицират се на не повече от 1 500 души на година в България, но за един човек с такава диагноза първите преживявания и усещания не са приятни. Диагнози, които са определяни като фатални, вече се лекуват и има надежда за тези болни. \r\nЛора КАЛЧЕВА", "date": "2018.07.24", "title": "Юлия Андреева, координатор на кампания „Попитай хематолога“: Половината от хората в България не знаят какви са хематологичните заболявания"}
{"url": "http://www.focus-news.net/news/2018/07/24/2549021/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. На останалите пунктове на българо-румънската граница трафикът е интензивен за леки автомобили на вход и изход. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.07.24", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/07/24/2549028/plovdiv-oblastnata-epizootichna-komisiya-nabelyaza-merki-sreshtu-razprostranenieto-na-chuma-po-zhivotnite.html", "text": "Мерките за предотвратяване на разпространението на болестите чума по дребните преживни животни и недопускането на проникването на болестта африканска чума по свенете в България набелязаха на заседание на Областната епизоотична комисия в Пловдив. Това съобщиха за  Радио „Фокус“ - Пловдив  от Областната администрация. На заседанието, което се състоя по заповед на областния управител Здравко Димитров, присъстваха заместник областният управител Димитър Керин – председател на епизоотичната комисия към Областна администрация – Пловдив, директорът на Областната дирекция по безопасност на храните д-р Камен Янков, д-р Тодор Бенков – началник на отдел „Здравеопазване на животните” към ОДБХ, директорът на РДГ инж. Мирослав Димитров, представители на ОДМВР, РЗИ и Ловно-рибарско дружество „Сокол“, кметове и представители на общините в областта. \r\nД-р Янков разясни, че в момента се провежда превантивно пръскане на главните пътища и паркингите в областта с дезинфекционния препарат „Виркон S“, а екипи от ОДБХ провеждат разяснителна кампания на фермерите и частните стопани, а полицейски патрули следят за нелегална търговия и транспортиране на животни. Ловните дружинки в областта също са инструктирани и обучени за вземане на проби от дивите животни при отстрел. \r\nДиректорът на РДГ инж. Димитров обясни, че от днес се разрешава провеждането на групов лов, който има за цел да намали популацията на диви свине, като превантивна мярка за недопускането на навлизането и разпространението на територията на страната на болестта африканска чума по свинете, от която вече има огнища в съседна Румъния. Вече са раздадени 1200 комплекта, с които да се вземат проби от дивите свине и да се дават за изследване от лабораториите. Основна предпазна мярка за защита от разпространението на болестта е започналото вече изграждане на защитна стена по сухопътната граница с Румъния. Поставена е и информационна табела на летище Пловдив, която цели разясняването на ограничителните мерки, които ще бъдат предприемани за пристигащите пътници. Сред тях е забраната за внос на месни хранителни продукти. \r\nД-р Бенков обясни, че болестите не са от групата на зоонозите и не са опасни за човека, но вирусът на африканската чума може да се предава с храните, поради което хранителните отпадъци трябва да се изхвърлят само в затворени контейнери за смет и в никакъв случай да не бъдат използвани за изхранване на селскостопански животни. Целта е да се ограничи антропогенният фактор, който е основния източник на пренасяна на вируса. Заболяването може да се пренася механично от човек чрез дрехи, обувки или заразени месни продукти и поради тази причина се налага спешното прилагане на превантивни мерки за ограничаване и недопускане на разпространението му, защо смъртността е голяма и няма лечение и ваксина, а икономическите загуби са огромни. \r\nДо края на седмицата трябва да бъдат съставени общински епизоотични комисии, на които да бъде проведена разяснителна кампания сред селските стопани. Те трябва да бъдат запознати с мерките за превенция и контрол. Всеки фермер в страната трябва ще бъде запознат със епизоотичната обстановка и набелязаните мерки за недопускане на заразните болести. Необходимо е да се направи регистрация на всички животни отглеждани във фермите, които влизат в трите групи – индустриални ферми и домашни ферми тип А и Б. Така ще се упражнява по-голям контрол и при изплащане на обезщетенията при наложително умъртвяване на животните.", "date": "2018.07.24", "title": "Пловдив: Областната епизоотична комисия набеляза мерки срещу разпространението на чума по животните"}
{"url": "http://www.focus-news.net/news/2018/07/24/2549027/krizisniyat-shtab-v-darzhavnata-agentsiya-za-metrologichen-i-tehnicheski-nadzor-e-zadeystvan-vav-vrazka-s-prognozite-za-obilni-valezhi.html", "text": "Във връзка с прогнозите за обилни валежи от вчера е задействан кризисният щаб в Държавната агенция за метрологичен и технически надзор. Извършват се 24-часови дежурства и се следи състоянието на язовирите в цялата страна. Това съобщиха от пресцентъра на  ДАМТН . \r\nДнес председателят на агенцията Петър Горновски и главният секретар Николай Николов са на място в региона на Хасково и Кърджали, където се очакват най-обилни валежи. Те ще разговарят със собствениците на водоеми да се осигури свободен обем в съоръженията, които стопанисват и да следят 24-часа нивото им.  \r\nОт 15:00 часа, в сградата на Областна администрация Хасково, ръководството на ДАМТН ще даде брифинг за взетите мерки и състоянието на язовирите към този момент.", "date": "2018.07.24", "title": "Кризисният щаб в Държавната агенция за метрологичен и технически надзор е задействан във връзка с прогнозите за обилни валежи"}
{"url": "http://www.focus-news.net/news/2018/07/24/2549020/kostadin-kostadinov-naz-natsionalna-asotsiatsiya-na-zarnoproizvoditelite-zastava-zad-deystviyata-na-ministar-porozhanov-protiv-sme-politiziraneto-na-kakvito-i-da-e-stachni-deystviya.html", "text": "Национална асоциация на зърнопроизводителите застава зад действията на министър Порожанов. Това каза председателят на Национална асоциация на зърнопроизводителите (НАЗ) Костадин Костадинов по време на пресконференция на асоциации и сдружения в сектор „Животновъдство“, предаде репортер на  Агенция „Фокус“ . „Ние сме против политизирането на каквито и да е стачни действия от политическите сили. Сега е време да помислим за един закон за браншовите организации или земеделска камара, където всички трябва да се идентифицираме кой какво представлява. Не може една организация, подкрепена от политическа сила да създаде хаос в нашия бранш“, допълни той. „Ние сме против да се пипа експертния съвет на министерството. Много трудно се създават кадри и много трудно се работи с нови хора“, каза още той. \r\nЦветелин ДИМИТРОВ", "date": "2018.07.24", "title": "Костадин Костадинов, НАЗ: Национална асоциация на зърнопроизводителите застава зад действията на министър Порожанов, против сме политизирането на каквито и да е стачни действия"}
{"url": "http://www.focus-news.net/news/2018/07/24/2549029/ivan-petrinski-ne-e-izklyucheno-da-stava-vapros-i-za-umishlen-palezh-v-rayona-na-atina.html", "text": "Не е изключено да става въпрос и за умишлен палеж в района на Атина. Това каза за  Радио „Фокус“  главният редактор на в. „Български новини“ в Атина Иван Петрински. Той припомни, че голяма част от пожарите назад в годините са възниквали на атрактивни за строителство места.  \r\n“Атина редовно, особено лятnо време, е била опожарявана по един или друг начин. Тя самата е заобиколена от три планини, които са т.нар. бели дробове на гръцката столица. Там теренът е по-каменист, по-малко растителност и през годините са възниквали много пожари, кога спонтанно, кога причинени от хора. Много често собственици на терени и на вили ги палят, за да получат по-късно възможност да строят, тъй като става въпрос за голям град, който се разсраства във всички посоки“, коментира още той. \r\nИван Петрински допълни, че планината Пендели на север от Атина, предградията на запад от Атина както  и района на градчето Кинета са буквално изпепелени от свирепите пожари, както и че има над 200 изгорели къщи, хотели,  и автомобили в следствие на пожара в Атина.  Ситуацията може да излезе извън контрол, ако пожарът не бъде овладян, коментира още той.", "date": "2018.07.24", "title": "Иван Петрински: Не е изключено да става въпрос и за умишлен палеж в района на Атина"}
{"url": "http://www.focus-news.net/news/2018/07/24/2549031/sofiya-vazstanoveno-e-osvetlenieto-v-tunel-trayanovi-vrata-na-avtomagistrala-trakiya.html", "text": "Възстановено е осветлението в тунел „Траянови врата“ на автомагистрала „Тракия“. Това съобщиха от пресцентъра на  Агенция „Пътна инфраструктура“ .", "date": "2018.07.24", "title": "София: Възстановено е осветлението в тунел „Траянови врата“ на автомагистрала „Тракия“"}
{"url": "http://www.focus-news.net/news/2018/07/24/2549026/api-dvizhenieto-po-pat-i-7-silistra-dulovo-v-rayona-na-s-cherkovna-se-osashtestvyava-v-edna-lenta-poradi-ptp.html", "text": "Движението по път I-7 Силистра - Дулово в района на с. Черковна, се осъществява в една лента, поради ПТП. Това съобщиха от пресцентъра на  Агенция \"Пътна инфраструктура\" . Движението се регулира от органите на МВР.", "date": "2018.07.24", "title": "АПИ: Движението по път I-7 Силистра - Дулово в района на с. Черковна, се осъществява в една лента, поради ПТП"}
{"url": "http://www.focus-news.net/news/2018/07/24/2549014/oshte-1-km-ostava-da-izmine-yane-petkov-za-da-postigne-nov-svetoven-rekord-na-gines.html", "text": "Още 1 км остава да измине Човекът-амфибия Яне Петков, за да постигне нов световен рекорд на Гинес. Това съобщиха за  Радио „Фокус“ – Пирин  организаторите на събитието. До този момент той е преминал разстояние от 2.5 км. Яне Петков плува в Охридското езеро със завързани ръце и крака в чувал при температура на водата около 23 градуса вече над 2 часа. Той е под постоянно наблюдение на водни спасители и медицински екипи на Македонският червен кръст, както и на представители на Гинес. \r\nЛивия НИНОВА", "date": "2018.07.24", "title": "Още 1 км остава да измине Яне Петков, за да постигне нов световен рекорд на Гинес"}
{"url": "http://www.focus-news.net/news/2018/07/24/2549032/dimitar-zorov-amb-nie-sme-za-oshte-po-strogi-merki-spryamo-chumata-zashtoto-ako-zarazeni-zhivotni-izlyazat-ot-zonata-na-ognishtata-posledstviyata-shte-sa-glavozamayvashti.html", "text": "Ние сме за още по-строги мерки, защото ако заразени животни излязат зоната на огнищата, последствията ще са главозамайващи. Това каза председателят на Асоциацията на млекопреработвателите в България (АМБ) Димитър Зоров по време на пресконференция на Асоциации и сдружения в сектор „Животновъдство“ и други сектори на селското стопанство в подкрепа на министър Румен Порожанов и неговия екип, предаде репортер на  Агенция „Фокус“ . „Компенсацията за животновъдите е изключително адекватна спрямо животните. Тя е превишаваща спрямо компенсацията на животинска единица при нодуларния дерматит от преди няколко години. Колкото и да не ни харесва, една такава зараза е тип военно положение, а и държавата няма да има ресурс за компенсацията. Трябва да сме адекватни и да имаме някакъв морал“, допълни той. „Това, което беше направено в сряда не изразява мнението на бранша. Не подкрепяме и препотвърждаваме, че политиците в такава ситуация работа нямат. Напротив – трябва да се обединят и да минимизират щетите и действията. Второто нещо – не смятаме, че там е мястото и на агитките на различни футболни клубове. С отстраняването на Праматаров смятам, че се цели нещо друго“, заяви още той.  \r\n„В момента Симеон Караколев е оспорил наредба 3 и поради пропуски на предното правителство един член е паднал. Това означава, че не могат да текат проверките, не могат  да се вземат и субсидиите от тези животновъди и моето мнение е, че се цели именно изоставане в срока, неплащане в края на годината и дестабилизация на страната“, каза още Зоров.  \r\nЦветелин ДИМИТРОВ", "date": "2018.07.24", "title": "Димитър Зоров, АМБ: Ние сме за още по-строги мерки спрямо чумата, защото ако заразени животни излязат от зоната на огнищата, последствията ще са главозамайващи"}
{"url": "http://www.focus-news.net/news/2018/07/24/2549034/varna-vik-avariya-predizvika-problemi-s-pridvizhvaneto-v-rayona-na-avtogarata-v-grada.html", "text": "По време на сондажни дейности тази сутрин работници по трасето на строежа на новия бул. „Васил Левски“ в района на автогарата са ударили водопровод с термит 350. Очаква се аварията да бъде отстранена до 19 часа. Това съобщи за  Радио „Фокус“ – Варна  главният инженер във ВиК дружеството в града Петър Карагьозов. По думите му аварията не е толкова голяма, няма да предизвика още проблеми. Той коментира, че подобни инциденти стават от време на време, тъй като строителството на булеварда е доста мащабно. От ВиК са предоставили схема с всички водопроводи по трасето на строителя, но тъй като има много подизпълнители, най-вероятно някой е допуснал грешка. По време на набиване на укрепващи пилоти, сондажната машина е нанесла щети върху водопровода. Това е довело и до наводняване в сутрешните часове бул. „Владислав Варненчик“ и образуване на автомобилни задръствания в района. В тази част с подземна връзка пътната артерия трябва да се пресича с новия булевард. Според Петър Карагьозов в момента се работи по отстраняването на аварията,  заради която вода до 19 часа няма да има между  бул. „Сливница“, ул. „Отец Паисий“, ул. „Беласица“ , ул. „Тодор Влайков“, ул. „Георги Пеячевич“ и бул. „Христо Смирненски“. Без вода ще са и домакинства, обществени сгради и търговски обекти между ул. „Кестен“ , ул. „Прилеп“, бул. „Ян Палах“ и бул. „Цар Освободител“. В посочения район вода няма да има до около 16.00 часа. \r\nДиана СТОЕВА", "date": "2018.07.24", "title": "Варна: ВиК авария предизвика проблеми с придвижването в района на автогарата в града"}
{"url": "http://www.focus-news.net/news/2018/07/24/2549035/veliko-tarnovo-dvorat-na-bivsheto-uchilishte-aleko-konstantinov-e-nay-veroyatniyat-teren-za-badeshtiya-pluven-baseyn-na-svishtov.html", "text": "Две са основните предложения за терени, на които да бъде изграден нов плувен басейн в Свищов. Едното е за двора на бившето училище „Алеко Константинов“, а другото – за старите казарми на града. Това каза в предаването „Добре дошли в Свищов“ на  Радио „Фокус“ – Велико Търново  председателят на Общинския съвет в града д-р Кристиян Кирилов. Той увери, че местната администрация е отворена и за други по-подходящи предложения. На предстояща редовна сесия, която ще се случи в четвъртък, ще бъде официално прието решението за създаването на басейна. „Смятам, че това ще предизвика голям интерес сред гражданите, защото ние нямаме подобно съоръжение от доста години, а определено имаме нужда от такова“, коментира д-р Кирилов. В дневния ред на заседанието е включена и точка за възлагане на нов конкурс за управител на градската болница. Сесията ще започне в 15.00 часа в четвъртък. Тя ще е отворена за граждани. \r\nЛуиза ТРАНЧЕВА", "date": "2018.07.24", "title": "Велико Търново: Дворът на бившето училище „Алеко Константинов“ е най-вероятният терен за бъдещия плувен басейн на Свищов"}
{"url": "http://www.focus-news.net/news/2018/07/24/2549037/zhelyo-aleksiev-gradski-transport-varna-avariyata-v-rayona-na-avtogarata-ne-e-predizvikala-golemi-zakasneniya-na-avtobusite.html", "text": "До момента не е имало големи проблеми с придвижването на автобусите за обществен превоз на пътници след като вода от спукан водопровод заля бул. „Владислав Варненчик“ във Варна в района на автогарата. Това каза за  Радио „Фокус“ – Варна  Жельо Алексиев от ръководството на дружеството „Градски транспорт“. По думите му общественият превозвач засега се справя със ситуацията. От сутринта досега не е имало обаждания и оплаквания. Що се отнася до другите линии на градския транспорт и останалите пътни ремонти, Алексиев призна, че задръствания има. Според него обаче изоставането в графика по някои от линиите е в рамките на приемливото. Той добави, че в пиковите часове, особено следобед, има промеждутъци от време, в които в задръстванията има по няколко автобуса от една линия. Но това се случва в особени моменти, а ситуацията е динамична. Алексиев не успя да определи коя е най-проблемната линия. Различни автобуси закъсняват заради задръствания, защото местата с автотапи в различните дни се менят. \r\nДиана СТОЕВА", "date": "2018.07.24", "title": "Жельо Алексиев, „Градски транспорт“ – Варна: Аварията в района на автогарата не е предизвикала големи закъснения на автобусите"}
{"url": "http://www.focus-news.net/news/2018/07/24/2549009/predsedatelyat-na-narodnoto-sabranie-tsveta-karayancheva-izrazi-saboleznovaniya-za-mnogobroynite-choveshki-zhertvi-na-ognenata-stihiya-v-gartsiya.html", "text": "Председателят на Народното събрание Цвета Караянчева изпрати съболезнователен адрес до председателя на парламента на Република Гърция Николаос Вуцис. Това съобщиха от пресцентъра на  Народното събрание . „С най-дълбока загриженост следим новините за опустошителните пожари във Вашата страна и сме покрусени от многобройните човешки жертви, които причинява огнената стихия\", отбелязва в писмото Цвета Караянчева.  \r\n„В този тежък за Гърция момент позволете ми да изразя най-искрена приятелска и човешка съпричастност и солидарност. Моля, приемете моите и на народните представители съболезнования и съчувствие към семействата и близките на жертвите“, пише в съболезнователния адрес председателят на Народното събрание. Цвета Караянчева изразява надежда с общите усилия на държавата и гражданите последиците от тази огромна по мащабите си трагедия скоро да бъдат преодолени.", "date": "2018.07.24", "title": "Председателят на Народното събрание Цвета Караянчева изрази съболезнования за многобройните човешки жертви на огнената стихия в Гърция"}
{"url": "http://www.focus-news.net/news/2018/07/24/2549040/sliven-v-selo-gavrailovo-shte-se-provede-praznikat-zlatna-praskova-2018.html", "text": "В сливенското село Гавраилово започва празникът „Златна праскова“ 2018. Откриването на празника ще бъде на 26 юли 2018 г. от 10.00 часа на площада пред читалището в селото. Това съобщиха от пресцентъра на  Община Сливен . В 10.45 часа в салона на читалище „Слънце-1928“ ще започне кръгла маса на тема „Състояние и тенденции при производството на праскови“, в който ще се включат водещи специалисти от Института по овощарство – гр. Пловдив. В 11 часа ще бъде лекцията „Възможности и подпомагане на малки стопанства по „Програмата за развитие на селските райони 2014-2020“, в това число и подготовка за проектни предложения по Подмярка 4.1.2 „Инвестиции в земеделските стопанства по тематична подпрограма за развитие на малки стопанства“. Лектор ще бъде д-р Димитър Ванев от Националната служба за съвети в земеделието. Ще се проведат още дискусия и представяне на препарати за растителна защита. Програмата на „Златна праскова“ 2018 предвижда пак в четвъртък, в 12.30 часа посещение на линия за заготовка на праскови за износ „Българска праскова“, демонстрация на земеделска техника, прикачен инвентар и капково напояване. \r\nЛюбители фотографи ще имат възможност за изява в конкурс на тема „Най-вкусната българска праскова“. През целия ден ще има и други конкурси, сред които „Мис Праскова“, „Най-бързо ядене на праскови“, „Най-добра прасковена ракия“ и други. Програмата включва и изложби. Първата от тях се открива тази вечер в 18.30 часа в кметството. Тя е на художника Димитър Рачев от селото и е озаглавена „Спомени от село Гавраилово“. Празникът ще завърши с изпълнения на певци и музиканти от Долината на прасковите. \r\nОрганизатори са Община Сливен, Министерство на земеделието и храните, кметството и читалището в село Гавраилово, Институтът по овощарство – гр. Пловдив, Организацията на производителите на праскови „Българска праскова“, Националната служба за съвети в земеделието. \r\nПразникът „Златна праскова“ се провежда под патронажа на Министъра на земеделието, храните и горите.", "date": "2018.07.24", "title": "Сливен: В село Гавраилово ще се проведе празникът „Златна праскова“ 2018"}
{"url": "http://www.focus-news.net/news/2018/07/24/2549030/shumen-novi-sedem-zhilishtni-bloka-shte-badat-sanirani-v-grada-po-natsionalnata-programa-za-energiyna-efektivnost.html", "text": "Нови седем жилищни блока ще бъдат санирани в Шумен, предаде репортер на  Радио „Фокус“ - Шумен . Подробностите по продължаващите дейности по Националната програма за енергийна ефективност на многофамилни жилищни сгради бяха представени на брифинг с участието на инж. Боян Тодоров, заместник-кмет по строителство и екология и инж. Валентина Тодорова, директор на Дирекция „Устройство на територията“. Строителните дейности се очаква да започнат от 15 август и сградите да бъдат завършени до края на годината. Вече са избрани изпълнителите и надзорът. До фирмите са изпратени възлагателните писма и тече срокът за проектиране. Дейностите, които са регламентирани в програмата за саниране предвиждат топлинно и хидро изолиране на покриви, изграждане на мълниезащитна инсталация, подмяна на съществуваща дограма с ПВЦ, толинно изолиране на външни стени, ремонт на стълбищна клетка и подмяна на осветление по стълбищната клетка. Всички други видове дейности, които гражданите искат се заплащат допълнително от тях със сключен договор към фирмата или друга по техен избор. Санирането на седемте сгради е на обща стойност 4 432 243 лв. То ще бъде извършено от шуменски фирми. „Това са консорциуми,  обединения между проектанти и строители“, посочи инж. Тодоров. Инж. Валентина Тодорова обясни, че в един от блоковете, по които ще се работи бивш собственик на апартамент е извършил конструктивни промени - премахване на носещи стени, без разрешение за строеж. „В жилището трябва да бъде извършено укрепване. Ние сме го съобразили в процедурата и в самия договор е записано, че тези конструтивни промени трябва да бъдат извършени за сметка на собственика на жилището преди издаването на разрешение за строеж за саниране“, обясни инж. Тодорова. Тя отбеляза, че досега при санирането са имали подобен казус и при блок на бул. „Симеон Велики“. Извършеното там укрепване е било в общите части и е минало в общата стойност по договора. По Националната програма за саниране в Шумен има готови вече 20 блока, за които са издадени Акт 16 и разрешение за ползване. \r\nИвелина ИВАНОВА", "date": "2018.07.24", "title": "Шумен: Нови седем жилищни блока ще бъдат санирани в града по Националната програма за енергийна ефективност"}
{"url": "http://www.focus-news.net/news/2018/07/24/2549038/mariya-stepancheva-abb-kategorichno-se-razgranichavame-ot-protestnite-deystviya-pred-ms-v-sryada.html", "text": "Категорично се разграничаваме от протестните действия пред МС в сряда. Това каза Мария Степанчева от Асоциацията на българските биволвъди (АББ) по време на пресконференция на Асоциации и сдружения в сектор „Животновъдство“ и други сектори на селското стопанство в подкрепа на министър Румен Порожанов и неговия екип, предаде репортер на  Агенция „Фокус“ . „Срамувам се да застана пред вас, че допуснахме един човек като Симеон Караколев, който няма моралното право да води НОКА, защото той нито има образование, нито има животни, да разиграва целия бранш, да говори от името на целия бранш. На консултативния съвет ден преди протеста всички бяхме категорични, че не желаем тези оставки в този тежък момент. Мотивът му беше, че има спад в животновъдството. Това не е така. Вижте дали тази асоциация - НОКА, през последните 2 години е вземала повече средства, отколкото сега. На едно животно взема 83 лева е субсидия – това са 580 лева на животинска единица. Спадът не се дължи на това, че не се дават достатъчно субсидии – изключително голям проблем е работната сила“, обясни Степанчева. „Симеон Караколев няма моралното право да говори от името на животновъдния бранш, защото той води една фалшива фантом организация, в която членуват хора, които не знаят за това. Нека компетентните органи си свършат работата“, заяви още тя. \"Г-н Борисов винаги е удовлетворявал нашите желания с цел да помогне. Аз няма да забравя как преди 7 години биволвъдството не взимаше нито един лев субсидия. Той беше този, който осигури средства, благодарение на които се развива биволвъдството\", заяви още тя.  \r\nЦветелин ДИМИТРОВ", "date": "2018.07.24", "title": "Мария Степанчева, АББ: Категорично се разграничаваме от протестните действия пред МС в сряда"}
{"url": "http://www.focus-news.net/news/2018/07/24/2549024/ministar-biser-petkov-shte-se-sreshtne-s-maykite-na-detsa-s-uvrezhdaniya-koito-protestirat-na-palatkov-lager-do-narodnoto-sabranie.html", "text": "В 14.30 часа, министърът на труда и социалната политика Бисер Петков ще се срещне с майките на деца с увреждания, които протестират на палатков лагер до Народното събрание. Това съобщиха от пресцентъра  Министерство на труда и социалната политика  (МТСП).", "date": "2018.07.24", "title": "Министър Бисер Петков ще се срещне с майките на деца с увреждания, които протестират на палатков лагер до Народното събрание"}
{"url": "http://www.focus-news.net/news/2018/07/24/2549033/lovech-bedstveno-polozhenie-e-obyaveno-v-obshtina-teteven-zaradi-prolivnite-dazhdove.html", "text": "Бедствено положение е обявено в община Тетевен заради проливните дъждове. Това съобщи за  Агенция „Фокус“  областният управител на Ловеч Георги Терзийски. Преди минути на заседание на общинския щаб за бедствия и аварии за община Тетевен е обявено бедствено положение за територията на цялата община. Той посочи, че най-тежко е положението в селата Глогово и Градежница. „Три махали са откъснати в момента с около 300 човека, които ги населяват. Достъпът до тях по път е изцяло ограничен, а причината е откъснат железобетонен мост“, коментира още областният управител на Ловеч. По думите му се прави организация за снабдяването с хранителни продукти и предоставяне на медицинска помощ. Отделно в селата Гложене и Черни Вит има свлачища и наводнени пътища.  \r\nДаяна ДЮЛГЕРОВА", "date": "2018.07.24", "title": "Ловеч: Бедствено положение е обявено в община Тетевен заради проливните дъждове"}
{"url": "http://www.focus-news.net/news/2018/07/24/2549042/smolyan-s-tarzhestven-ritual-v-grada-shte-bade-posreshtnat-35-iyat-kontingent-na-balgarskata-armiya-koyto-se-zavarna-ot-misiya-v-afganistan.html", "text": "Тържествен ритуал по официално посрещане на 35-ия контингент на Българската армия за участие в мисията на НАТО за подготовка, съветване и подпомагане „Решителна подкрепа“ в Афганистан ще се проведе на 26 юли от 13.00 часа на площад „Свобода” на Стария център в Смолян. Това съобщиха от  101-ви Алпийски полк .", "date": "2018.07.24", "title": "Смолян: С тържествен ритуал в града ще бъде посрещнат 35-ият контингент на Българската армия, който се завърна от мисия в Афганистан"}
{"url": "http://www.focus-news.net/news/2018/07/24/2549043/blagoevgrad-v-bansko-shte-bade-vavedena-sistema-za-razdelno-sabirane-na-zeleni-otpadatsi-ot-domakinstvata.html", "text": "Община Банско стартира организирането на разделното събиране на зелени отпадъци от домакинствата на територията на град Банско по метода “От врата на врата”. Това съобщиха от пресцентъра на  Общината . За разделното събиране и извозването на зелените отпадъци, ще бъде предоставена техника, която ще минава по домовете на хората. Това ще улесни максимално гражданите, които трябва да предприемат действия за изнасяне на събраните растителни отпадъци – трева, листа, стайни и градински цветя, остатъци от подрязване на храсти, лози и дръвчета от градини и дворове, като ги поставят в чували и ги привеждат в удобен вид за товарене, поставяйки ги на тротоарите до съдовете за битови отпадъци. За улеснение графикът за извозването им ще съвпада с утвърдения график от Община Банско за организираното сметосъбиране на битовите отпадъци всяка първа и трета седмица от текущия месец в периода от месец март до месец ноември и по-рядко през есенно-зиминия сезон. За целта периодично ще бъдат предоставяни зелени чували от общинска администрация – Банско и подписвани приемо-предавателни протоколи, в които ще се описва адреса, на който ще се използват чувалите (домакинството) и ще се декларира, че ще се използват по предназначение. \r\nРазделно събраните зелени отпадъци ще се извозват на компостиращата инсталация разположена на Регионалното депо за неопасни отпадъци, което ще предотврати депонирането на този вид отпадък. Компостирането на растителните отпадъци е в синхрон с приетите принципи за управление на отпадъците, към което се стреми и Община Банско. В този случай отделените растителни остатъци се превръщат в изходна суровина за получаване на компост – средство за подобряване качеството и плодородието на почвите, както и за рекултивация на нарушени терени, в земеделието, при озеленителни и възстановителни дейности при строителни проекти и др. Този модел на събиране ще намали количеството на битовите отпадъци постъпващи за депониране и ще се удължи “живота” на депото. Намаляването на обема на отпадъците постъпващи за депониране, ще намали също така разходите на общината, което в дългосрочен план ще бъде в полза на гражданите. \r\nСред другите мерки предприети от страна на Община Банско е разделното събиране на зелените отпадъци от поддържането на обществените паркове, градини и други публични зелени пространства, с което се цели постигането на ключовите цели заложени в европейското и националното законодателство за ограничаване на количеството депонирани отпадъци. \r\nОбщинското ръководство и отдел „Екология и чистота” към Община Банско призоваваме всички граждани на града да вземат участие и да се възползват от предоставената им възможност за правилно управление на различните потоци отпадъци.", "date": "2018.07.24", "title": "Благоевград: В Банско ще бъде въведена система за разделно събиране на зелени отпадъци от домакинствата"}
{"url": "http://www.focus-news.net/news/2018/07/24/2549036/api-vazstanoveno-e-osvetlenieto-v-tunel-vitinya-na-am-hemus.html", "text": "Възстановено е осветлението в тунел „Витиня“ на АМ \"Хемус\". Това съобщиха от пресцентъра на  Агенция \"Пътна инфраструктура\"  (АПИ).", "date": "2018.07.24", "title": "АПИ: Възстановено е осветлението в тунел „Витиня“ на АМ \"Хемус\""}
{"url": "http://www.focus-news.net/news/2018/07/24/2549044/shumen-zapochva-frezovane-na-stari-daneri-v-grada-v-podgotovka-za-zasazhdane-na-novi-100-dravcheta.html", "text": "Започва фрезоване на стари дънери по тротоарите в Шумен в подготовка за засаждане на нови 100 дръвчета. Това Инж. Боян Тодоров, заместник-кмет по строителство и екология съобщи на брифинг, предаде репортер на  Радио „Фокус“ - Шумен . Тодоров добави, че е наета фирма, която разполага с необходимата техника. Инж. Тодоров обясни, че в общината прилагат за първи път такава технология. Дънерите на дървета, отрязани през последните близо десет години, ще бъдат изцяло издълбани със съответен инструмент и при подходящи условия, най-вероятно през есента в тях ще бъдат засадени новите дръвчета от различни видове. Ще се работи по тротоарите на основните булеварди. Инж. Тодоров посочи, че премахването на стар дънер струва между 60 и 100 лв. Общината предвижа и засаждане на други 100 дръвчета в парковите зони на града. \r\nИвелина ИВАНОВА", "date": "2018.07.24", "title": "Шумен: Започва фрезоване на стари дънери в града в подготовка за засаждане на нови 100 дръвчета"}
{"url": "http://www.focus-news.net/news/2018/07/24/2549045/silistra-katastrofa-e-stanala-na-patya-mezhdu-selo-dulovo-i-grad-silistra.html", "text": "Катастрофа е станала на пътя между село Дулово и град Силистра. На мястото има екипи на Бърза помощ и полицията. Движението се регулира от Пътна полиция, съобщи  слушател на Радио „Фокус“ . Шофьорите да се движат с повишено внимание в участъка.", "date": "2018.07.24", "title": "Силистра: Катастрофа е станала на пътя между село Дулово и град Силистра"}
{"url": "http://www.focus-news.net/news/2018/07/24/2549019/protothema-nameriha-ovaglenite-tela-na-oshte-11-dushi-v-mati.html", "text": "Според последната информация, в курортното градче Мати, на източния бряг на столичния гръцки регион Атика, са намерени овъглените телата на още 11 души, загинали в резултат от мащабните пожари край гръцката столица, пише  електронното издание на гръцкия вестник Protothema . \r\nЧетири тела са намерени в изгоряла кола, докато други четири са били открити в близка къща. На близкия хълм са намерени овъглените останки на още двама души. \r\nЧетиримата, открити в къщата в мати, са били майка с двете й малки дъщерички, на 5 и 6 години, както и бабата на семейството, които не са успели да избягат от огнената стихия. \r\nОще един труп е открит в кола пред таверната Аргири Акти. \r\nПревод и редакция:", "date": "2018.07.24", "title": "Protothema: Намериха овъглените тела на още 11 души в Мати"}
{"url": "http://www.focus-news.net/news/2018/07/24/2549048/aktsenti-v-predavaneto-chasat-na-karlovo-po-radio-fokus-plovdiv.html", "text": "Предаването „Часът на Карлово” на  Радио „Фокус” - Пловдив  днес посвещаваме на родоначалника на книгоиздаването в България Христо Груев Данов по повод 190 години от неговото рождение. Хората обикновено свързват Данов с Пловдив и първата печатница у нас, но по-правилното е да го свързваме преди всичко с Карловския край и по-специално с Клисура - родният му град. \r\nКакво е Христо Г. Данов за България и за българското общество ще ни каже директорът на РИМ - Пловдив Стефан Шивачев. Той ще ни разкаже повече и за обновената къща-музей на видния книгоиздател в Пловдив и колекцията в нея, които вчера бяха открити. А директорът на Историческия музей в Клисура Стоян Иванов ще ни съобщи интересна новина за една от първите печатарски преси, внесени у нас след Освобождението от Христо Г. Данов, която ще им бъде дарена по повод 190-годишнината от рождението на видния клисурец. Ще чуем и една от родствениците на Данов – проф. Надя Данова, която разказва какво е да си наследник на такъв виден човек. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.07.24", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/07/24/2549047/sport-alisher-usmanov-obmislya-da-prodade-aktsiite-si-v-arsenal.html", "text": "Притежаващият 30% от акциите на лондонския Арсенал руснак Улишер Усманов обмисля да продаде своя дял, съобщи Financial Times. Роденият в Узбекистан бизнесмен вече е загубил надежда, че ще се сдобие контролния пакет акции на клуба заради нежеланието на мажоритарния собственик Стан Крьонке да преговаря за неговите 67%, или за закупуване на дела на Усманов.", "date": "2018.07.24", "title": "Спорт: Алишер Усманов обмисля да продаде акциите си в Арсенал"}
{"url": "http://www.focus-news.net/news/2018/07/24/2549050/mihaela-krumova-obshtinski-savet-kyustendil-bez-promyana-shte-badat-naemnite-tseni-na-obshtinska-zemya-za-novata-stopanska-godina.html", "text": "Без промяна ще бъдат наемните цени на общинска земя за новата стопанска година. Това каза пред  Радио „Фокус” – Кюстендил  Михаела Крумова, председател на Общински съвет – Кюстендил. Предстои общинските съветници да одобрят наемните цени, което е ежегодна процедура, но не се предвижда промяна. Цените са според вида на отглежданите култури, категорията на земята и условията – поливни или неполивни. При едногодишните култури наемната цена започва 7 лв./дка и достига до 30 лв./дка. За отглеждането на трайни насаждения върху земи с неполивни условия ще се заплаща 48 лв./дка, а при поливни условия – 72 лв./дка. За отдаване под наем на имоти от общинския поземлен фонд за строителство с телекомуникационни съоръжения на мобилни оператори месечният наем е 900 лв./дка. \r\nВенцеслав ИЛЧЕВ", "date": "2018.07.24", "title": "Михаела Крумова, Общински съвет – Кюстендил: Без промяна ще бъдат наемните цени на общинска земя за новата стопанска година"}
{"url": "http://www.focus-news.net/news/2018/07/24/2549039/cnn-spored-dramatichno-otkrovenie-na-kmeta-na-rafina-vangelis-burnos-mozhe-da-se-ochakva-broyat-na-zaginalite-v-pozharite-da-dostigne-60-dushi.html", "text": "Според драматично откровение на кмета на Рафина Вангелис Бурнос може да се очаква броят на загиналите в пожарите да достигне 60 души, предава  CNN . Според кмета на Рафина, един от най-пострадалите райони, броят на загиналите може да достигне 60 души. Освен изгорелите в Кокино Киманаки са били открити още 4 човека в коли по съседните пътища. Намерени са овъглени в дома им в Мати майка и дете. Предполага се, че по съседни пътища в района са загинали още трима, а в момента екипи издирват хора в морето, които са потърсили спасение във водата от огнения ад. В издирването са включени 10 лодки.", "date": "2018.07.24", "title": "CNN: Според драматично откровение на кмета на  Рафина Вангелис Бурнос може да се очаква броят на загиналите в пожарите да достигне 60 души"}
{"url": "http://www.focus-news.net/news/2018/07/24/2549051/pazardzhik-59-godishna-peshehodka-e-postradala-pri-paten-intsident-na-krastovishteto-mezhdu-ul-gen-gurko-i-ul-vasil-levski.html", "text": "Възрастна пешеходка е пострадала при пътен инцидент на кръстовище в Пазарджик. Това съобщиха за  Радио \"Фокус\" - Пазарджик  от полицията. Инцидентът е станал вчера следобед на кръгово кръстовище между улиците „Ген. Гурко“ и „Васил Левски“. Жена на 59 години от областния град блъснала с лек автомобил „Форд“ пешеходката и нейна съгражданка на 80 години. Възрастната жена е транспортирана в болница с фрактура на крака. На мястото е извършен оглед, образувано е дознание. \r\nРадослава МУРДЖЕВА", "date": "2018.07.24", "title": "Пазарджик: 59-годишна пешеходка е пострадала при пътен инцидент на кръстовището между ул. „Ген. Гурко“ и ул. „Васил Левски“"}
{"url": "http://www.focus-news.net/news/2018/07/24/2549052/korneliya-ninova-bsp-nyama-nishto-po-normalno-ot-izrechenieto-mi-kam-horata-da-sprat-ako-politsiyata-gi-spre-na-tova-nyakoi-mu-vikat-darzhaven-prevrat.html", "text": "Няма нищо по-нормално от изречението ми към хората да спрат, ако полицията ги спре – на това някой му викат държавен преврат. Това каза лидерът на БСП Корнелия Нинова по време на пресконференция след заседание на Изпълнителното бюро на партията във връзка с клипа на човек, който от ГЕРБ показаха и обвиниха Нинова, че е подстрекавала протестите в Шарково, предаде репортер на  Агенция „Фокус“ . „Обърнахте ли внимание на съдържанието на клипа. Не на опорната точка на ГЕРБ. Мога сега да ви го повторя. Да застана с лицето и думите си. Нямам нищо по-нормално от следното изречение, което и сега мога да кажа: Уважаеми българи, накъдето и да пътувате, на море, на работа, да подкрепяте протести, ако полицията ви спре, спирайте. На това, някои му викат държавен преврат. Къде тук тези болни фантазии се развихриха до държавен преврат. Аз съм тук и повтарям това изречение, което ми приписвате в този клип: „Ако ви спират полицаите, спирайте. Това е съдържанието на клипа и аз го повтарям днес на живо“, каза лидерът на БСП.  \r\nДеница КИТАНОВА", "date": "2018.07.24", "title": "Корнелия Нинова, БСП: Няма нищо по-нормално от изречението ми към хората да спрат, ако полицията ги спре – на това някои му викат държавен преврат"}
{"url": "http://www.focus-news.net/news/2018/07/24/2549053/ivaylo-lazarov-lovna-druzhinka-dunavtsi-shte-razchitame-na-opitni-lovtsi-pri-otstrela-na-divi-praseta-prez-lyatoto.html", "text": "Ще разчитаме на опитни ловци при отстрела на диви прасета през лятото. Това каза за  Радио „Фокус“ – Видин  Ивайло Лазаров, председател на ловната дружинка в Дунавци. Той посочи, че с промените в Закона за лова и опазване на дивеча отстрелът на диви прасета започва на 25 юли. „Ние ще ловуваме в района на тополовите гори край река Дунав. Там има много рибари и за това всички са инструктирари да стрелят само при ясна цел, да няма случайни изстрели, да си носят светлоотразителни жилетки“, каза Ивайло Лазаров. Той допълни, че утре на 25 юли ловците от Дунавци няма да излязат на ловен излет. „Много от нас са на работа. Но, в събота и неделя ще организираме два ловни излета.  При нас има много диви прасета, които идват от Румъния през река Дунав и създават опасност за пренасяне на африканска чума по свинете. Ще трябва да намалим популацията им, мотивирани сме да направим това“, каза Ивайло Лазаров. Той добави, че на ловците са раздадени контейнери за взимане на проби от отстреляните прасета. За да няма инциденти по време на лова, дружинката от Дунавци ще излиза в ранните часове на деня за отстрела на диви прасета. \r\nАнна ЛОЗАНОВА", "date": "2018.07.24", "title": "Ивайло Лазаров, Ловна дружинка - Дунавци: Ще разчитаме на опитни ловци при отстрела на диви прасета през лятото"}
{"url": "http://www.focus-news.net/news/2018/07/24/2549046/korneliya-ninova-bsp-glasuvahme-protiv-zakona-za-privatizatsiite-vetoto-na-prezidenta-e-osnovatelno-i-ako-gerb-ne-go-podkrepyat-shte-sezirame-konstitutsionniya-sad.html", "text": "Гласувахме против Закона за приватизациите, ветото на президента е основателно и ако ГЕРБ не го подкрепят, сезираме Конституционния съд. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на  Агенция „Фокус“ . „Ветото на президента по Закона за приватизационен и следприватизационен контрол - абсолютно основателно вето, което ние подкрепяме, както и в досегашното ни поведение по отношение на този закон. Гласували сме против него, той е тежко лобистки и обслужва интересите на определени олигарси в България. Виждаме, че ГЕРБ се готвят да внасят някакви поправки в закона, нещо да правят. Единственият начин тези текстове да паднат е да се подкрепи ветото на президента. Трябва да подкрепим ветото“, каза Нинова. Тя поясни, че най-вероятно от ГЕРБ ще искат да се отхвърли ветото и отново да внасят поредни поправки в закона. „Ние ги призоваваме да гласуваме ветото и да се приключи с тази позорна страница в историята на българския парламент“, заяви лидерът на БСП. Според нея „Обединени патриоти“ са проиграли за пореден път темата справедливост и са направили  \r\n„Ако отхвърлят ветото на президента, ние от първия ден започнахме да работим по конституционна жалба, и ще сезираме Конституционния съд“, заяви лидерът на БСП. Лидерът на БСП призова за извънредно заседание на парламента, на което да бъде разгледано ветото.  \r\nДеница КИТАНОВА", "date": "2018.07.24", "title": "Корнелия Нинова, БСП: Гласувахме против Закона за приватизациите, ветото на президента е основателно и ако ГЕРБ не го подкрепят, ще сезираме Конституционния съд"}
{"url": "http://www.focus-news.net/news/2018/07/24/2549055/korneliya-ninova-bsp-kogato-tvardish-che-prezidentat-i-bsp-organizirat-palzyasht-prevrat-tryabva-da-namerish-smelost-i-da-otidesh-v-prokuraturata-i-dans.html", "text": "Когато твърдиш, че президентът и БСП организират пълзящ преврат – трябва да намериш смелост и да отидеш в прокуратурата и ДАНС. Това каза лидерът на БСП Корнелия Нинова по време на пресконференция след заседание на Изпълнителното бюро на партията във връзка с клипа на човек, който от ГЕРБ показаха и обвиниха Нинова, че е подстрекавала протестите в Шарково, предаде репортер на  Агенция „Фокус“ . „Що се отнася до разпространения клип от ГЕРБ и внушенията за пълзящ преврат, който организираме президентът Радев и аз, по два начина ще го коментирам. Като твърдиш нещо, ако намериш смелост отиваш там, където му е мястото – прокуратура, ДАНС. После носиш отговорност. Така се случва в правовата държава. Този сигнал трябваше отдавна да е в прокуратурата и да ни разследват“, заяви Нинова. По думите ѝ самите хора от Шарково са дали пресконференция и са обяснили, че никой не ги подстрекава.   \r\nДеница КИТАНОВА", "date": "2018.07.24", "title": "Корнелия Нинова, БСП: Когато твърдиш, че президентът и БСП организират пълзящ преврат – трябва да намериш смелост и да отидеш в прокуратурата и ДАНС"}
{"url": "http://www.focus-news.net/news/2018/07/24/2549041/mvnr-balgarska-grazhdanka-e-postradala-pri-pozharite-v-gartsiya-nyama-opasnost-za-zhivota-.html", "text": "По информация на посолството ни в Атина българска гражданка е пострадала в следствие на пожарите в района на гръцката столица. Тя е с изгаряния, настанена е в болница, без опасност за живота. Това съобщиха от пресцентъра на  Министерството на външните работи . Дипломатическата ни мисия е в контакт с близки на нашата сънародничка и е в готовност да окаже необходимото съдействие.  \r\nПо информация на посолството в Атина на територията на Гърция големи пожари избухнаха в района на Кинета, Атика, в района на Метохи, близо до гр. Ханя на остров Крит, района на Пендели, Атина и в района на Рафина, Атика. Най-много са жертвите в района на Неа Макри, населените места Мати, Кокино лиманаки, общ. Рафина.    \r\nКъм 11.00 часа по-голямата част от огнищата на пожарите са овладени. На място остават екипи на  пожарната служба, които продължават да работят за справяне с последствията и локализиране на вторичните огнища.   \r\nДвижението по пътния участък Атина – Коринт се възстановява постепенно. Затворена за движение остава част от  националния път на Ханя-Ретимно, о. Крит.  \r\nДо този момент гръцките власти съобщават за 50 загинали, 156 ранени, от които 11 в тежко състояние. Пострадали са 16 деца. Опожарени са 1000 къщи и 300 автомобила. Има опасения, че броят на жертвите може да се увеличи.  \r\nНа телефон 199 могат да бъдат подавани сигнали към гръцката противопожарна служба за изчезнали хора, като е необходимо да се предостави информация за тях.    \r\nМинистерството на външните работи съветва българските граждани, които се намират на територията на Гърция, да следват стриктно указанията на местните власти и да не предприемат действия, които могат да застрашат тяхната безопасност.  \r\nВ случай на необходимост, нашите сънародници могат да се обръщат за съдействие към кризисния щаб, сформиран към посолството, на телефон: +30 6937 096 220.", "date": "2018.07.24", "title": "МВнР: Българска гражданка е пострадала при пожарите в Гърция, няма опасност за живота ѝ"}
{"url": "http://www.focus-news.net/news/2018/07/24/2549049/rumen-stoyanov-organizatsiyata-na-razvadchitsite-na-avtohtonni-porodi-ovtse-ne-sam-daval-saglasieto-si-imeto-mi-da-figurira-v-noka.html", "text": "Не съм давал съгласието си името ми да фигурира в НОКА. Това каза председателят на Организацията на развъдчиците на автохтонни породи овце в България Румен Стоянов по време на пресконференция на Асоциации и сдружения в сектор „Животновъдство“ и други сектори на селското стопанство в подкрепа на министър Румен Порожанов и неговия екип, предаде репортер на  Агенция „Фокус“ . „Става въпрос за търговския регистър. Аз не съм давал съгласието си името ми да съществува като член на УС на НОКА. Това раздроби нашия бранш. С времето сме се доказали като стабилен екип. Нашето желание е ако има възможност уволнените от МЗХ да се върнат отново на работа и да се стабилизират нещата“, допълни той \r\nЗам.-председателят на Обединени български животновъди Юлия Коюнджийска допълни, че веднага след като са свършили стачните действия на председателя на НОКА Симеон Караколев, на следващия ден представители на различни развъдни асоциации са дали интервюта, в които са споделили тяхната позиция и това е довело до едно отворено писмо, в което са изразили подкрепата си към министър Порожанов. „Бяхме много учудени от действията на Симеон Караколев, тъй като в предходния ден, когато се проведе консултативния съвет по животновъдство, той въобще не реагира на размера на ставките, които се определиха по отношение на обезщетенията на умъртвените животни и тези на de minimis“, допълни тя. „Това, което искам да споделя е, че 3 дни преди консултативния съвет МЗХ беше проверило търговския регистър дали има пререгистрация на НОКА и ми се обадиха като ме уведомиха, че аз съм член на УС на НОКА. Веднага отворих търговския регистър и наистина там от всичките 28 души бях включена и аз като член на УС. Ние ще реагираме пред съответната прокуратура и съд във връзка с това наше вписване“, каза още тя.  \r\nЦветелин ДИМИТРОВ", "date": "2018.07.24", "title": "Румен Стоянов, Организацията на развъдчиците на автохтонни породи овце: Не съм давал съгласието си името ми да фигурира в НОКА"}
{"url": "http://www.focus-news.net/news/2018/07/24/2549056/aleksandra-miteva-babh-vav-vsichki-lovni-druzhinki-ima-po-dvama-obucheni-za-razpoznavane-na-priznatsi-na-afrikanskata-chuma.html", "text": "Във всички ловни дружинки има по двама обучени за разпознаване на признаци на африканската чума. Това каза началникът отдел „Хуманно отношение към животните“ към БАБХ д-р Александра Митева в интервю за  Агенция „Фокус“  по повод опасността от разпространение на африканска чума по свинете у нас. „По отношение на дивите свине ще започне едно редуциране на популацията им. Във всички ловни дружинки има по двама обучени за разпознаване на признаци на заболяването и какви проби да бъдат взети. Раздадени са пакети с проби и указания, както и къде да бъдат изпращани. Пробите ще бъдат изследвани както за африканска чума, така и за трихинелоза“, каза още тя. „В цялата страна в момента върви една разяснителна кампания по отношение на това какво представлява африканската чума, каква е опасността, какви са рисковите фактори за разпространение и как може да се предпазим. Фермерите биват съветвани какви мерки да предприемат, биват запознавани с епизодичната ситуация в Европа и каква е стратегията на страната ни в борбата с това заболяване“, допълни Митева. \r\nЦветелин ДИМИТРОВ Пълния текст на интервюто четете в „Мнение”", "date": "2018.07.24", "title": "Александра Митева, БАБХ: Във всички ловни дружинки има по двама обучени за разпознаване на признаци на африканската чума"}
{"url": "http://www.focus-news.net/news/2018/07/24/2549057/kyustendil-v-selo-gyueshevo-shte-se-provede-traditsionnata-haydushka-vecher.html", "text": "Традиционната „Хайдушка вечер” ще се проведе в пограничното село Гюешево. Това каза пред  Радио „Фокус” – Кюстендил  кметът на населеното място Татяна Георгиева. По думите ѝ тази година „Хайдушката вечер” ще се проведе 28 юли от 19.00 часа в центъра на населеното място. „В миналото хората са пресъздавали идването на Румена войвода с четата на дядо Ильо войвода, но сега ние се ограничаваме до рецитали и песни, посветени на войводата. Ще бъде организирана и родова среща, при нас ще дойдат потомци на Румена войвода, живеещи в различни краища на България”, каза Георгиева. По думите ѝ на 29 юли от 13.00 часа ще се проведе и традиционният събор. Предвижда се богата музикална програма с участие на Георги Илиевски, Емилия Стрехина, фолклорни състави от общината. \r\nВенцеслав ИЛЧЕВ", "date": "2018.07.24", "title": "Кюстендил: В село Гюешево ще се проведе традиционната „Хайдушка вечер”"}
{"url": "http://www.focus-news.net/news/2018/07/24/2549054/stoyan-chukanov-armpgb-strahovito-e-kogato-otgovorni-hora-razrushavat-doverieto-v-institutsiite.html", "text": "Страховито е, когато отговорни хора разрушават доверието в институциите. Това каза Стоян Чуканов, председател на Асоциацията за развъждане на месодайни породи говеда в България (АРМПГБ) по време на пресконференция на Асоциации и сдружения в сектор „Животновъдство“ и други сектори на селското стопанство в подкрепа на министър Румен Порожанов и неговия екип, предаде репортер на  Агенция „Фокус“ . „От името на асоциацията искам да изкажа подкрепа за това, което казаха колегите. Да разрушаваш доверието в институциите не е само недалновидно политически, но и липса на държавническо мислене. Абсурд е някой да прегръща козички без ушни марки – това е престъпление да имате нерегистрирани животни – и да се заиграва с емоциите на едни възрастни хора“, допълни той. „От тук нататък тези хора не допускат лекарите за втора проба. Те казват „ние нямаме доверие в тези ветеринарни лекари“. Когато тръгваме в такава посока е хубаво да се замислим до колко и какви политически дивиденти ще донесат тези популистки игрички“, каза още той. „Има страшно много нарушения в Закона за ветеринарно-медицинската дейност. Ние по време на чума обезглавяваме ресорен министър, директор дирекция „Животновъдство“ и съветника по животновъдство. Тоест хората, които са отговорни за сектор животновъдство ги няма. И какво очакваме? Втрещени сме от тази новина“, заяви още той. \r\nЦветелин ДИМИТРОВ", "date": "2018.07.24", "title": "Стоян Чуканов, АРМПГБ: Страховито е, когато отговорни хора разрушават доверието в институциите"}
{"url": "http://www.focus-news.net/news/2018/07/24/2549059/veliko-tarnovo-za-shesta-poredna-godina-v-selo-natsovtsi-se-organizira-detski-praznik-vakantsiya-na-selo.html", "text": "За шеста поредна година във великотърновското село Нацовци се организира детски празник „Ваканция на село“. Това съобщи за  Радио „Фокус“ – Велико Търново  Веселина Стойчева, кметски наместник на кметството в Големани. И тази година децата ще рисуват върху асфалт и ще изпълняват стихотворения и песнички. Ще се проведат и различни викторини и занимателни игри. Едната от игрите ще премине под мотото „От раклата на баба“. Децата ще трябва да отгатват и да разпознават предмети, използвани в миналото като вретено, паламарка и други. Другата игра е свързана с подготовката за туризъм в планината. Участниците в празника ще научат и повече за пътната безопасност, като те ще трябва да сглобяват различни пътни знаци. Игрите са с конкурсен характер, като всяко дете ще получи почерпка и подаръци.  \r\nЖури ще определи трите най-красиви рисунки върху асфалт, а техните автори ще получат индивидуални награди. Веселина Стойчева посочи, че празникът ще се проведе на улица в село Нацовци, ремонтирана със средства по програма „Местни инициативи“ на Община Велико Търново. Организатори са Читалище „Нов живот 1946“ в село Малчовци и Кметството Големаните. Партньори са Съюзът на пивоварите в град София и Дарителско сдружение „Св. Иван Рилски“. Наградите и лакомствата за децата са закупени и със средства на местен спонсор от село Нацовци. „Стремим се да бъде забавно и интересно за децата, за да се включат с желание в нашия празник. Това са деца, които са на гости при баба и при дядо през лятната ваканция. Нашето село е със застаряващо население. Нямаме местни деца, но през лятото селото се изпълва с деца. Мисля, че ще бъде много весело и много занимателно“, допълни Веселина Стойчева. \r\nНадежда КРЪСТЕВА", "date": "2018.07.24", "title": "Велико Търново: За шеста поредна година в село Нацовци се организира детски празник „Ваканция на село“"}
{"url": "http://www.focus-news.net/news/2018/07/24/2549060/korneliya-ninova-bsp-sezirame-glavniya-prokuror-da-ustanovi-izvarsheni-prestapleniya-i-zakononarusheniya-v-sharkovo-obsazhdame-i-da-potarsim-pravata-na-horata-v-strasburg.html", "text": "Сезираме главния прокурор да установи извършени престъпления и закононарушения в Шарково – обсъждаме и да потърсим правата на хората в Страсбург. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на  Агенция „Фокус“.  „Въпросът за кризата с животновъдите в Ямболско - продължаваме да твърдим, че действията на управляващите в засегнатите райони, поне в началото, бяха незаконни. Затова трябва да се носи отговорност. За разлика от тях, не само хвърляме димки за конспирации и всякакви други измислени пълзящи преврати, а действаме. Като сме го казали – днес внасяме в прокуратурата 11 страници сигнал. Сезираме главния прокурор да предприеме действия за установяване според нас на извършени престъпления и закононарушения“, заяви Нинова. Тя обясни, че действията на властите са базирани на нищожни заповеди. По думите ѝ заповедите за действие са подписани от заместник-директор на Агенция, а не от министър на земеделието и съгласувано с министър на вътрешните работи, както изисква законът. Корнелия Нинова поясни, че БСП ще сезира главния прокурор за унищожаване на частна собственост без документ на базата, на което това се случва, както и за нахлуване в частна собственост без предоставяне на заповед за това и за ограничаване на достъпа на хората до личната им собственост без документ, заповед или каквото и да е. „Заравянето на убитите животни, считаме, че създава опасност от епидемии и за това са виновни хората, които го правят. Липсата на обеззаразяване също е опасност от разнасяне на епидемии и затова трябва да се носи отговорност“, каза лидерът на БСП. Нинова поясни, че БСП обсъжда с международна експертиза търсене на правата на тези хора в Страсбург по Европейска конвенция по правата на човека и основните свободи.   \r\nДеница КИТАНОВА", "date": "2018.07.24", "title": "Корнелия Нинова, БСП: Сезираме главния прокурор да установи извършени престъпления и закононарушения в Шарково – обсъждаме и да потърсим правата на хората в Страсбург"}
{"url": "http://www.focus-news.net/news/2018/07/24/2549061/blagoevgrad-opredeleni-sa-novi-dati-za-the-brava-balkan-fest-prez-septemvri.html", "text": "The Brava Balkan Fest отново събира стотици жители и гости, почитатели на добрата  музика. Тази година датите са 21 и 22 септември, а мястото село Дъбрава. Хедлайнер тази година е легендата Марко Мендоса, който идва за поредно издание на рок феста. Това съобщиха от пресцентъра на  Община Благоевград . \r\nТази година The Brava Balkan Fest включва не само бившия китарист на Whitensnake, а и български групи. Участие в поредното издание на фестивала ще вземат и Hadzi Prodane Duse от Сърбия, които са победители от петдесетото издание на най-стария рок фестивал в Европа - Gitarijda Zajecar, SaintS'N'Sinners от Турция, The Bullets от Гърция, Last Expedition, които са една от най-добрите рок групи на Македония.  \r\nПо традиция на фестивала в Дъбрава ще бъде дадена възможност за изява на две млади и изгряващи рок банди, с които ще стартират фестивалните вечери. За втора година ще се организира детска рок академия, тя ще бъде водена от преподаватели на Rockschool.bg. \r\nНа официална пресконференция, която се проведе преди месеци, кметът на село Дъбрава Росен Георгиев категорично заяви, че ще работи в унисон с политиката на Община Благоевград за превръщането на Благоевград в Балканска фестивална столица. \r\nОрганизатор на музикалното събитие е \"Асоциация за европейско развитие на българското село\" с партньорството на Община Благоевград и Фондация Америка за България.", "date": "2018.07.24", "title": "Благоевград: Определени са нови дати за The Brava Balkan Fest през септември"}
{"url": "http://www.focus-news.net/news/2018/07/24/2549062/korneliya-ninova-bsp-nyama-da-stane-ako-upravlyavashtite-si-mislyat-che-shte-si-fantazirat-i-nie-shte-gi-oprovergavame-priklyuchihme-s-tova-ravnishte-na-politika.html", "text": "Няма да стане, ако управляващите си мислят, че ще си фантазират и ние ще ги опровергаваме – приключихме с това равнище на политика. Това каза лидерът на БСП Корнелия Нинова по време на пресконференция след заседание на Изпълнителното бюро на партията, предаде репортер на  Агенция „Фокус“.  На въпрос във връзка с обвинения на браншови организации, че Симеон Караколев от Националната овцевъдна и козевъдна асоциация е вербуван от БСП, Нинова попита кой е този човек. \"Сигурно още конспиративни теории ще чуем по този въпрос. Сега пък този Караколев бил от БСП ли? Ако беше от БСП, едва ли щеше да влезе при Бойко Борисов в Министерски съвет и да се разберат след протеста да продаде интересите на онеправданите хора\", заяви Нинова. Тя посочи, че всеки може да си ражда, каквито иска конспирации, за да заглуши истината. \"А тя е, че държавата се изправи срещу народа си и се провали в това, което направи в Странжда и единственият начин, за да се установи кой-кой е в тази работа, е този, който ви показваме днес\", каза Нинова и призова, който има да казва нещо да отива в органите, където това трябва да се установяват. \"Ако си мислят, че всеки ден ще си измислят всякакви фантазии и ние всеки ден ще излизаме да ги опровергаваме, просто няма да стане. От събота, ако не сте разбрали - ние приключихме с това равнище на политиката. Единият така, другият онака. По цял ден жълтории и скандали. Оттук нататък по Странжда ще разговаряме по програмата Странджа - Сакар, която предлагаме като политики и за живота на тези хора. Ще разговаряме за престъпления, извършени от представители на държавата. Ще търсим по всякакъв начин да  защитаваме хората. Няма нищо по-естествено от това един лидер на опозицията да стои до народа си\", коментира лидерът на БСП.  \r\nДеница КИТАНОВА", "date": "2018.07.24", "title": "Корнелия Нинова, БСП: Няма да стане, ако управляващите си мислят, че ще си фантазират и ние ще ги опровергаваме – приключихме с това равнище на политика"}
{"url": "http://www.focus-news.net/news/2018/07/24/2549064/gd-granichna-politsiya-intenziven-e-trafikat-na-granitsite-s-gartsiya-sarbiya-turtsiya-i-rumaniya.html", "text": "Интензивен е трафикът на границите с Гърция, Сърбия, Турция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-сръбската граница трафикът е интензивен на ГКПП „Калотина“ за леки автомобили на вход. На българо-гръцката граница трафикът е интензивен на ГКПП „Кулата“ за товарни автомобили на вход и на ГКПП „Маказа“ за леки автомобили на вход. На българо-турската граница на ГКПП „Капитан Андреево“ и ГКПП „Лесово“ трафикът е интензивен за товарни автомобили на изход. На българо-румънската граница на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили, на останалите пунктове - интензивен трафик на леки автомобили на вход и изход. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.24", "title": "ГД „Гранична полиция“: Интензивен е трафикът на границите с Гърция, Сърбия, Турция и Румъния"}
{"url": "http://www.focus-news.net/news/2018/07/24/2549058/apokalipsis-natsionalnata-tragediya-v-gartsiya-obzor-ii-snimki.html", "text": "Пожари бушуват безконтролно из цяла Гърция и нанасят огромни щети, а съгласно последните данни, загиналите в резултат от огнените стихии са най-малко 60 души, основно в района на Мати, Нео Вуца и Рафина, по крайбрежието на Кокино Лиманаки (Червения залив) на източното крайбрежие на столичния регион Атика, като може да се очаква, че броят на загиналите ще се увеличава, тъй като спасителните екипи продължават да намира мъртви тела в изгорените къщи и автомобилите в региона. Освен това огнената стихия е причинила наранявания на 156 възрастни, 11 от които в критично състояние и 16 деца, чиито животи са вън от опасност. Обявено е извънредно положение в Западна и Източна Атика, както съобщи губернаторът на региона Рена Гуру.  \r\nСпоред  \"CNN.gr\" , по-голямата част от телата открити в морето, сред които има много деца, са събрани на борда на фрегатата „Ели“, акостирала в морската зона на Рафина. По-рано Началникът на Генералния щаб на гръцките въоръжени сили адмирал Евангелос Апостолакис е наредил фрегатата ELLI и десантния кораб IKARIA да се отправят от военноморското пристанище на остров Саламин към Неа Макри и да съберат хората, блокирани на плажа, както съобщи  \"Protothema\" . \r\nВ хода на деня, пожарникарите откриха изгорели семейства, прегърнали децата си, както съобщи гръцкото електронно издание  \"Iefimerida.gr\" . \r\nЧаст от жертвите са били задушени от гъстия дим над целия район. \"Iefimerida.gr\"   цитира източници от спасителните екипи, които твърдят, че в изгорелите домове са били намерени мъртви цели семейства, прегърнали децата си, след като са разбрали, че нямат шанс за спасение. \r\nИзданието съобщава, че по-голямо щастие са имали туристите и тези от местните жители, които са били заварени от огъня в крайморската зона на залива Аргири Акти и са имали достъп до акостиралите лодки. \r\nСпоред официална информация на противопожарната служба 25 тела са били открити в празното пространство между две изгорели къщи в Кокино Лиманаки, само на няколко метра от брега на морето, четирима мъртви са намерени в близост до таверна, а един загинал има и в морската зона на Артемида. Радио „Аthensvoice 102,5 FM“   цитира Василис Андриопулос, спасител от Червения кръст, който твърди че „част от хората са изгорели живи, докато са бягали към морето, а 25 души са открити прегърнати, тъй като очевидно са били семейства“. \r\nМалко преди 13 часа в курортното градче Мати, на източния бряг на столичния гръцки регион Атика, са намерени овъглените телата на още 11 души, загинали в резултат от мащабните пожари край гръцката столица, съобщи  \"Protothema\" . \r\nЧетири тела са намерени в изгоряла кола, докато други четири са били открити в близка къща. На близкия хълм са намерени овъглените останки на още двама души. \r\nЧетиримата, открити в къщата в Мати, са били майка с двете й малки дъщерички, на 5 и 6 години, както и бабата на семейството, които не са успели да избягат от огнената стихия. \r\nОще един труп е открит в кола пред таверната Аргири Акти. \r\n47 горски и полски пожара са били регистрирани на територията на Гърция през последното денонощие от 6.00 ч. на 23 юли до 8.00 ч. на 24 юли, като най-големият е в областта Атика, при който жертвите вече са 60 души, както предаде  \"Кathimerini\" , като се позова на информация на говорителката на противопожарната служба Ставрула Малири. \r\nСпоред нея фаталната комбинация от бързото разрастване на пожара и силният вятър не е позволила на голяма част от загиналите да се спасят, въпреки че са били на броени метри от морето. По данни на противопожарните служби най-големите действащи пожари на територията на страната към момента са:  \r\n- В района на село Кинета в община Мегара, Западна Атика, където с пожара в планината Герания се борят над 150 пожарникари и доброволци със 74 пожарни, водни оръдия и багери. \r\n- В туристическия район Калитехнополи в Атика, където са ангажирани над 190 огнеборци с 96 пожарни автомобила, 25 доброволци с 12 автомобила и 23 туристи. \r\n- В района на селата Земено и Трофари в община Ксилокастро в Коринт, където действат 100 пожарникари с 45 автомобила, 20 туристи, 1 самолет и 1 хеликоптер. \r\n- В Метохи Врисуна, община Ханя на остров Крит, където с пламъците се борят 60 пожарникари с 27 автомобила и две групи туристи. В друг пожар на острова при село Платаня, община Ханя, са ангажирани 20 пожарникари, 10 автомобила и 1 хеликоптер. \r\n- В Ларимна, област Фтиотида, Централна Гърция, където през изминалата нощ са били ангажирани 20 пожарникари с 10 автомобила, група туристи и хеликоптер. \r\n- В планината Кхломо (1081 м), област Фтиотида, Централна Гърция, където пожарът е избухнал в 2,30 ч. тази сутрин и с него са ангажирани 18 пожарникари с 9 автомобила. \r\nС по-слаба интензивност са пожарите при Панорама, край курортното селище Св. Апостоли в Атика, Агиос Теодору в Коринт, Лутраки в североизточен Пелопонес и в Левкими, в района на Суфли, окръг Еврос (Марица). Реакции на политиците \r\n„Това е труден момент за Атика, това е трудна нощ за цяла Гърция. В момента работят повече от 600 мъже и жени от противопожарната служба, подпомагани от повече от 300 противопожарни коли на три големи фронта“, заяви министър-председателят на Гърция Алексис Ципрас след като бе запознат със ситуацията в Координационния център на противопожарната служба в Каландри, цитиран от  АНА-МПА . \r\nПремиерът призова всички граждани „да обединят силите си, за да постигнат най-доброто“. Той отбеляза, че \"всички ние трябва да бъдем в постоянна бдителност, единство и усилия, за да се справим с изключително трудната ситуация за Атика и за страната\" и благодари на \"всички мъже и жени, които помогнаха.\" Доброволци и по-специално пожарникари, мъже и жени, които успяха да спасят много животи чрез саможертвата си\". \r\n„Ние сме до тях, целият държавен механизъм е впрегнат и целта на всички ни е да ограничим катастрофалните последствия от този феномен“, заяви Ципрас. \r\nРъководителят на гръцкото правителство се завърна от град Мостар, в Босна и Херцеговина, заради бушуващите пожари в района на Атика. \r\n„Днес е паметен ден. Отбелязваме 44-ата годишнина от възстановяването на демокрацията, но всичко това е засенчено от трагичната смърт от огъня“, заяви гръцкият президент Прокопис Павлопулос във вторник по време на посещението си на сградите на бившата Гръцка военна полиция, цитиран отново от  АНА-МПА . \r\nЛидерът на най-голямата опозиционна партия \"Нова демокрация\" Кириакос Мицотакис заяви, че в тази национална трагедия е времето за единство и солидарност, цитиран от  \"CNN.gr\" . \r\nМицотакис е изказал болката и съчувствието си към семействата на загиналите и пострадалите от бедствието и се е обърнал с благодарност към огнеборците и стотиците доброволци, които рискуват живота си в борба с огнената стихия. Подкрепа от международната общност \r\nАтина. Кипър, Израел, Испания, България, Италия, Германия, Полша и Франция са протегнали ръка да помогнат на Гърция в борбата със започналите в понеделник пожари, написа   „Kathimerini”  . \r\nИзраелски екипи са в готовност и на разположение на Гърция ако се наложи“, заявиха от посолството на страната в Атина чрез съобщение, разпространено във вторник. \r\nПремиерът на България Бойко Борисов е говорил с гръцкия си колега Алексис Ципрас по телефона, като му е предложил да изпрати 50 пожарникари и две пожарни, докато Кипър и Испания също са изразили готовност да изпратят оборудване и хора в понеделник вечерта. \r\nСамолети, техника и огнеборци са изпратени в Гърция от партньорите й в Европейския съюз, отбелязва вестникът. \r\n„Катимерини“ посочва още, че от всякъде в Атина пристигат съболезнования за жертвите на огнената стихия. Гръцкият национален флаг на покрива на парламента на централния столичен площад Сингатма е спуснат на половина. \r\n„Мислите ни са с Гърция и жертвите от ужасяващите пожари“, написа френският президент Еманюел Макрон в „Туитър“. \r\n„Много съм натъжен от трагичните горски пожари в Гърция. Европа ще застане до нашите гръцки приятели в тези тежки времена. Помощта е на път от няколко страни-членки на ЕС“, пък написа в същата социална мрежа председателят на Европейския съвет Доналд Туск. \r\nЦипрас е провел телефонен разговор и с председателят на Европейската комисия Жан-Клод Юнкер, който, освен че изрази съболезнованията си, е предложил материална помощ, както съобщи  АНА-МПА . Снимки от трагедията \r\nШокиращи кадри, публикувани в социалните мрежи от обикновени граждани, бягащи от курорта Мати в Източна Атика, който бе ударен най-тежко от пламъците, разкриват мащабите на трагедията. Снимките показват изтощени хора на брега сред гъстия дим, чакащи да бъдат спасени от военникораби, изпратени от гръцкото Министерство на отбраната, за да помогнат в евакуационните усилия. Изображенията показват отчаяни хора, които се намират на брега на морето. След пожара в Кокино Лиманаки пожарникарите откриха изгорели семейства, прегърнали децата си. Част от жертвите са били задушени от гъстия дим над целия район. \r\nРедакция:", "date": "2018.07.24", "title": "„Апокалипсис“: Националната трагедия в Гърция (ОБЗОР II) (СНИМКИ)"}
{"url": "http://www.focus-news.net/news/2018/07/24/2549066/plovdiv-politsiyata-razsledva-sluchay-na-razbiti-9-avtomobila-v-rayona-na-bul-balgariya-iztocheni-sa-rezervoarite-im.html", "text": "Полицията разследва случай на разбити 9 автомобила, от които е източено гориво. Това съобщиха от  ОДМВР - Пловдив . Служители на Трето РУ разследват взломните посегателства над деветте автомобила, паркирани в съседство на бул. „България“ в Пловдив. Сигналът е получен около 3.40 часа вчера. При огледа криминалистите установили, че на всички коли били разбити резервоарите и източено гориво. Предстои материалите по образуваното досъдебно производство да бъдат внесени в районната прокуратура.", "date": "2018.07.24", "title": "Пловдив: Полицията разследва случай на разбити 9 автомобила в района на бул. „България“, източени са резервоарите им"}
{"url": "http://www.focus-news.net/news/2018/07/24/2549063/bsp-predstavi-proekta-viziya-za-balgariya-v-yambol.html", "text": "\"С проекта „Визия за България“ БСП представи своите намерения за развитието на България. Той не е просто управленска алтернатива на ГЕРБ, а алтернатива на самата система, която беше създадена през последните близо 30 години\". Това заяви народният представител Кристиан Вигенин на пресконференция пред журналисти в Ямбол, съобщиха от пресцентъра на  НС на БСП . Той подчерта, че в документа се предвижда различен подход за ключови сектори- като образование, здравеопазване, икономическа политика, регионално развитие. \"Искаме държава, която работи ефективно за преодоляването на дълбоките социални различия, за затваряне на пропастта между най-богати и най-бедни. Искаме общество, основано на справедливостта\", допълни Вигенин. Той даде пример с въпрос, особено актуален в момента - в своята визия БСП планира реализация на програма Странджа-Сакар, която да подпомогне развитието на този изоставящ район- като спирането на обезлюдяването и създаването на нови икономически възможности в пограничните общини, което според него е въпрос на национална сигурност. Вигенин информира, че има принципно съгласие националната дискусия по политиката в земеделието да се проведе в Ямбол, което би било признание за ролята на региона в сектора. \r\nПредседателят на ОбС на БСП Катя Георгиева, която направи изказване по въпросите на регионалната политика на националния форум в НДК, сподели, че на местно ниво така предложената  платформа ще бъде обсъдена широко не само със социалисти и симпатизанти на партията, но и с други политически формации, браншови организации по сектори, НПО. Според Георгиева трябва да се обърне внимание на сближаването вътре в самите региони, да се види тяхната специфика, както и да се търси връзката между тях. По повод обществената дискусия за нови граници на регионите за планиране, тя подчерта, че за Ямбол има голямо значение къде ще попадне, затова е необходимо да се изработи ясна позиция и на БСП по този въпрос. Тя също обърна внимание на програмата Странджа-Сакар и припомни, че представители на БСП са били на място, за да разговарят с хората, чиито стада са засегнати от заразата и от действията на управляващите. \r\nНародните представители информираха и за някои от акцентите  от миналата седмица. Кристиан Вигенин подчерта единодушното решение на Народното събрание да задължи правителството да не сключва двустранни споразумения с други страни за обратно връщане на имигранти.  Николай Пенев припомни позицията на БСП, че ЧЕЗ трябва да бъде придобита от държавата и решението на КЗК срещу сделката ЧЕЗ-Инерком отваря такава възможност.  \r\nДвамата народни представители информираха медиите и за проведената с Областния управител Димитър Иванов среща, на която са поискали информация за ситуацията в Болярово и действията на местния щаб за справяне с чумата по дребните преживни животни. Те са поискали още веднъж и съответно са получили гаранции, че здравите стада в Болярово няма да бъдат умъртвени заради откритото ново огнище. По думите на Димитър Иванов, те са под карантина, а за новооткритите случаи ще се вземе втора проба, когато това стане възможно, преди да се пристъпи към следващи действия. Вигенин и Пенев изразиха съжаление, че предписаните мерки са приложени в цялост едва в последните дни, в резултат на обществен и политически натиск. Народните представители от БСП за България са предложили да се търсят съвместни действия на двете области Ямбол и Бургас, както и на депутатите от всички партии в тези райони, за да се гарантира по-сериозна подкрепа от държавата за региона на Странджа. Те споделиха идеята - през есента да се направи публична среща в Ямбол с участието на депутати, министри и представители на правителството, както и на местната власт, на която да бъдат обсъдени такива мерки.", "date": "2018.07.24", "title": "БСП представи проекта \"Визия за България\" в Ямбол"}
{"url": "http://www.focus-news.net/news/2018/07/24/2549067/haskovo-mazh-e-zadarzhan-za-podpomagane-na-chuzhdenets-nezakonno-da-prebivava-nezakonno-v-svilengrad.html", "text": "Районна прокуратура - Свиленград наблюдава бързо производство срещу мъж с инициали Г. К. (български гражданин) за това, че с цел да набави за себе си или за другиго имотна облага противозаконно подпомогнал в Свиленград турски гражданин да пребивава в страната в нарушение на закона. Това съобщиха от пресцентъра на  Апелативна прокуратура - Пловдив . \r\nИзвършено е било претърсване и изземване в жилището в гр. Свиленград, обитавано от Г.К., в което е открит и турския гражданин. Г.К. е задържан за 24 часа по Закона за МВР, като предстои да бъде привлечен в качеството на обвиняем и да му бъде взета мярка за неотклонение.", "date": "2018.07.24", "title": "Хасково: Мъж е задържан за подпомагане на чужденец незаконно да пребивава незаконно в Свиленград"}
{"url": "http://www.focus-news.net/news/2018/07/24/2549065/aleksandar-vuchich-kosovarite-ne-se-interesuvat-ot-obshtnostta-na-srabskite-obshtini-prosto-iskat-severnata-chast-na-kosovo.html", "text": "Президентът на Сърбия Александър Вучич заяви във вторник, че не се случва нищо във връзка с изработването на статута на Общността на сръбските общини (ОСО), а срокът, който Брюксел даде на Прищина изтича в началото на август, предава  македонската агенция „Макфакс“ . \r\n„Нищо не се случва, а срокът изтича на 4 август. Спомняте ли си какво ви казах преди 4 месеца? Заявих, че няма да се случи нищо. Те имат една цел и тя е как да завземат северната част на косово. Тях не ги интересува Общността на сръбските общини“, заяви Вучич. \r\nСръбският президент добави, че ОСО не може да бъде крайно решение, тъй като е ангажимент, приет с Брюкселския договор от април 2013 година. \r\nПревод и редакция:", "date": "2018.07.24", "title": "Александър Вучич: Косоварите не се интересуват от Общността на сръбските общини,  просто искат северната част на Косово"}
{"url": "http://www.focus-news.net/news/2018/07/24/2549071/dobrich-v-kavarna-shte-se-provede-festivalat-na-starinnata-muzika-pesen-i-tants-stravaganza.html", "text": "В Каварна ще се проведе Фестивалът на старинната музика, песен и танц „Stravaganza”. Това съобщиха от пресцентъра на  Община Каварна . Откриването ще се състои на 1 август от 18.30 часа в Художествена галерия „Христо Градечлиев“ с изложба на Стефан Четроков.  \r\nВ настоящия момент няма друг арт форум, в който стиловото многообразие да е толкова богато - от мистичната Античност, през мрачното Средновековие и се стигне до пищността и богатството на Западно-европейския Ренесанс във всичките му течения.  \r\nВ рамките на фестивала се провеждат концерти на изявени професионални изпълнители, множество образователни лектории, семинари, конференции, на които се дискутират стратегиите и методите за популяризиране и съхраняване на българското музикално-сценично творчество.  \r\nЖеланието на организаторите е „Stravaganza” от ежегоден национален форум да прерасне в международен фестивал, който да пресъздаде и приобщи българското и световното старинно културно наследство.  \r\n„Stravaganza” е желано и дългоочаквано събитие, което носи в себе си огромен творчески, образователен и емоционален потенциал.", "date": "2018.07.24", "title": "Добрич: В Каварна ще се проведе Фестивалът на старинната музика, песен и танц „Stravaganza”"}
{"url": "http://www.focus-news.net/news/2018/07/24/2549070/plovdiv-82-godishna-zhena-ot-asenovgrad-e-stanala-zhertva-na-telefonna-izmama-sas-sumata-ot-nad-700-leva.html", "text": "82-годишна жена от Асеновград е станала жертва на телефонна измама със сумата от над 700 лева. Това съобщиха от  ОДМВР - Пловдив . Жената е измамена по телефона вчера. Пред разследващите 82-годишната пенсионерка разказала, че сутринта получила обаждане от мъж, който се представил за полицай. Той обяснил, че се провежда акция за залавяне на телефонни измамници и поискал жената да съдейства, предоставяйки наличните си пари. Въведената в заблуда асеновградчанка изпълнила последвалите указания и оставила плик със сумата до контейнер за смет край дома си. По случая е образувано досъдебно производство по чл. 209 от НК. Авторите на престъплението се издирват.", "date": "2018.07.24", "title": "Пловдив: 82-годишна жена от Асеновград е станала жертва на телефонна измама със сумата от над 700 лева"}
{"url": "http://www.focus-news.net/news/2018/07/24/2549072/blagoevgrad-vazmozhni-sa-narusheniya-vav-vodopodavaneto-po-ulitsa-maritsa-na-25-yuli.html", "text": "Възможни са нарушения във водоподаването по улица „Марица“ на 25 юли. Това съобщиха от пресцентъра на  Община Благоевград . Възможно е да бъде нарушено водоподаването за времето от 09.00 до 18.00 часа на 25 юли по ул. „Марица“, в участъка от бул. „Димитър Солунски“ до ул. „Босилек“. Дейностите са свързани с реализация на обект „Благоустрояване улица Марица“, част от проект „Благоустрояване на градската среда“. Община Благоевград апелира жителите да проявят разбиране.", "date": "2018.07.24", "title": "Благоевград: Възможни са нарушения във водоподаването по улица „Марица“ на 25 юли"}
{"url": "http://www.focus-news.net/news/2018/07/24/2549073/sport-svetovnata-tenis-asotsiatsiya-vavede-promeni-v-polza-na-tenisistite-s-po-nisak-ranking.html", "text": "Мъжката асоциация на тенис професионалистите ще направи сериозни промени, свързани с второто ниво на професионалния тенис – турнирите Чалънджър. Целта е от следващата година те да станат много по-професионални. Броят на участниците на сингъл се вдига от 32-а на 48, което означава 2400 повече места годишно. Наградните фондове се увеличават общо с 1 милион долара, като най-големите турнири от тези серии ще са на стойност 162 480 долара. Освен това домакините ще трябва да осигуряват спане и храна за всички играчи в основната схема.", "date": "2018.07.24", "title": "Спорт: Световната тенис асоциация въведе промени в полза на тенисистите с по-нисък ранкинг"}
{"url": "http://www.focus-news.net/news/2018/07/24/2549074/stara-zagora-mazh-e-zadarzhan-za-grabezh-na-13-godishno-momche.html", "text": "Мъж от Стара Загора е задържан с прокурорско постановление за срок до 72 часа за извършен от него грабеж на 13-годишно момче. Това съобщиха от пресцентъра на  МВР . Сигналът за посегателството е подаден на 19 юли. Съобщено е, че в района на кръстовището на бул. \"Руски\" с ул. \"Генерал Гурко\" от 13-годишно момче са били отнети 65 лева. В Първо РУ е образувано досъдебно производство. В резултат на проведените оперативно-издирвателни действия на следващия дене установен и задържан извършителят на деянието - 28-годишен от Стара Загора. С постановление на районната прокуратура той е задържан за срок до 72 часа. Работата по документиране и доказване на престъпната му дейност продължава.", "date": "2018.07.24", "title": "Стара Загора: Мъж е задържан за грабеж на 13-годишно момче"}
{"url": "http://www.focus-news.net/news/2018/07/24/2549068/chovekat-amfibiya-yane-petkov-uspya-da-prepluva-v-ohridskoto-ezero-3380-m-sas-zavarzani-ratse-i-kraka-v-chuval.html", "text": "Човекът-амфибия Яне Петков успя да преплува в Охридското езеро 3380 м със завързани ръце и крака в чувал. Това съобщиха за  Радио „Фокус“ – Пирин  организаторите на събитието. Разстоянието е изминато за около 3 часа и беше наблюдавано от представители на Гинес, тъй като Петков се бори за нов световен рекорд. \r\n„Фокус“ припомня, че целта на Яне Петков беше да преплува над 3071 метра по този начин, за да надмине рекорд, поставен от индиеца Гопал Карви, плувал в Индийския океан, но само със завързани крайници. \r\nЛивия НИНОВА", "date": "2018.07.24", "title": "Човекът-амфибия Яне Петков успя да преплува в Охридското езеро 3380 м със завързани ръце и крака в чувал"}
{"url": "http://www.focus-news.net/news/2018/07/24/2549076/veliko-tarnovo-50-vakantni-dlazhnosti-za-voynitsi-v-natsionalnata-gvardeyska-chast-obyavi-ministerstvo-na-otbranata.html", "text": "50 вакантни длъжности за войници в Националната гвардейска част обяви Министерство на отбраната. Това съобщиха от пресцентъра на  Община Горна Оряховица . Свободните места са за длъжности за войници в Националната гвардейска част - в.ф. 54800 гр. София. Ще се приемат на военна служба лица завършили граждански средни или висши училища в страната и чужбина. \r\nСрокът за подаване на документи е до 14 септември и всеки желаещ може да го направи във Военно окръжие Велико Търново. Допълнителна информация можете да получите на телефони: 062 62 04 00; 0882 552 013; 0618 6 09 95 или 0887 88 2373.", "date": "2018.07.24", "title": "Велико Търново: 50 вакантни длъжности за войници в Националната гвардейска част обяви Министерство на отбраната"}
{"url": "http://www.focus-news.net/news/2018/07/24/2549078/afp-izrael-e-svalil-siriyski-iztrebitel-s-raketa-zemya-vazduh.html", "text": "От Силите за отбрана на Израел съобщиха, че са свалили сирийски изтребител с ракета земя-въздух, след като самолетът е нарушил въздушното пространство на еврейската държава, предава  AFP . \r\n„Преди малко, две ракети „Пейтриът“ бяха изстреляни по изтребител Су, който навлезе във въздушното пространство на Израел“, гласи съобщението от израелските военни. \r\n„Силите за отбрана на Израел наблюдаваха движението на изтребителя, който навлезе на два километра в израелското въздушно пространство. Тогава той бе прихванат от ракетите „Пейтриът““, обясниха от Силите за отбрана на Израел. \r\nПревод и редакция:", "date": "2018.07.24", "title": "AFP: Израел е свалил сирийски изтребител с ракета земя-въздух"}
{"url": "http://www.focus-news.net/news/2018/07/24/2549080/galina-baycheva-obshtina-burgas-v-grada-za-10-minuti-sa-padnali-valezhi-ot-14-l-kvm-po-vreme-na-vcherashnata-burya.html", "text": "В града за 10 минути са паднали валежи от 14 литра на квадратен метър по време на вчерашната буря. Това каза за  Радио „Фокус“ – Бургас  Галина Байчева, началникът на отдел „Управление при кризи“ в Община Бургас. По думите й наводненията на места не били заради запушени шахти, а поради интензивните валежи. \r\n„Ние видяхме по мониторинговата система тези огромни количества валежи за много кратък период от време. Това е лошото за инфраструктурата. Няма как за толкова кратко време да се изсипе толкова много дъжд и да няма наводнение. Благодарение обаче на това, че се тя е много добре поддържана, дори и да е имало на места запушване на шахтите, екипите веднага реагираха, каза още Байчева. \r\nТя допълни, че вятърът, който е измерен 10,8 км/ч, също в рамките на 10 мин., е сменил посоката си и това е довело до събарянето на много сухи клони и дървета. „Получени са 41 сигнала в Общината в рамките на 30 мин. за паднали клони и дървета. Те са обработени от екипите на сектор „Зелена система“ и „Пожарна безопасност и защита на населението“, ситуацията беше бързо овладяна, а обстановката нормализирана“, каза още Байчева. \r\nВеселина НИКОЛОВА", "date": "2018.07.24", "title": "Галина Байчева, Община Бургас: В града за 10 минути са паднали валежи от 14 л кв./м по време на вчерашната буря"}
{"url": "http://www.focus-news.net/news/2018/07/24/2549077/silistra-mazh-e-zaginal-pri-katastrofata-na-patya-silistra-dulovo-v-rayona-na-selo-cherkovna.html", "text": "Мъж е загинал при катастрофата на пътя Силистра – Дулово в района на село Черковна. Това съобщиха от пресцентъра на  МВР . Сигналът за катастрофата е постъпил в полицията преди 13.00 часа днес. По първоначалните данни, произшествието е възникнало между лек автомобил „Мерцедес“ и трактор. На място е загинал 28-годишният водач на колата. Извършва се оглед и се изясняват причините за инцидента. Към момента движението в участъка се осъществява в една лента. На място пътни полицаи подпомагат трафика.", "date": "2018.07.24", "title": "Силистра: Мъж е загинал при катастрофата на пътя Силистра – Дулово в района на село Черковна"}
{"url": "http://www.focus-news.net/news/2018/07/24/2549075/shumen-astronomicheskata-observatoriya-organizira-nablyudenie-na-palno-lunno-zatamnenie-i-veliko-protivostoyane-na-mars-na-27-yuli.html", "text": "Астрономическата обсерватория в Шумен организира наблюдение на пълно лунно затъмнение и Велико противостояне на Марс на 27 юли, предаде репортер на  Радио „Фокус“- Шумен . Подробности за инициативата във връзка с двете интересни астрономически събития бяха представени на брифинг с участието на проф. дфн Диана Кюркчиева, директор на Обсерваторията и ст.експерт Станислава Тодорова. Инициативата ще започне в 20.00 ч. на 27 юли и ще продължи до около 1.00 ч. след полунощ. Проследяването на лунното затъмнение ще се провежда с 15 см. телескоп, а на Марс – с 40 см телескоп, като за  целта ще бъдат монтирани електронни окуляри. Кадрите от телескопите ще се проектират в реално време върху два големи екрана поставени пред обсерваторията. Планирано е преди наблюдението на Марс, което е възможно едва след 23.00 ч., да се направят наблюдения на планетите Венера, Юпитер и Сатурн през електронния окуляр на 40 см телескоп. Видеонаблюденията на екраните ще бъдат съпроводени от аудиообяснения на живо на наблюдаваните събития и фон от космическа музика. Проф. Кюркчиева допълни, че по време на наблюдението ще се снима с дрон, кадрите от който също се предвижда да бъдат проектирани он лайн върху екран.  „Надяваме се времето да позволи всичко това да се случи. Мисля, че можем да направим много хубав емоционален празник, не само да видим и да научим нещо, но и да  създадем хубаво настароение“, заяви проф. Кюркчиева. Тя обясни, че пълното лунно затъмнение ще може да се наблюдава във всичките му фази- ще започне като полусенчесто затъмнение около 20.15 часа, след около час ще премине в частично лунно затъмнение, след още около час ще започне пълната фаза. Около 2 часа продължава пълното лунно затъмнение и след това събитията се повтарят в обратен ред“, каза проф. Кюркчиева. Пълното затъмнение ще бъде в интервала от 22.30 ч. до 0.15 ч. Цялото събитие ще завърши в 2.30 ч. Едновременно с това събитие, протича и другото интересно явление -Велико противостояние на Марс. \r\nИвелина ИВАНОВА", "date": "2018.07.24", "title": "Шумен: Астрономическата обсерватория организира наблюдение на пълно лунно затъмнение и Велико противостояне на Марс на 27 юли"}
{"url": "http://www.focus-news.net/news/2018/07/24/2549082/ivan-andonov-predsedatel-na-chitalishte-bratstvo-predstoi-tsikal-ot-kontserti-za-populyarizirane-na-folklornoto-bogatstvo-na-kyustendil.html", "text": "Предстои цикъл от концерти за популяризиране на фолклорното богатство на Кюстендил. Това каза пред  Радио „Фокус” – Кюстендил  Иван Андонов, председател на читалище „Братство” – Кюстендил. По думите му това ще стане възможно благодарение на реализирана инициатива за отпускане на творческа стипендия. В обявения от читалище „Братство” и Община Кюстендил са подадени седем кандидатури от индивидуални изпълнители, от творчески колективи и най – добрата идея, която е била предложена, е на Фолклорна формация „Трепетлика” с ръководител Слава Соколова и те заслужено са спечелили с единодушното мнение на журито тази творческа стипендия. „Сумата, която ще получат младите дарования е в размер на 1000 лева, като те са предвидили през месеците юли и август да проведат цикъл от концерти в новата градинка в района на читалище „Братство” и Художествената галерия „Владимир Димитров – Майстора” на открито, където наред с представянето на различни песни и танци от кюстендилския регион, ще бъдат представени и занаяти, обичаи, традиции, предания и интересни неща от нашия край. Надявам се по този начин да пресъздадат Кюстендил по най – добрия начин, а и в същото време да привлечем още по – голям интерес от различните журналисти и гости на град Кюстендил”, каза Иван Андонов. \r\nВенцеслав ИЛЧЕВ", "date": "2018.07.24", "title": "Иван Андонов, председател на читалище „Братство”: Предстои цикъл от концерти за популяризиране на фолклорното богатство на Кюстендил"}
{"url": "http://www.focus-news.net/news/2018/07/24/2549079/lovech-15-signala-za-navodneni-prizemni-etazhi-sa-polucheni-na-teritoriyata-na-obshtina-teteven.html", "text": "15 сигнала за наводнени приземни етажи, пътни участъци, паднали клони и дървета са получени в дежурната част на пожарните служби в Тетевен и Ловеч. Това съобщиха от пресцентъра на  МВР . По-голямата част от сигналите са за селата Градежница и Глогово.  \r\nЕкипи на пожарната служба работят за отводняване на наводнените обекти и отстраняване на падналите дървета. Огнеборци от Тетевен са евакуирали двама трудноподвижни човека от село Глогово.  \r\nС техника, организирана от местната власт, е почистен пътят между населените места. Няма постъпила информация за бедстващи хора.  \r\nСъс заповед на кмета на община Тетевен е обявено бедствено положение.", "date": "2018.07.24", "title": "Ловеч: 15 сигнала за наводнени приземни етажи са получени на територията на община Тетевен"}
{"url": "http://www.focus-news.net/news/2018/07/24/2549069/kathimerini-turtsiya-predlozhi-pomosht-na-gartsiya-za-potushavane-na-pozharite.html", "text": "Турция предложи да изпрати пожарогасителни самолети в съседна Гърция, след като няколко отделни мащабни пожара причиниха огромни разрушения в столичния регион Атика и отнеха живота на най-малко 60 души, според последната информация, пише  електронното издание на гръцкия вестник Kathimerini . \r\nМинистърът на външните работи на Турция Мевлют Чавушоглу заяви, че самолети и хеликоптери са в готовност да отлетят в помощ на Гърция. \r\nПо неговите думи, външният министър на Гърция Никос Коцияс му е благодарил за предложената помощ, но е отбелязал, че в момента няма нужда от нея. \r\nСпоред думите на министъра на земеделието и горското стопанство на Турция Бекир Пакдемирли, самолетите са на „на 45 минути и ако бъде получено искане, те са готови да се намесят веднага“. \r\nПрезидентът на Турция Реджеп Таийп Ердоган също изрази съболезнованията си и предложи помощ на Атина. \r\nПревод и редакция:", "date": "2018.07.24", "title": "Kathimerini: Турция предложи помощ на Гърция за потушаване на пожарите"}
{"url": "http://www.focus-news.net/news/2018/07/24/2549085/pazardzhik-v-grada-vali-dazhd-ulitsite-sa-mokri-a-trafikat-e-natovaren.html", "text": "Дъжд вали в Пазарджик, улиците са мокри, а трафикът е натоварен, предаде репортер на  Радио „Фокус“ – Пазарджик . По главния булевард „България“ се образуват колони от автомобили. Заети са всички паркоместа в центъра, както и джобовете за паркиране. На места по улиците са се образували завирявания, които затрудняват трафика. Струпване на автомобили има и в района на двете кръгови кръстовища на моста на река Марица и по околовръстния път в посока Пловдив. \r\nРадослава МУРДЖЕВА", "date": "2018.07.24", "title": "Пазарджик: В града вали дъжд, улиците са мокри, а трафикът е натоварен"}
{"url": "http://www.focus-news.net/news/2018/07/24/2549083/mrrb-devette-yazovira-za-piteyno-bitovo-vodosnabdyavane-sa-v-dobro-sastoyanie-nivata-im-se-nablyudavat-postoyanno.html", "text": "Стените и съоръженията на деветте големи язовира за питейно-битово водоснабдяване, стопанисвани от Министерството на регионалното развитие и благоустройството чрез ВиК операторите, са в добро експлоатационно състояние. Съоръженията не преливат. Състоянието и нивата им се наблюдават постоянно. Това съобщиха от пресцентъра на  Министерство на регионалното развитие и благоустройството . \r\nС цел превантивно освобождаване на обем контролирано се изпускат язовирите „Христо Смирнески“, „Ново Паничарево“ и „Студена“. Изпускането е със стойности под допустимите за съответното съоръжение. Нивата в тях, както и в останалите язовири - „Среченска бара“, „Боровица“, „Камчия“, „Ясна Поляна“, „Йовковци“ и „Асеновец“, се поддържат в съответствие с подадения от Министерството на околната среда и водите одобрен месечен график. Количествата в тези шест язовира са в рамките на общия им обем и те не се изпускат. За осигуряване на необходимата проводимост речните легла до 500 метра след язовирните стени са почистени.", "date": "2018.07.24", "title": "МРРБ: Деветте язовира за питейно-битово водоснабдяване са в добро състояние, нивата им се наблюдават постоянно"}
{"url": "http://www.focus-news.net/news/2018/07/24/2549086/evropeyskata-komisiya-dorazviva-kontseptsiite-za-debarkirane-i-za-kontrolirani-tsentrove.html", "text": "В отговор на призива, отправен от лидерите на ЕС на Европейския съвет през юни, Комисията доразвива днес концепцията за контролираните центрове, както и краткосрочните мерки, които биха могли да бъдат предприети за подобряване на обработването на досиетата на мигрантите, които биват сваляни на брега в ЕС, и набелязва първи щрихи на възможния начин за постигане на напредък по създаването на регионални платформи за дебаркиране с трети държави. Това съобщиха от пресцентъра на  Представителството на ЕК в България . Функционирането на регионалните платформи за дебаркиране следва да се разглежда съвместно с разработването на контролирани центрове в ЕС: взети заедно, двете концепции следва да спомогнат за осигуряването на истинска споделена регионална отговорност при посрещането на сложните предизвикателства, свързани с миграцията.  \r\nЗа да се подобри надлежното и ефективно обработване на досиетата на лицата, свалени на брега в Европейския съюз, лидерите на ЕС призоваха за създаването на „контролирани центрове“ в ЕС. Основната цел е да се подобри процесът на разграничаване на лицата, нуждаещи се от международна закрила, и незаконните мигранти, които нямат право да останат в ЕС, като същевременно се ускори процесът на връщане.  \r\nВ допълнение към призива за създаване на контролирани центрове лидерите на ЕС призоваха Комисията да разгледа концепцията за регионални договорености за платформи за дебаркиране в тясно сътрудничество с Международната организация по миграция (МОМ) и Върховния комисар на ООН за бежанците (ВКБООН), както и в партньорство с трети държави. С регионалните договорености за дебаркиране се цели да се осигури бързо и безопасно дебаркиране от двете страни на Средиземно море на спасени хора в съответствие с международното право, включително принципа на забрана за връщане, и предприемането на отговорни действия след свалянето на брега.", "date": "2018.07.24", "title": "Европейската комисия доразвива концепциите за дебаркиране и за контролирани центрове"}
{"url": "http://www.focus-news.net/news/2018/07/24/2549081/yane-petkov-podobri-rekorda-na-gines-zapisat-ot-prepluvaneto-mu-na-3-380-m-ot-ohridskoto-ezero-shte-bade-izpraten-v-tsentralata-na-gines.html", "text": "Яне Петков подобри рекорда на Гинес, плувайки в чувал с вързани ръце и крака. \r\nСлед активна двуседмична подготовка Яне Петков скочи днес във водите на Охридското езеро в 9.36 часа местно време при температура на водата 22 градуса. Това съобщиха от пресцентъра на  Община Петрич . За три часа Човекът амфибия успя да преплува разстоянието от 3 380 м с вързани ръце и крака в чувал, което беше измерено с джипиес. Така практически Яне Петков подобри рекорда на индиеца Гопал Карди, който с вързани ръце и крака преплува 3 071 м в Индийския океан през 2013 г., но без да бъде в чувал. През цялото време на плуване Човекът-амфибия беше следен от четири лодки и медицинско лице. Записът от днешния опит на Яне Петков ще бъде изпратен в централата на Гинес, уведомиха от екипа му. На място в град Охрид е кметът на Община Петрич Димитър Бръчков, който даде подкрепа на Петков преди месеци. Активно съдействие беше оказано от Община Охрид и организацията на Червения кръст в македонския град.", "date": "2018.07.24", "title": "Яне Петков подобри рекорда на Гинес, записът от преплуването му на 3 380 м от Охридското езеро ще бъде изпратен в централата на Гинес"}
{"url": "http://www.focus-news.net/news/2018/07/24/2549088/varna-v-etnografskiya-muzey-shte-bade-otkrita-izlozhbata-v-sveta-na-fotografiyata-u-doma.html", "text": "Изложбата „В света на фотографията у дома“ ще бъде открита от 16.00 часа на 26 юли в Етнографския музей във Варна. Това съобщи за  Радио „Фокус“ – Варна  Диана Тодорова от културната институция. По думите ѝ експозицията съдържа снимки, подбрани от фондовете и колекцията на Музея. В нея ще бъдат показани рамки и албуми от края на 19 и началото на 20 век. Изложбата е по повод годишнината на Етнографския музей, който е открит на 27 юли 1974 година. „С тази колекция искаме да покажем мястото на снимката в семейната обстановка, в семейния интериор. През втората половина на 19 век появата на фотографията е била някакво чудо, предизвиквала страх. Отивайки да си направиш снимка е изисквало подготовка. Това е било един акт на свещенодействие“, каза Диана Тодорова. Тя добави, че експозицията може да бъде разгледана до края на декември. \r\n„В миналото семейната снимка се е почитала като някаква реликва, която съхранява родовата памет“, каза още Тодорова. Според нея образите, които в много от фотосите на българската фотография от втората половина на 19 и началото на 20 век съхраняват, говорят чрез облеклото, модните пози и рисуваните фонове за ясно изразен стремеж към усвояване белезите на европейската култура. „Навлизайки в бита на българина, фотографията се превръща в една културна необходимост. И от образите, които ние виждаме в тези стари снимки, могат да се разчетат идеи, представи, възгледи и естетическите вкусове на хората“, обясни Диана Тодорова. По думите ѝ снимките са представлявали истинска ценност, поставени в дървени рамки или пък подредени в тежки кожени албуми, с интересни метални инкрустации. Те са били поставяни в стаята за гости, върху масата, на специална етажерка или на стената. „Днес когато с едно докосване на пръста си по смартфона ние изпращаме снимката на много хора, които могат да я видят в момента и на хиляди километри, в миналото, тя е била едно чудо, една магия, която е била една ценна реликва в дома. На нея се е отделяло специално място“, каза още тя. \r\nДиана СТОЕВА", "date": "2018.07.24", "title": "Варна: В Етнографския музей ще бъде открита изложбата „В света на фотографията у дома“"}
{"url": "http://www.focus-news.net/news/2018/07/24/2549089/kyustendil-obshtina-dupnitsa-sadeystva-za-sazdavane-na-klub-za-svobodno-vreme-v-selo-yahinovo.html", "text": "Община Дупница съдейства за създаване на клуб за свободно време в село Яхиново. Това съобщи за  Радио „Фокус” – Кюстендил  Софка Скоклева, кмет на село Яхиново. По думите ѝ от около месец и половина се извършва цялостен ремонт на определена за целта постройка. „Имаме нужда от такъв клуб за по-възрастните, за дамите от селото, за децата, както и за различните ни самодейни групи по пеене и танци, които да провеждат своите репетиции”, каза Софка Скоклева. По думите ѝ сградата е била собственост на жител на населеното място, който я е дарил за да послужи за общ клуб. „Потърсих веднага за съдействие кмета на Община Дупница Методи Чимев, защото са необходими много материали, който веднага се съгласи и започнахме. Предстои още работа за изграждане на отопление, обзавеждане, бокс, ремонт на тоалетните. Идеята се приема много добре и от самите жители на селото, като някои доброволно се включват да помагат“, каза Софка Скоклева. Според нея до момента Община Дупница е вложила в ремонта около 9 000 лева. \r\nВенцеслав ИЛЧЕВ", "date": "2018.07.24", "title": "Кюстендил: Община Дупница съдейства за създаване на клуб за свободно време в село Яхиново"}
{"url": "http://www.focus-news.net/news/2018/07/24/2549091/veliko-tarnovo-izvarshva-se-remont-na-patya-mezhdu-selata-natsovtsi-i-golemanite-sas-sredstva-ot-investitsionnata-programa-na-obshtinata.html", "text": "Ремонтират пътя между селата Нацовци и Големаните със средства от Инвестиционната програма на Община Велико Търново. Това съобщи за  Радио „Фокус“ – Велико Търново  Веселина Стойчева, кметски наместник на кметство Големаните. Отпуснатата сума за закърпване на изронения асфалт е 5 500 лева. „Този път е от изключително значение за хората в двете  населени места. По него минава автобусът, но и много автомобили. Доставя се хлябът на хората. Той трябва да бъде в изрядно състояние“, добави Веселина Стойчева. \r\nТази година по Инвестиционната програма на Община Велико Търново са отпуснати над 300 000 лева за облагородяване на инфраструктурата на населените места. Заедно със сумата от 450 000 лева по програма „Местни инициативи“ средствата за великотърновските села, които Общината отпуска, възлизат на 750 000 лева. Почти всички населени места са входирали проекти по „Местни инициативи“, които са за ремонти на улици, тротоари, площадни и обществени пространства. \r\nНадежда КРЪСТЕВА", "date": "2018.07.24", "title": "Велико Търново: Извършва се ремонт на пътя между селата Нацовци и Големаните със средства от Инвестиционната програма на Общината"}
{"url": "http://www.focus-news.net/news/2018/07/24/2549087/galina-baycheva-obshtina-burgas-nablyudavame-nivata-na-vsichki-rechni-korita-i-dereta-s-tsel-da-ne-se-dopusne-prelivane.html", "text": "Наблюдаваме нивата на всички речни корита и дерета с цел да не се допусне преливане. Това каза за  Радио „Фокус“ – Бургас  Галина Байчева, началникът на отдел „Управление при кризи“ в Община Бургас по повод прогнозата на синоптиците за обилни валежи, придружени с гръмотевици, които се очакват и днес на територията на областта. По думите й при нужда се взимат и превантивни мерки. „Към момента няма водни обекти- реки и дерета с повишени нива. Всички са много под критичните стойности, наблюдават се и ако има опасност за живота и здравето на хората, ще бъде направено ранно предупреждение“, допълни Байчева. Според нея към момента място за притеснение няма. \r\nВеселина НИКОЛОВА", "date": "2018.07.24", "title": "Галина Байчева, Община Бургас: Наблюдаваме нивата на всички речни корита и дерета с цел да не се допусне преливане"}
{"url": "http://www.focus-news.net/news/2018/07/24/2549093/sofiya-stolichnata-biblioteka-shte-razpolozhi-lyatna-chitalnya-v-borisovata-gradina-na-28-yuli.html", "text": "Столичната библиотека ще разположи читалня в Борисовата градина на 28 юли в рамките на кампанията Лятна читалня „Зелени библиотеки“. Това съобщиха от пресцентъра на  Столична община . Инициативата ще се състои на 28 юли 2018 г. от 10.00 часа до 14.00 часа на алеята към езерото „Ариана“ в Борисовата градина.  \r\nЩе присъстват известните български поети Кристин Димитрова, Марин Бодаков и Боби Мирчев, които ще четат свои текстове и ще раздават книги с автографи.", "date": "2018.07.24", "title": "София: Столичната библиотека ще разположи лятна читалня в Борисовата градина на 28 юли"}
{"url": "http://www.focus-news.net/news/2018/07/24/2549094/lovech15-signala-za-navodneni-prizemni-etazhi-sa-polucheni-na-teritoriyata-na-obshtina-teteven.html", "text": "15 сигнала за наводнени приземни етажи, пътни участъци, паднали клони и дървета са получени в дежурната част на пожарните служби в Тетевен и Ловеч. Това съобщиха от пресцентъра на  МВР . По-голямата част от сигналите са за селата Градежница и Глогово. \r\nЕкипи на пожарната служба работят за отводняване на наводнените обекти и отстраняване на падналите дървета. Огнеборци от Тетевен са евакуирали двама трудноподвижни човека от село Глогово. \r\nС техника, организирана от местната власт, е почистен пътят между населените места. Няма постъпила информация за бедстващи хора. \r\nСъс заповед на кмета на община Тетевен е обявено бедствено положение.", "date": "2018.07.24", "title": "Ловеч:15 сигнала за наводнени приземни етажи са получени на територията на община Тетевен"}
{"url": "http://www.focus-news.net/news/2018/07/24/2549092/lovech-zaginal-e-mlad-mazh-pri-preminavane-prez-prelyala-reka-v-teteven.html", "text": "Загинал е млад мъж при преминаване през преляла река в Тетевен. Това съобщиха за  Агенция \"Фокус\"  от Областна администрация-Ловеч. \"Все още няма информация за обстоятелствата, при които е починал човекът, но най-вероятно се касае за удавяне”, посочиха от областната администрация. По думите им се знае, че е минавал през път, където е преляла малка река. Инцидентът се е случил между вила \"Червен\" и град Тетевен. Жертвата е млад мъж, но все още не се знае точната му възраст.    \r\nДаяна ДЮЛГЕРОВА", "date": "2018.07.24", "title": "Ловеч: Загинал е млад мъж при преминаване през преляла река в Тетевен"}
{"url": "http://www.focus-news.net/news/2018/07/24/2549097/izpalnitelniyat-direktor-na-tomas-kuk-peter-fankhauzer-kam-ministar-angelkova-balgariya-privlicha-vse-poveche-turisti-s-raznoobrazni-uslugi.html", "text": "Съвместно с бизнеса работим активно за привличане на повече платежоспособни туристи в България с разнообразни видове услуги. За нас е много важно гостите ни, видели за пръв път страната, да се върнат отново в нея и за това ни помага успешното партньорство със световни туроператори като „Томас Кук“. Това заяви министърът на туризма Николина Ангелкова на среща в Лондон с изпълнителния директор на компанията Петер Фанкхаузер, съобщиха от пресцентъра на  Министерство на туризма . За последните три години това е третият делови разговор помежду им.  \r\nБългария като целогодишна дестинация предлага на практика всякакъв вид туризъм и отчита рекордни статистически данни през последните години. През 2017 г. страната ни е посетена от близо 8,9 млн. чуждестранни туристи, което е 7,6% ръст спрямо 2016-а. \"Приходите от международен туризъм през миналата година са с още по-голямо увеличение – в абсолютни числа те са близо 6,9 млрд. лв., което е 9,3% повече в сравнение с 2016\", подчерта министър Ангелкова. Тя обърна внимание, че този интерес е предизвикал и повече чартърни полети към България на нискотарифни и други авиокомпании. \r\nБългарският министър информира ръководителя на „Томас Кук“ за разнообразните възможности на най-посещаваните курорти у нас като Слънчев бряг, Златни пясъци и др., които предлагат почивка и активен отдих за клиенти с различни потребности – семейни ваканции, забавления, парти събития, спорт и др. Ето защо ние предвиждаме в националните ни курорти да се регламентира продуктовото зониране, за да може да се задоволят всички предпочитания на клиентите - от деца до хора от третата възраст.  \r\nПетер Фанкхаузер поздрави екипа на министър Ангелкова за постигнатото. Той изтъкна, че въпреки засилващата се конкуренция България привлича все повече туристи и има голям потенциал да развива устойчиво всякакъв вид услуги в сектора. Изпълнителният директор обърна внимание върху необходимостта от високо качество на продукта, за да се поддържа активен този интерес на посетителите.   \r\nПо време на срещата бяха обсъдени и възможностите за разширяване на двустранните бизнес контакти в сферата на туризма. Представителите на „Томас Кук“ проявиха интерес към потенциала за нови инвестиции в туризма на България като развиващ се стратегически пазар за компанията.  \r\n„Томас Кук“ е един от водещите световни туроператори с 12 млн. уникални онлайн потребители на сайта си месечно. 40 млн. са посетителите в офисите на фирмата и партньорската й мрежа. През 2017 г. броят на туристите, пътували до България чрез „Томас Кук“, е 404 698, което е 18% ръст спрямо предходната година (над 61 хил. души повече). За периода януари–април 2018 г. те са били вече над 264 хил., но обобщението за най-силните летни месеци предстои. През 2018 г. се очаква увеличение от 61% на капацитета на авиопътниците на компанията от Великобритания, Германия, Белгия и Скандинавия.", "date": "2018.07.24", "title": "Изпълнителният директор на „Томас Кук“ Петер Фанкхаузер към министър Ангелкова: България привлича все повече туристи с разнообразни услуги"}
{"url": "http://www.focus-news.net/news/2018/07/24/2549098/sport-izleze-programata-na-ispanskata-primera-division-barselona-real-na-28-oktomvri.html", "text": "Стана ясна програмата на испанската Примера дивисион за сезон 2018/2019. Големият сблъсък между Барселона и Реал Мадрид е в десетия кръг, който трябва да се проведе около 28 октомври, на „Камп Ноу“. Ответния мач на „Сантиаго Бернабеу“ е в 26-ия кръг, около 3 март. За първи път програмата на испанския шампионат е асиметрична, както е в английския, което значи, че първият есенен кръг не съвпада като мачове с първия пролетен. Първите мачове са на 18 и 19 август, когато шампионът Барселона приема Алавес, а Реал Мадрид е домаин на Хетафе. Най-завързаният мач от първия кръг ще е на Местая между Валенсия и Атлетико Мадрид.", "date": "2018.07.24", "title": "Спорт: Излезе програмата на испанската Примера Дивисион, Барселона – Реал на 28 октомври"}
{"url": "http://www.focus-news.net/news/2018/07/24/2549095/tsvetan-tsvetanov-gerb-shte-podkrepim-vetoto-na-prezidenta-rumen-radev.html", "text": "Ще подкрепим ветото на президента Румен Радев. Това каза на брифинг председателят на ПГ на ГЕРБ Цветан Цветанов във връзка с наложеното вето от държавния глава Румен Радев на разпоредби от Закона за допълнение на Закона за приватизация и следприватизационен контрол, предаде репортер на  Агенция „Фокус“ .  „През вчерашния ден имахме заседание при министър-председателят Бойко Борисов - аз като председател на ПГ на ГЕРБ и народни представители, които имат пряко отношение към законодателната дейност, която беше осъществена през последните няколко седмици. Във връзка със спекулациите и тиражирането в публичното пространство, че има лобистки текстове, които обслужват определени икономически кръгове или бизнес лица мога да кажа категорично, че ГЕРБ никога и по никакъв повод не е обсъждал и приемал подобни текстове“, обясни той. „Във връзка с тези твърдения през последните два – три дни, това, което вчера на заседанието с премира Бойко Борисов – се взе принципно решение Даниел Кирилов като председател на правна комисия да разработи текстове, с които да се отменят всички тези законодателни предложения, предложени от коалиционните ни партньори, подкрепени в икономическа комисия и приети в пленарна зала“, добави той. „Даниел Кирилов е готов със законопроекта. С днешното вето, наложено от президента Радев преценихме, че внасянето на тези законодателни промени се обезсмисля. Имахме разговори с премиера след ветото и стигнахме до извода, че ще подкрепим мотивите на президента и ще се съобразим с ветото, което налага“, заяви Цветанов.", "date": "2018.07.24", "title": "Цветан Цветанов, ГЕРБ: Ще подкрепим ветото на президента Румен Радев"}
{"url": "http://www.focus-news.net/news/2018/07/24/2549099/blagoevgrad-detsa-v-neravnostoyno-polozhenie-se-obuchavat-v-polevi-lager-izgraden-na-ucheben-poligon-simitli.html", "text": "Деца в неравностойно положение се обучават в полеви лагер, изграден на учебен полигон „Симитли“, предаде репортер на  Радио „Фокус“ – Пирин . Военнослужещи от военно формирование 56 040- Благоевград от състава на Бригадно командване, организират и провеждат с децата занятия по оцеляване, ориентиране по карта и компас и правила за радиообмен. Инициативата се реализира по инициатива на Български червен кръст, клон Кюстендил. Лагерът на децата ще продължи до 25 юли. Днес от 16.00 часа ще се проведе закриващо събитие на полевия лагера „Пътека към приятелството”, на което децата ще демонстрират ново усвоените знания, умения и компетенции, придобити чрез занятията с военнослужещите по време на престоя им. \r\nЛивия НИНОВА", "date": "2018.07.24", "title": "Благоевград: Деца в неравностойно положение се обучават в полеви лагер, изграден на учебен полигон „Симитли“"}
{"url": "http://www.focus-news.net/news/2018/07/24/2549100/veliko-tarnovo-arhitekti-ot-tsyal-svyat-se-sarevnovavat-s-proekti-za-noviya-gradski-tsentar-na-grada.html", "text": "Архитекти от цял свят ще се съревновават с проекти за изграждане на нов градски център на Велико Търново, който е планиран за терена на Старото военно училище, съобщиха от  пресцентъра на Общината . В края на миналата седмица /20 юли/ изтече срокът за приемане на материалите за обявения от Община Велико Търново международен архитектурен конкурс, иницииран от кмета Даниел Панов. \r\nСвоите виждания за територията от 190 декара предлагат архитектки от Холандия, Полша, Колумбия, Унгария, Белгия, Япония, Италия, Испания, Индия, Канада, Русия, Франция, Босна и Херцеговина, Турция, Съединените щати, България и др. Част от тях – както от България, така и от Франция, Турция и Русия, не се довериха на куриерски фирми, а предпочетоха да предадат лично проектите си в деловодството на Община Велико Търново. Други от желаещите да се включат в престижната международна надпревара не успяха да се справят със сроковете и да завършат разработките си, други пък имаха проблеми с изпращането на своите материали. \r\nМного архитекти от цял свят изпратиха специални благодарствени писма до ръководството на Община Велико Търново и до екипа на проекта. В тях те изразяват своето отлично впечатление от добре организирания конкурс, изключително интересната задача и възможността да се запознаят с проблематиката на града, неговите гражданите и техните нужди. Те обещаха един ден задължително да посетят старата българска столица. \r\nМеждународният архитектурен конкурс за нов градски център на Велико Търново, който се провежда под мотото “Ново сърце за стария град“, е най-мащабното и престижно състезание на професионални идеи, което се провежда в страната. 75000 евро е наградният фонд. Журирането ще се проведе в периода 27 – 29 юли, като за целта в старата столица пристигат именити архитекти от няколко държави, доказани професионалисти в областта на архитектурата и градското проектиране. Имената на класираните ще бъдат обявени в събота – 28 юли, вечерта. Това ще се случи в 18,30 ч. в Голямата зала на Община Велико Търново. \r\nМеждународният архитектурен конкурс включва две части, които са неразривно свързани – градоустройствено решение (концепция) за територията на Старото военно училище и проект (концепция) за сграда на Експозиционен център. С нейното строителство, заедно с прилежащата инфраструктура, Община Велико Търново ще постави началото на поетапното развитие на територията от близо 190 декара. Изграждането на експозиционния център е част от одобрената инвестиционна програма на общината по мерките за градска среда на оперативна програма „Региони в растеж“. \r\nПублична лекция във Велико Търново ще изнесе един от членовете на престижното международно жури – архитект Андреа Д`Антраси, асоцииран партньор в MAD Architects – Europe. Той е известен с участието си в мащабни международни проекти. Събитието ще се проведе на 27 юли от 18,00 ч. и ще бъде в Голяма зала на Община Велико Търново. Темата на лекцията ще е „MAD Works, MAD Architects“. \r\nВходът е свободен и достъпен за всички желаещи. Лекцията ще бъде на английски език, осигурен е превод на български.", "date": "2018.07.24", "title": "Велико Търново: Архитекти от цял свят се съревновават с проекти за новия градски център на града"}
{"url": "http://www.focus-news.net/news/2018/07/24/2549101/pred-sgradata-na-sdvr-shte-se-provede-brifing.html", "text": "В 16.15 часа днес пред СДВР (на ул. \"Антим I\" №5) ще се проведе брифинг по повод инцидента от тази сутрин в столицата. Това съобщиха от пресцентъра на  МВР .", "date": "2018.07.24", "title": "Пред сградата на СДВР ще се проведе брифинг"}
{"url": "http://www.focus-news.net/news/2018/07/24/2549102/ek-upravlenie-na-migratsiyata-komisiyata-dorazviva-kontseptsiite-za-debarkirane-i-za-kontrolirani-tsentrove.html", "text": "В отговор на призива, отправен от лидерите на ЕС на Европейския съвет през юни, Комисията доразвива днес концепцията за контролираните центрове, както и краткосрочните мерки, които биха могли да бъдат предприети за подобряване на обработването на досиетата на мигрантите, които биват сваляни на брега в ЕС, и набелязва първи щрихи на възможния начин за постигане на напредък по създаването на регионални платформи за дебаркиране с трети държави. Това се казва в съобщение от  пресслужбата на ЕК. \r\nФункционирането на регионалните платформи за дебаркиране следва да се разглежда съвместно с разработването на контролирани центрове в ЕС: взети заедно, двете концепции следва да спомогнат за осигуряването на истинска споделена регионална отговорност при посрещането на сложните предизвикателства, свързани с миграцията.  \r\nЗа да се подобри надлежното и ефективно обработване на досиетата на лицата, свалени на брега в Европейския съюз, лидерите на ЕС призоваха за създаването на „контролирани центрове“ в ЕС. Основната цел е да се подобри процесът на разграничаване на лицата, нуждаещи се от международна закрила, и незаконните мигранти, които нямат право да останат в ЕС, като същевременно се ускори процесът на връщане.  \r\nВ допълнение към призива за създаване на контролирани центрове лидерите на ЕС призоваха Комисията да разгледа концепцията за регионални договорености за платформи за дебаркиране в тясно сътрудничество с Международната организация по миграция (МОМ) и Върховния комисар на ООН за бежанците (ВКБООН), както и в партньорство с трети държави. С регионалните договорености за дебаркиране се цели да се осигури бързо и безопасно дебаркиране от двете страни на Средиземно море на спасени хора в съответствие с международното право, включително принципа на забрана за връщане, и предприемането на отговорни действия след свалянето на брега.", "date": "2018.07.24", "title": "ЕК: Управление на миграцията: Комисията доразвива концепциите за дебаркиране и за контролирани центрове"}
{"url": "http://www.focus-news.net/news/2018/07/24/2549105/bsp-sofiya-gerb-da-ne-si-pripisva-vsichki-zaslugi-za-park-vazrazhdane-istoriyata-na-sofiya-ne-zapochva-ot-tyah.html", "text": "Управляващите от ГЕРБ в Столична община да не си приписват всички заслуги за парк \"Възраждане\", защото историята на София не започва от тях. Това заявиха общинските съветници от групата на БСП в Столичен общински съвет по повод предстоящия старт на дейностите по изграждане на втория етап от парк \"Възраждане\", съобщиха от пресцентъра на  БСП - София . В плана за него, освен разширяване на самия парк, е предвидено построяването на модерен аквапарк с водни атракциони. Докладът, с който Столичен общински съвет дава съгласие \"Софийски имоти\" ЕАД да разходва собствени средства за осъществяване на СМР дейности във връзка с реализирането на парк \"Възраждане\", ще бъде гласуван на сесията в четвъртък. \r\n\"Парк \"Възраждане\" е отлична придобивка за гражданите и гостите на София, но заслугата да го има не е само на управляващите в момента в Столична община. БСП се бори тази територия в София да не бъде застроена много преди да започне управлението на ГЕРБ в града ни. Затова нека те да не заобикалят технично и да не забравят тези факти, каза председателят на групата на БСП в Столичен общински съвет и лидер на столичните социалисти Калоян Паргов. \r\n\"Идеята за този парк е от много отдавна. Общинските съветници от групата на БСП се борят за реализирането ѝ още от 2005 година\", обясни Иван Таков, заместник-председател на Комисията по финанси и бюджет и член на Комисията по опазване на околната среда, земеделие и гори, както и председател на РС на БСП \"Възраждане\". \"През годините към този терен имаше много апетити. Включително една офшорка се опита да го открадне от софиянци. След това имаше идеи на мястото да бъде построена сградата на Софийския градски съд\", каза още той. \"През цялото време БСП е била последователна в настояването си това място да бъде запазено като парк, работили сме и сме се борили за това\", посочи той. \r\nСпоред Иван Таков е крайно некоректно в момента управляващите в Столична община да си приписват всички заслуги за парк \"Възраждане\". \"Нека не си мислят, че историята на София започва и свършва с тяхното рязане на лентички\", каза той. \"Районната организация на БСП във \"Възраждане\" през всичките тези години се бори и отстоява идеята паркът да бъде запазен. Организирахме протести срещу различните идеи той да бъде отнет от софиянци. Заслуга на ръководството на Районния съвет на БСП \"Възраждане\" е терени, стопанисвани от НКЖИ, които се намираха в самия парк, да бъдат прехвърлени на Столична община от министъра на транспорта Петър Мутафчиев в кабинета на Сергей Станишев в периода 2005-2009 г. Освен това, в предходния и в настоящия мандат на Общинския съвет в София с колегите от групата на БСП участвахме в разработването на концепцията за парка и подкрепяхме реализацията ѝ. Затова нека колегите от ГЕРБ в Столичен общински съвет да не си присвояват всички заслуги. Все пак София съществува много преди те да започнат да я управляват в последните десетина години\", добави той.", "date": "2018.07.24", "title": "БСП - София: ГЕРБ да не си приписва всички заслуги за парк \"Възраждане\", историята на София не започва от тях"}
{"url": "http://www.focus-news.net/news/2018/07/24/2549084/radio-athensvoice-1025-fm-gartsiya-veche-ima-informatsiya-za-pone-60-zaginali-ostava-bezpokoystvoto-za-izcheznalite.html", "text": "Вече има информация за поне 60 загинали и остава безпокойството за изчезналите, предава в последната си емисия радио  \"Аthensvoice 102,5 FM\" , като цитира интервюто на кмета на Рафина Вангелис Бурнос пред телевизия \"Skai\". \r\nПо данни от противопожарните служби се потвърждава намирането на още най-малко 10 мъртви тела в района на селището Мати.  \r\nОткрит е изгорял автомобил, в който е имало четиричленно семейство - двама възрастни и две деца. \r\nПотвърждава се гибелта на жена с две дъщери на 5 и 6-годишна възраст, както и на бабата на децата, които не са успели да напуснат горящата си къща. \r\nСъобщава се за наличие на още овъглени тела по склона над селището.  \r\nРасте броят и на пострадалите, които вече са достигнали 172 души. \r\nРадиото съобщава, че на телефон 199 могат да се подадат данни за изчезнали лица, чийто брой все още е неясен. Превод и редакция: Мариела Русева", "date": "2018.07.24", "title": "Радио \"Аthensvoice 102,5 FM \"(Гърция): Вече има информация за поне 60 загинали, остава безпокойството за изчезналите"}
{"url": "http://www.focus-news.net/news/2018/07/24/2549106/plovdiv-gradskata-biblioteka-v-asenovgrad-zapochna-izpalnenieto-na-proekta-zavrashtane-kam-korenite.html", "text": "Градска библиотека „Паисий Хилендарски” в Асеновград започна изпълнението на проекта „Завръщане към корените”, финансиран от фондация „Пловдив 2019”. Това съобщиха за  Радио „Фокус“- Пловдив  от общината. Проектът се изпълнява в партньорство с НЧ „Никола Й. Вапцаров-1894 г.”-  село Тополово и Регионален етнографски музей – Пловдив. Целта на проекта е да популяризира ролята и значението на българската шевица в традиционната култура, която за съвременните поколения е  непозната. Основните дейности по проекта са свързани с подготвянето на мобилна изложба „Българската шевица – тайният код”, която да провокира публиките да преоткрият смисъла на българските шевици и възроди интереса към тях, творчески работилници към читалището и библиотеката, в които ще бъдат обучени деца и възрастни във везбарско изкуство, кръгла маса и дефиле- конкурс за автентична носия, който да доразвие и обогати познанията по темата. \r\nВ читалището в Тополово през изминалата седмица стартира работилница за изработка на шевици и различни сувенири. Готовите асортименти също ще бъдат представени в изложба. \r\nКрайният срок за реализиране на проекта е до края на годината.", "date": "2018.07.24", "title": "Пловдив: Градската библиотека в Асеновград започна изпълнението на проекта „Завръщане към корените”"}
{"url": "http://www.focus-news.net/news/2018/07/24/2549104/tsvetan-tsvetanov-shte-pokazhem-politicheskata-volya-na-gerb-s-reshenieto-koeto-sme-vzeli-na-baza-i-vetoto-ot-dnes-na-prezidenta-no-i-vcherashnite-razgovori-s-premiera.html", "text": "Ще покажем политическата воля на ГЕРБ с решението, което сме взели на база и ветото от днес на президента, но и вчерашните разговори с премиера. Това каза на брифинг председателят на ПГ на ГЕРБ Цветан Цветанов във връзка с наложеното вето от държавния глава Румен Радев на разпоредби от Закона за допълнение на Закона за приватизация и следприватизационен контрол, предаде репортер на  Агенция „Фокус“ .  „Това, което ние правим  и винаги сме правили е да работим само и единствено водени от обществения интерес. На вчерашната среща при премиера присъства и финансовият министър, икономическия министър, водихме разговори и с Делян Добрев, Даниела Савеклиева и това, което имаме да съобщим днес е, че в утрешния ден председателят на парламента Цвета Караянчева ще обяви ветото на президента в пленарна зала, с което започват да текат съответните срокове. Ще се постараем в рамките на утрешния ден да бъде проведено заседание, което ще бъде свикано от зам.-председателя на икономическата комисия. По този начин ще покажем политическата воля на ГЕРБ и с решението, което сме взели на база и ветото от днес на президента, но и вчерашните разговори с премиера“, обясни Цветанов. Той допълни, че на вчерашната среща са били обсъдени добрите страни на законопроекта, свързани с електронната платформа, която дава възможност за повече прозрачност на приватизационните сделки и със законодателните промени, внесени между първо и второ четене от Делян Добрев, свързани със Закона за енергетиката.", "date": "2018.07.24", "title": "Цветан Цветанов: Ще покажем политическата воля на ГЕРБ с решението, което сме взели на база и ветото от днес на президента, но и вчерашните разговори с премиера"}
{"url": "http://www.focus-news.net/news/2018/07/24/2549108/balgariya-predupredi-gartsiya-i-turtsiya-za-pokachvane-na-vodite-na-arda-i-maritsa.html", "text": "Министерството на външните работи на България предупреди с вербални ноти властите в Гърция и Турция за очаквано опасно покачване на водите на реките Арда и Марица съответно. Това съобщиха от пресцентъра на  Министерството на външните работи . В предупреждението към гръцките власти се обръща внимание на вероятността от преливане на язовир „Ивайловград“ заради очаквани интензивни валежи по целия водосбор на река Арда в следващите дни. С цел сработване на постъпващия приток ВЕЦ „Ивайловград“ преминава на 24-часов режим на работа, поради което дебитът на река Арда след язовира ще надвиши  300 кубични метра в секунда.  \r\nТурските власти са предупредени, че макар нивото на Марица около Свиленград да е под прага на предупреждение съгласно Системата за ранно предупреждение, има вероятност в сряда и четвъртък водното количество да премине жълтия и оранжевия праг и да стигне червения праг на тревога.  \r\nВ нотите се подчертава, че МВнР поддържа постоянна връзка с представителите на Министерството на околната среда и водите и при необходимост ще информира посолствата на двете страни в София.", "date": "2018.07.24", "title": "България предупреди Гърция и Турция за покачване на водите на Арда и Марица"}
{"url": "http://www.focus-news.net/news/2018/07/24/2549110/plovdiv-svetovno-parvenstvo-po-kanu-kayak-za-yunoshi-devoyki-mazhe-i-zheni-do-23-godini-shte-se-provede-na-grebnata-baza-ot-26-do-29-yuli.html", "text": "Световно първенство по кану-каяк за юноши, девойки, мъже и жени до 23 години стартира в Пловдив от 26 до 29 юли на Гребната база в Пловдив. Това съобщиха за  Радио „Фокус“ – Пловдив  от пресцентъра на Общината. 1 200 състезатели от 69 страни ще премерят сили тази година, българският отбор е представен от 21 лодки или 30 състезатели, които ще участват в 24 дисциплини. Спортистите усилено тренират на водното трасе.  \r\n„За поредна година Община Пловдив, Българската федерация по кану-каяк организират състезание от този висок ранг. През септември месец ще се проведе и световно първенство по гребане. Община Пловдив положи много усилия и средства за реновиране на Гребния канал за провеждане на подобни състезания“, заяви заместник-кметът Георги Титюков и пожела добро представяне на българския отбор. „Радостното че, че все повече страни се включват активно в първенствата“, добави той.  \r\nСпоред изпълнителния директор на Българската федерация по кану-каяк Евелина Петрова текат последни приготовления за старта в четвъртък. Очакват се утре съдиите да пристигнат на място, като до момента са извършени всички изисквания на световната федерация. „Очакваме едно добро първенство, тъй като пистата в Пловдив е една от бързите, заради по-топлата вода“, сподели Евелина Петрова. Тя допълни, че тенденцията е домакинства за световни първенства да се дават на градове с по два гребни канала. Причината е, че когато трасето е едно, от трафика на лодките се образуват макар и малки вълни, които оказват влияние на състезанията.  \r\n“Всички състезатели от българския отбор са мотивирани да спечелят медали“, заяви старши треньорът Милко Казанов. „Очакванията ми са за представяне по най-добрия начин“, каза младата надежда Ангел Кодинов, който ще участва на 1000 метра, едноместно кану при мъжете до 23 години. С възможност за добро класиране са двойката каяк при мъжете до 23 години са Веселин Вълчов и Христо Реков. Резултатите от световното първенство по кану-каяк ще може да се проследяват на живо по мобилните телефони чрез безплатното приложение – canoeinfo.com. Налична е пълната програма и точното време на всеки от 264-те старта в различните дисциплини, класове, дистанции и фази от световното първенство. Официалното откриване на шампионата в на 25 юли от 18.30 часа в зала „Колодрума“.", "date": "2018.07.24", "title": "Пловдив: Световно първенство по кану-каяк за юноши, девойки, мъже и жени до 23 години ще се проведе на Гребната база от 26 до 29 юли"}
{"url": "http://www.focus-news.net/news/2018/07/24/2549096/menda-stoyanova-gerb-predlagame-danaka-na-nagrevaemite-izdeliya-da-bade-na-baza-tyutyunevo-sadarzhanie-zashtoto-ochakvame-pazarat-da-bade-zalyat-s-produkti-s-razlichno-kolichestvo-tyutyun.html", "text": "Предлагаме данъчната основа на бездимните цигари да бъде на база тютюнево съдържание, защото очакваме пазарът да бъде залят с продукти с различно количество тютюн. Това каза народният представител от ПГ на ГЕРБ и председател на парламентарната бюджетна комисия Менда Стоянова по време на днешното заседание на комисията във връзка с изменения в Закона за акцизите и данъчните складове, предаде репортер на  Агенция „Фокус“ . \r\n„Параграф 2, който предлагаме всъщност, замества двата отхвърлени преди това параграфа така, защото данъчната основа да бъде на база тютюнево съдържание или количество тютюн в съответното нагреваемо изделие. Това предложение се прави, защото всичките видове тютюневи изделия, които очакваме да залеят българския пазар в следващата година, ще имат различно количество тютюн“, обясни Стоянова. \r\nНа въпрос на народния представител от ПГ на „БСП за България“ Румен Гечев за това, защо гласуват този законопроект, след като е разбрал от медиите, че той е бил изтеглен по-рано през деня от премиера Бойко Борисов, Менда Стоянова отговори: „За да се изтегли един проект, преди първото му четене в пленарна зала всички вносители да се подпишат под съгласието за изтегляне. Така става изтеглянето, а не чрез медиите.“ \r\nЦветилена СИМЕОНОВА", "date": "2018.07.24", "title": "Менда Стоянова, ГЕРБ: Предлагаме данъка на нагреваемите изделия да бъде на база тютюнево съдържание, защото очакваме пазарът да бъде залят с продукти с различно количество тютюн"}
{"url": "http://www.focus-news.net/news/2018/07/24/2549112/api-vazstanoveno-e-po-pat-i-4-p-v-koritna-sevlievo-v-uchastaka-brestnitsa-balgarski-izvor.html", "text": "Възстановено е по път I-4 п. в. \"Коритна\" – Севлиево в участъка Брестница - Български Извор. Това съобщиха от пресцентъра на  Агенция „Пътна инфраструктура“ .", "date": "2018.07.24", "title": "АПИ: Възстановено е по път I-4 п. в. \"Коритна\" – Севлиево в участъка Брестница - Български Извор"}
{"url": "http://www.focus-news.net/news/2018/07/24/2549107/redzhep-taiyp-erdogan-duhat-na-adolf-hitler-se-e-vselil-v-nyakoi-izraelski-polititsi.html", "text": "Духът на Адолф Хитлер се е вселил в някои израелски политици, заяви президентът на Турция Реджеп Таийп Ердоган във вторник във връзка с новоприетия в Израел Закон, с който страната се обявява за дом на евреите, пише  електронното издание на турския вестник Yeni Safak . \r\n„Този закон е доказателство за това, няма съмнение, Израел е най-ционистката, фашистката и расистката страна на света“, заяви Ердоган по време на заседание на управляващата „Партия на справедливостта и развитието“, като отбеляза, че с това се легитимират „незаконните действия и репресии на Израел“. \r\n„Призовавам ислямския свят, християнския свят, всички демократични и либерални държави, неправителствени организации и представители на медии да се обявят срещу Израел“, добави турският държавен глава. \r\n„Йени Шафак“ припомня, че в четвъртък Кнесетът при закон, с който обяви страната за „национална държава на еврейския народ“. В него се отбелязва, че „обединения Ерусалим“ е столица на Израел, а иврита е единствения официален език в нея, с което се премахва официалния статут на арабския и му се придава „специален статут“. Законът бе приет с 62 на 55 гласа в местния парламент. \r\nПревод и редакция:", "date": "2018.07.24", "title": "Реджеп Таийп Ердоган: Духът на Адолф Хитлер се е вселил в някои израелски политици"}
{"url": "http://www.focus-news.net/news/2018/07/24/2549090/protothema-aleksis-tsipras-obyavi-tridneven-traur-za-zhertvite-ot-pozharite-v-gartsiya.html", "text": "Министър-председателят на Гърция Алексис Ципрас обяви тридневен национален траур за жертвите от пожарите в столичния регион Атика, в рамките на телевизионно обръщение към гръцкия народ, пише  електронното издание на гръцкия вестник Protothema . \r\nЦипрас изрази съболезнованията си към близките и роднините на жертвите и изтъкна усилията на противопожарната служба, флота, доброволците и всички, които са взели участие в спасителните операции. \r\nПревод и редакция:", "date": "2018.07.24", "title": "Protothema: Алексис Ципрас обяви тридневен траур за жертвите от пожарите в Гърция"}
{"url": "http://www.focus-news.net/news/2018/07/24/2549113/delyan-dobrev-gerb-tova-koeto-sme-predlozhili-mezhdu-parvo-i-vtoro-chetene-v-zakona-za-privatizatsiyata-kasae-zakona-za-energetikata-i-liberaliziraniya-pazar.html", "text": "Единствените предложения между първо и второ четене в Закона за приватизацията, които ГЕРБ е направил, касаят Закона за енергетиката. Това каза на брифинг в парламента председателят Комисията по енергетика и депутат от ГЕРБ Делян Добрев, предаде репортер на  Агенция „Фокус“ . „Използвахме процедура в преходните и заключителните разпоредби да коригираме текстове в Закона за енергетиката, които касаят либерализирания пазар. Причината да използваме тази процедура в Народното събрание е, че промените бяха спешни. От 1 юли започна моделът на либерализиран пазар в България и се оказа, че от 50 и няколко активни търговеца към момента, една голяма част от тях не могат да изпълнят високите изисквания по отношение на даване на гаранции, които сме заложили в законопроекта през април месец. Изисквахме досега 150% гаранция от най-високото възможно задължение през последните 12 месеца“, коментира Добрев. По думите му много от търговците на електроенергия не могат да изпълнят това условие и са поставени пред избор или да намалят конкуренцията в сектора, или да коригират закона, така че да намалят изискванията и да има по-голяма конкуренция и пазарна среда. „Това, което ГЕРБ е предложил между първо и второ четене в Закона за приватизацията касае Закона за енергетиката, либерализирания пазар. Накратко казано – намалява административната и финансовата тежест участващите на този пазар. Тези текстове са подкрепени от всички, от целия сектор, няма никакъв коментар от страна на президента в неговото вето по отношение на тези текстове, които като цяло ще доведат до по-голяма прозрачност и повече конкуренция на пазара на електроенергия“, посочи той и изрази надежда, ако ветото бъде съобщено утре, да има възможност Комисията по икономика да разгледа законопроекта следобед, за да могат в края на тази седмица да приемат текстовете, които са важни и касаят Закона за енергетиката.", "date": "2018.07.24", "title": "Делян Добрев, ГЕРБ: Това, което сме предложили между първо и второ четене в Закона за приватизацията, касае Закона за енергетиката и либерализирания пазар"}
{"url": "http://www.focus-news.net/news/2018/07/24/2549114/plovdiv-dva-dokumentalni-filma-shte-badat-predstaveni-na-filmovite-noshti-vav-filipopolis.html", "text": "Два документални филма ще бъдат представени на Филмовите нощи във Филипополис, съобщиха за  Радио „Фокус“ - Пловдив  организаторите. Почитателите на пътешествията тази вечер ще гледат швейцарския документален филм „Камино де Сантяго” на режисьорите Йонас Фрай и Мануел Швайцер и „С кану по Амазонка” на Бенджамин Сад и Джеймс Тръндъл. \r\nОт 21.10 часа в Лятно кино „Орфей“ ще бъде показан документалният филм „Камино де Сантяго”, в който ще видите как хора от цял свят се стичат, за да извървят своя поклоннически маршрут. Някои тръгват в търсене на новия си житейски път, други, за да видят докъде ще стигнат физическите им възможности, а трети – просто да се забавляват и да срещнат нови приятели. Целта на всички е да достигнат до мощите на Свети Яков в Сантяго де Компостела. \r\nОт 23.30 часа същата вечер ще бъде представен филмът „С кану по Амазонка”, който разказва за великобританците Бенджамин и Джеймс, които имат една мечта – да плават по Амазонка така, както са го правели древните индианци – с дървено кану. От ствола на огромно дърво в еквадорската джунгла и с помощта на мачете и туземен жител си правят индианска лодка – еднодръвка. Приключението предстои: два месеца живот сред племе хуаорани, вместо в ситито, бананова вода и домашна чича, вместо английска закуска, борба с лиани и маймуни, вместо с тълпата в метрото. Пътешествие по една река, което се превръща в пътуване във времето.", "date": "2018.07.24", "title": "Пловдив: Два документални филма ще бъдат представени на Филмовите нощи във Филипополис"}
{"url": "http://www.focus-news.net/news/2018/07/24/2549111/georgi-gyokov-bsp-demografskiyat-problem-stoi-ot-nachaloto-do-kraya-v-proekta-viziya-za-balgariya.html", "text": "„Демографският проблем стои от началото до края в проекта „Визия за България“. Това заяви народният представител от ПГ на „БСП за България“ Георги Гьоков пред БНР, съобщиха от пресцентъра на  НС на БСП . „Този проблем е изключително сериозен и за него трябва да има национално съгласие – всички политически партии трябва да се обединят около решение“, допълни той. Според него демографската криза не може да се реши в краткосрочен план, но има неотложни неща, които трябва да се направят, за да се тръгне в правилната посока. Като част от мерките, които трябва да се вземат, Гьоков посочи: „Въвеждане на семейно подоходно облагане, за което всички говорят, но никой нищо не прави за него. Работещи родители да получават данъчни облекчения за всяко едно дете. Въвеждане на диференцирани ставки на ДДС за детските храни, стоки, учебници и учебни помагала, съпътстващи услуги за гледане на дете и достъпността на тези услуги“. Народният представител подчерта, че има недостиг на детски градини, но може да се създаде национална програма, заедно с общините, за изграждане на детски ясли и градини. „Когато говорим за мерки, управляващите питат- откъде ще дойдат парите. Могат да се вземат от прогресивното подоходно облагане, като дори не е необходимо да се въвежда в чистия му вид. Има ли държава в Европа, която да няма необлагаем минимум?“, попита Георги Гьоков. Той е категоричен, че не трябва и чрез промени в законодателството да се освобождава едрият бизнес от задълженията му към държавата. По неговите думи, въпреки че в България има стратегия за справяне с демографската криза, досега нищо не се случва. „Демографската криза се отразява на всички сфери в страната – пенсионна, здравната, образователната система, системата за социално подпомагане. Трябва да се търси решение“, добави Гьоков.", "date": "2018.07.24", "title": "Георги Гьоков, БСП: Демографският проблем стои от началото до края в проекта „Визия за България“"}
{"url": "http://www.focus-news.net/news/2018/07/24/2549103/evropeyskata-komisiya-mobilizira-podkrepa-zaradi-opustoshitelnite-pozhari-v-gartsiya-shvetsiya-i-latviya.html", "text": "Координационният център за реагиране при извънредни ситуации на Европейската комисия работи денонощно и е в постоянен контакт с властите в Гърция, Швеция и Латвия, които поискаха помощ от Европейския съюз вследствие на безпрецедентните горски пожари. Това съобщиха от пресцентъра на  Представителството на ЕК в България . \r\nПредседателят на Комисията Жан-Клод Юнкер разговаря с министър-председателя на Гърция Алексис Ципрас и с президента Прокопис Павлопулос, и изрази искрени съболезнования на семействата и приятелите на загиналите. В писмо до гръцкия премиер председателят Юнкер повтори, че ще бъде направено всичко необходимо, за да се помогне на Гърция в този труден момент.  \r\nСнощи Гърция формално поиска задействането на Европейския механизъм за гражданска защита. Незабавно се отзоваха България, Испания и Кипър за предоставянето на конкретна помощ срещу пожарите, включително самолети, пожарникари, лекари и пожарни коли.  \r\nКомисарят по хуманитарната помощ Христос Стилианидис пътува към Атина, където ще се срещне с гръцките власти и ще координира вече изпратените подкрепления от Европейския съюз.  \r\nВ Швеция европейската помощ продължава като изпратените самолети, огнеборци и машини в засегнатите райони са вече в действие. Заради пожарите в Латвия беше задействана спътниковата система \"Коперник\" на ЕС за спешно картографиране на рисковите зони.  \r\nЕвропейската комисия вече предложи подсилване на механизмите на ЕС за реакция при кризи чрез нова европейска система за справяне с природните бедствия – rescEU. Тя ще позволи на държавите членки да са по-добре подготвени в случай, че пострадат от няколко природни бедствия едновременно.", "date": "2018.07.24", "title": "Европейската комисия мобилизира подкрепа заради опустошителните пожари в Гърция, Швеция и Латвия"}
{"url": "http://www.focus-news.net/news/2018/07/24/2549116/plovdiv-v-grada-se-provede-treta-rabotna-sreshta-vav-vrazka-s-proekta-za-vazstanovyavane-na-voenen-klub-plovdiv.html", "text": "Трета работна среща във връзка с проекта за възстановяване и рехабилитация на Военен клуб – Пловдив се проведе в града, съобщиха за  Радио „Фокус“ - Пловдив  от Областната администрация. На срещата, организирана от областният управител Здравко Димитров, присъстваха заместник-министърът на културата Румен Димитров, началникът на Гарнизон Пловдив – бригаден генерал Явор Матеев, заместник областните управители Петър Петров и Димитър Керин, Борислав Димов – главен секретар в областна администрация Пловдив, Нина Найденова – директор Държавна опера – Пловдив, Стефан Шивачев –  директор на Регионален исторически музей в град Пловдив и представители на Министерство на отбраната и Изпълнителна агенция „Военни клубове и военно-почивно дело“. Целта на заседанието бе да се уточнят етапите, до който са достигнали процедурите по проекта за рехабилитация на сградата, за да се възстанови обликът ѝ от 1908 година. \r\nОт Изпълнителната агенция съобщиха, че проектът е приоритетен и предстои изготвянето на процедура за обществена поръчка за възлагане изготвянето на архитектурния план. Очаква се това да стане в началото на месец август. В Община Пловдив е подадено заявление за издаване на виза за проектиране. \r\nЗаместник-министърът на културата Румен Димитров обеща пълно съдействие от страна на Министерство на културата, за да може сградата, която е със статут на групов исторически и архитектурен паметник на културата, да получи разрешение за реконструкция. Той препоръча, след като бъде възстановено архитектурното бижу на Пловдив, в него да се съвместяват дейностите на Военните клубове и на Държавна опера – Пловдив за симфонични концерти. Бригаден генерал Явор Матеев и директорът на Държавна опера – Пловдив изразиха пълното си съгласие да развиват съвместна дейност. \r\nОбластният управител заяви, че ще се търсят всички възможни форми на партньорство с оглед издигане на престижа на Военен клуб – Пловдив като институция, която вече 110 години съхранява в себе си историческото, обществено и културно развитие на града. \r\nСледващото заседание ще се проведе в началото на месец септември.", "date": "2018.07.24", "title": "Пловдив: В града се проведе трета работна среща във връзка с проекта за възстановяване на Военен клуб – Пловдив"}
{"url": "http://www.focus-news.net/news/2018/07/24/2549118/pazardzhik-zadarzhan-e-mazh-otglezhdal-marihuana-vav-velingrad.html", "text": "Задържан е мъж, отглеждал марихуана във Велинград. Мъжът е арестуван при акция на криминалисти от РУ - Велинград, съобщиха за  Радио „Фокус“ - Пазарджик  от ОДМВР-Пазарджик. Вчера екипите от полицейското управление в курорта извършили претърсване в жилището на мъж на 39 г. Станало ясно, че той отглежда в двора си шест саксии с растения в различна фаза на развитие. При направения полеви наркотест пробите реагирали положително на марихуана. Вътре в къщата полицаите открили няколко разфасовки амфетамин и суха марихуана. Цялата дрога е иззета, а притежателя и задържан в ареста за срок от 24 часа. По случая е образувано полицейско производство под наблюдението на Районната прокуратура във Велинград. \r\nРадослава МУРДЖЕВА", "date": "2018.07.24", "title": "Пазарджик: Задържан е мъж, отглеждал марихуана във Велинград"}
{"url": "http://www.focus-news.net/news/2018/07/24/2549115/tsvetan-tsvetanov-gerb-vnasyame-iskane-za-izslushvane-na-sotsialniya-ministar-biser-petkov-utre-ili-v-chetvartak.html", "text": "Внасяме искане за изслушване на социалния министър Бисер Петков утре или в четвъртък. Това каза на брифинг председателят на ПГ на ГЕРБ Цветан Цветанов, предаде репортер на  Агенция „Фокус“ .    „На вчерашната среща с премиера Бойко Борисов дискутирахме и темата, свързана със социалното министерство и работната група, която работи по законопроектите за хората с увреждания. Работната група работи от края на 2017 г., а в началото на 2018 г. от февруари – март започнаха интензивно работа всички неправителствени организации и експерти в МТСП, както и министерствата с пряко отношение към законодателната дейност, която трябва да бъде приета в парламента“, коментира Цветанов.  \r\n„Това, което взехме като решение във вчерашния днес – днес Светлана Ангелова заедно с група народни представители да внесат искане за изслушване на социалният министър Бисер Петков утре или в четвъртък , в зависимост от консултациите, които ще направим с коалиционните партньори в 16.00 часа.  За да можем действително да запознаем народните представители, но и българската общественост за времевия график за внасянето на законопроектите от МС, свързани със законопроекта за хората с увреждания“, поясни той. „Това, което е поето като ангажимент от министър Бисер Петков – работната група ще продължи да работи и през предстоящите седмици, както са правили и до настоящия момент. За да бъде готов един законопроект трябва да бъде подложен  на обществено обсъждане, след това да мине междуведомственото съгласуване и съм убеден, че някъде в средата или края на септември ще бъдат внесени и в парламента, където ще започне същинската работа по дебатите в съответните ресорни комисии“, каза още Цветанов.", "date": "2018.07.24", "title": "Цветан Цветанов, ГЕРБ: Внасяме искане за изслушване на социалния министър Бисер Петков утре или в четвъртък"}
{"url": "http://www.focus-news.net/news/2018/07/24/2549119/shumen-dazhd-vali-v-grada-patnite-nastilki-sa-mokri-i-hlazgavi.html", "text": "Пътните настилки в Шумен са мокри и хлъзгави, предаде репортер на  Радио „Фокус“ - Шумен . Вече близо час вали дъжд. Натоварен е трафикът в централната градска част, по бул. „Симеон Велики“, бул. „Преслав“, бул. „Славянски“, ул. „Марица“, ул. „Васил Друмев“, ул. „Алеко Константинов“ и др. Светофарните уредби функционират без промяна.  \r\nМалко преди да започне дъждът беше завършено асфалтирането на участък от ул. Петър Парчевич“, която е част от летните улични ремонти в града. Инж. Боян Тодоров, заместник-кмет по строителство и екология в Община Шумен посочи, че има уверение от фирма „Автомагистрали - Черно море“ до края на следващата седмица да приключат с асфалтирането на улиците, на чийто ремонт са изпълнител. „Те си правят необходимата организация, къде и как да използват машините си, вероятно се съобразяват и с дъждовното време, но сме им дали краен срок за приключване на дейностите, за да може да започне полагането на маркировка“, заяви инж. Тодоров. \r\nИвелина ИВАНОВА", "date": "2018.07.24", "title": "Шумен: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/07/24/2549121/rakovodstvoto-na-pp-abv-shte-dade-preskonferentsiya-v-tsentralata-na-partiyata-na-25-yuli.html", "text": "На 25 юли 2018 г. ръководството на ПП АБВ ще даде пресконференция. Събитието ще се проведе от 12.00 часа в централата на партията на ул. „Врабча“ 23. Това съобщиха от пресцентъра на  ПП АБВ . На събитието ще бъдат обсъдени следните теми: как кметът на Брезово, под давлението на БСП, се задържа на власт, въпреки влязла в сила присъда; сигнали от ПП АБВ до прокуратурата заради властови злоупотреби в Девня и Търговище; последствията от Закона за лова и опазване на дивеча; позиция на ПП АБВ по темата за защита при бедствия. В пресконференцията ще вземат участие председателят на ПП АБВ Румен Петков, зам.-председателят на партията Любомира Ганчева, доц. Христо Михайлов - зам.-председател на ПП АБВ, както и Пламена Заячка - председател на АБВ – Младежи в София.", "date": "2018.07.24", "title": "Ръководството на ПП АБВ ще даде пресконференция в централата на партията на 25 юли"}
{"url": "http://www.focus-news.net/news/2018/07/24/2549109/dts-angela-merkel-obeshta-pomosht-na-gartsiya-za-gorskite-pozhari.html", "text": "Канцлерът на ФРГ Ангела Меркел обеща подкрепа за Гърция в усилията за преодоляване на последиците от горските пожари, предава информационната агенция  DTS. \r\n„В този труден момент Германия стои рамо до рамо с гръцките приятели. Те може да са сигурни, че може да разчитат на нашата готовност да помогнем за справяне с катастрофата“, написа Меркел в телеграма до гръцкия си колега Алексис Ципрас.  \r\nГерманският канцлер поднесе съболезнования на засегнатите от стихията, която по официални  данни е отнела живота на повече от 50 души. Над 100 други са ранени. Тереза Герова", "date": "2018.07.24", "title": "DTS: Ангела Меркел обеща помощ на Гърция за горските пожари"}
{"url": "http://www.focus-news.net/news/2018/07/24/2549122/burgas-pozhar-e-goryal-v-maze-na-blok-v-zhk-zornitsa-nyama-postradali.html", "text": "Пожар е горял в мазе на блок в жк. „Зорница“, няма пострадали. При работа с електрожен ел. техник е запалил мазето на блок 34 в жк. „Зорница“, съобщи за  Радио „Фокус“ – Бургас  Цветелина Рандева, говорител на ОДМВР – Бургас. По време на инцидента няма пострадали хора и сериозни щети. На адреса са отишли две пожарни, които са потушили запалването своевременно. \r\nДеница ДИМИТРОВА", "date": "2018.07.24", "title": "Бургас: Пожар е горял в мазе на блок в жк. „Зорница“, няма пострадали"}
{"url": "http://www.focus-news.net/news/2018/07/24/2549120/daniela-saveklieva-gerb-promenite-v-zakona-za-privatizatsiyata-tselyat-da-oblekchat-protsedurata-po-prodazhba-na-darzhavni-imoti-za-da-stigne-do-poveche-zainteresovani-litsa.html", "text": "Промените в Закона за приватизацията целят да облекчат процедурата по продажба на държавни имоти, за да стигне до повече заинтересовани лица. Това каза на брифинг в парламента зам.-председателят на Комисията по икономическа политика и туризъм и депутат от ГЕРБ Даниела Савеклиева, предаде репортер на  Агенция „Фокус“ . „Утре, след като се обяви в залата от председателя на Народното събрание ветото на президента, ангажиментът ни ще бъде да свикаме следобед Комисия по икономическа политика и туризъм, за да разгледаме отново законопроекта. Всъщност в него има много значими и важни законодателни промени както за енергетиката, така и за новата електронна система, която да доведе до повече прозрачност и до по-бързо провеждане на процедурите по продажба на имоти държавна собственост, защото до момента тези имоти, при които процедурата върви по приватизация или през областни управители е твърде тежка и дълга“, заяви Савеклиева. Тя уточни, че се стремят максимално да облекчат процедурата и тя да стигне до много повече заинтересовани лица, което да доведе и до повишаване на обявяваните цени. „Нашият ангажимент, а и моят като зам.-председател на Комисията по икономическа политика и туризъм, е максимално бързо утре следобед да проведем заседание на комисията“, каза още тя.", "date": "2018.07.24", "title": "Даниела Савеклиева, ГЕРБ: Промените в Закона за приватизацията целят да облекчат процедурата по продажба на държавни имоти, за да стигне до повече заинтересовани лица"}
{"url": "http://www.focus-news.net/news/2018/07/24/2549124/kyustendil-zaradi-tleeshtoto-smetishte-kray-kocherinovo-e-vaveden-v-izpalnenie-plan-za-deystvie-pri-golemi-i-slozhni-pozhari.html", "text": "Заради тлеещото сметище край Кочериново е въведен в изпълнение план за действие при големи и сложни пожари. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ става въпрос за план на Регионалната дирекция „Пожарна безопасност и защита на населението” за действие при кризи, извънредни ситуации и защита при бедствия в частта „Действия при големи и сложни пожари. Продължават усилията на противопожарните екипи за локализиране и ликвидиране на пожара в сметището на село Бараково. Екипите на пожарната оказват пълно съдействие на местната власт за преодоляване на последствията от възникналия инцидент. Осигурена е специализирана техника за товарене, транспортиране и запръстяване на сметището. „Фокус” припомня , че запалването в сметището започна на 21 юли вечерта. На място гасиха екипи на Районна служба „Пожарна безопасност и защита на населението” – Рила. Извършена е проверка от Регионална инспекция по околната среда и водите – Благоевград, дадени са предписания за запръстяване и уплътняване на сметището, които се изпълняват от Община Кочериново. Предстои затваряне на пътя водещ до общинското депо, което не функционира от края на 2017 година. \r\nВенцеслав ИЛЧЕВ", "date": "2018.07.24", "title": "Кюстендил: Заради тлеещото сметище край Кочериново е въведен в изпълнение план за действие при големи и сложни пожари"}
{"url": "http://www.focus-news.net/news/2018/07/24/2549125/tsvetan-tsvetanov-gerb-za-upravlyavashtata-koalitsiya-tryabva-da-prekratim-vsyakakvi-napadki-po-kakvato-i-da-bilo-tema.html", "text": "Трябва да прекратим всякакви нападки, по каквато и да било тема, Това каза на брифинг председателят на ПГ на ГЕРБ Цветан Цветанов във връзка с отношенията в управляващата коалиция, предаде репортер на  Агенция „Фокус“ . Цветанов подчерта, че ГЕРБ ще проведе разговори с коалиционните си партньори. „Трябва да прекратим всякакви нападки, по каквото и да било тема. Имаме коалиционно споразумение, управленска програма, която се изпълнява стриктно без абсолютно никакви сътресения по това, което е разписано и одобрено“, обясни Цветанов. „По теми, свърза и със законодателни инициативи на група народни представители от парламентарното мнозинство може би трябва действително да подобрим комуникацията си, защото има два – три случая, в които се внасят определени законопроекти, които в последствие водят до различно тълкуване или опити за внушения, което създава един дискомфорт и усещането, че има някаква нестабилно в коалицията. Искам да заявя категорично, когато бъде внесено предложение от коалиционните партньори, независимо от коя от партиите, винаги сме били в подкрепа, защото смятаме, че коалиционната култура изисква и парламентарна подкрепа“, обясни Цветан Цветанов.  \r\n„Ние ще бъдем тези, които ще защитаваме обществения и национален интерес, доказвали сме го във всички предложения, които сме правили и сме гласували в пленарна зала. Тук мога да заявя и за Закона за акцизите – бяхме обвинени в определен лобизъм за недимящите цигари, но се оказа, че единственото, към което сме се стремили е да влязат повече постъпления в бюджета и да се намали печалбата при възможност на всички, които дистрибутират и продават тези електронни цигари“, каза още той.  \r\n„А и вчерашния ден, когато заседавахме при премиера, всички знаят, че законодателния проект, който ще бъде внесен от МС ще изисква и допълнителен финансов ресурс. Разчетите се правят и в момента и в тази посока да бъдем обвинявани, че някой би могъл да си спести 50 и няколко милиона лева, за да може някой да се облагодетелства смятам, че това е несериозно“, допълни председателят на ПГ на ГЕРБ.  \r\n„Искам да помоля и нашите коалиционните ни партньори да изпитваме уважение един към друг. Смятам, че не са медиите мястото, където трябва да водим подобен диалог“, заяви Цветанов.", "date": "2018.07.24", "title": "Цветан Цветанов, ГЕРБ за управляващата коалиция: Трябва да прекратим всякакви нападки, по каквато и да било тема"}
{"url": "http://www.focus-news.net/news/2018/07/24/2549117/dilyana-bayraktarova-bivsh-glaven-redaktor-na-vestnik-balgarski-glas-v-atina-selishteto-mati-e-napalno-izpepeleno-izgoreli-sa-nad-1-000-kashti.html", "text": "Селището Мати е напълно изпепелено, изгорели са над 1 000 къщи и около 300 коли в района. Това каза пред  Радио „Фокус“  Диляна Байрактарова, бивш главен редактор на вестник „Български глас“ в Атина. По думите ѝ селището е напълно унищожено. „Най-тежко е положението в Рафина, Неа Макри и най-вече в селището Мати, за което имаме информация, че е напълно изпепелено. Къщите и покъщнината – всичко е изгоряло. Пълна разруха е в този район. Там бяха намерени първите 26 жертви на пожара. Има и много удавени хора, които през нощта са се мъчели да се спасяват. Има много хора, които нямат никакви документи. Направена е организация да им бъдат издадени временни, за да могат да теглят пари от банките, защото нямат нищо. Също така имат спешна нужда от всякакъв вид помощ –дрехи, бельо. Трагедията е страшна“, каза Диляна Байрактарова. Тя допълни, че издирването на жертви продължава, очаква се броят им да се увеличи. „По последна информация пожарът е възникнал умишлено и към момента е заловен албанец, който е предполагаемият извършител на палеж в района\", допълни Байрактарова.", "date": "2018.07.24", "title": "Диляна Байрактарова, бивш главен редактор на вестник „Български глас“ в Атина: Селището Мати е напълно изпепелено, изгорели са над 1 000 къщи"}
{"url": "http://www.focus-news.net/news/2018/07/24/2549126/krizisniyat-shtab-na-damtn-sledi-denonoshtno-sastoyanieto-na-yazovirite-v-stranata-vav-vrazka-s-prognozite-za-obilni-valezhi.html", "text": "Във връзка с прогнозите за обилни валежи от вчера (23 юли) е задействан кризисният щаб в Държавната агенция за метрологичен и технически надзор (ДАМТН), който следи денонощно състоянието на язовирите на територията на цялата страна. Това съобщи председателят на Държавната агенция по време на съвместен брифинг с главния секретар на агенцията Николай Николов, областния управител на Хасково Станислав Дечев, съобщиха от пресцентъра на  ДАМТН . Той допълни, че към този момент няма язовири на територията на страната, които да представляват заплаха за населението, но предвид динамичната метрологична обстановка е засилено вниманието към всички водоеми. \r\n„Ние като ръководство сме на място в региона на Хасково и Кърджали не само защото тук прогнозите са за най-обилни валежи, но и защото в тази част на страната са съсредоточени най-много водоеми.“, обясни Петър Горновски. По думите му се провеждат и срещи с кметове и представители на общини в региона, тъй като преобладаваща част от язовирите са тяхна собственост. Той подчерта, че държавната агенция имаме пълна координация с институциите и са взети всички превантивни мерки от страна на държавата. „Сега най-важното е собствениците на язовири да изпълнят предписанията на ДАМТН – да се осигури свободен обем на язовирите и да се следи денонощно тяхното ниво. Такива предписания са дадени във всички региони, където се очакват проливни дъждове“, допълни още председателят на ДАМТН и призова собствениците да бъдат максимално внимателни през следващите дни.  \r\nОт началото на годината инспекторите на ДАМТН са извършили над 1170 броя проверки на язовирни стени и съоръженията към тях на територията на областите Хасково и Кърджали, като установени за спешен ремонт са 147. Съставени са 143 акта за установено административно нарушение на язовирите на двете области. Продължават и масираните инспекции в цялата страна, като само за първите седем месеца на годината са проверени 2393 язовира и са съставени 304 акта.", "date": "2018.07.24", "title": "Кризисният щаб на ДАМТН следи денонощно състоянието на язовирите в страната във връзка с прогнозите за обилни валежи"}
{"url": "http://www.focus-news.net/news/2018/07/24/2549128/burgas-lyatnata-kampaniya-za-borba-s-trafika-na-hora-vklyuchva-mnogo-tvorcheski-produkti.html", "text": "Тазгодишната Лятна кампания срещу трафика на хора с цел сексуална експлоатация в Бургас включва създаването на концептуално свързани помежду си творчески продукти – видеоклип, рап-песен и театрален скеч и представянето им на концерт на 29 юли на сцена Охлюва от 18.30 часа. Това съобщиха от  Община Бургас . \r\nВидеоклипът разказва историята на момиче, въвлечено в сексуална експлоатация от момчето, в което е влюбена. Често срещан сюжет от реалния живот, повтарящ историите на хиляди момичета и млади жени, експлоатирани у нас и в страните от Западна Европа. В главните роли са младите актьори от театрална трупа „Валери и приятели“ – Мария и Захари. Участват и младежи, доброволци към Местната комисия за борба с трафика на хора. Клипът е озвучен от рап-изпълнителя How Haber и неговата песен „Кога ще има край“. В снимките участват танцьори от танцово студио „София“ гр. Бургас. Оператор на клипа е Антон Сорокин, а режисьор – Александра Прозецка. Организатор – Местната комисия за борба с трафика на хора, гр. Бургас. \r\nС подкрепата на местните и национални медии, видеоклипът се разпространява до широката публика. Община Бургас съдейства за прожектирането му на системата от информационни табла, разположени на ключови места в града. \r\nФиналното събитие от кампанията е планирано за 29 юли от 18.30 часа на сцена „Охлюва“, когато ще се състои Концерт на млади рок, рап и и денс изпълнители. На концерта ще звучи специално написаната за кампанията песен „Кога ще има край“. В него ще участват и млади рок, поп и хеви метъл изпълнители. \r\nТрафикът на хора е сериозен проблем, който засяга стотици хиляди хора по света. Всеки може да стане жертва на трафик на хора – млад или възрастен, мъж, жена или дете, защото съществуват различни начини един човек да бъде експлоатиран и третиран като роб. \r\nЕксплоатацията на хора носи огромни печалби срещу минимални инвестиции. Трафикът на хора е доходен бизнес, наред с трафика на оръжие и наркотици. Нашата страна е страна на произход на жертви на трафика на хора, тук те се набират и се експлоатират най-често в страните от Западна Европа. \r\nРазлични са причините един човек да попадне в ситуация на трафик на хора: \r\nБедност и желание да подобриш живота си, търсене на силни усещания, желание за луксозен живот, потребността да обичаш. Един от най-разпространените методи за въвличане по света и у нас е т.нар. метод Loverboy – когато трафикантът успява да създаде емоционална връзка с бъдещата си жертва, като я ухажва, купува ѝ скъпи подаръци, кара я да се чувства специална. Когато изгради пълно доверие у нея и предлага да заминат в чужбина, за да работят заедно. В момента, в който влюбената жена се съгласи, тя без да знае вече е попаднала в капана на сексуалната експлоатация. Следва пътуване зад граница, а животът се превръща в кошмар. Официалната статистика показва, че за 2017 г., в Бургас, 41 души са станали жертви на трафика на хора. Реалния брой е многократно по-голям.  \r\nПрестъплението трафик на хора трудно се доказва, тъй като жертвите не желаят да подават жалби в полицията и да свидетелстват срещу трафикантите. Причините са страх, срам, заплахи.", "date": "2018.07.24", "title": "Бургас: Лятната кампания за борба с трафика на хора включва много творчески продукти"}
{"url": "http://www.focus-news.net/news/2018/07/24/2549123/ziyadin-sela-aliansat-na-albantsite-shte-predlozhi-svoi-promeni-pri-izmenenieto-na-konstitutsiyata.html", "text": "Председателят на „Алианс на Албанците“ Зиядин Села вярва, че неговата партия е истинска опозиционна партия, чиито представители е трябвало да присъстват на срещите между лидерите и да има свой представител в Държавната избирателна комисия (ДИК), а не крилото на БЕСА на Билал Касами, предава скопското електронно издание  „Нова Македония“ . \r\nВъв вторник, по време на пресконференция в македонския парламент, Зиядин Села заяви че „Алианс на Албанците“ ще предложи своите промени при изменението на конституцията на страната. \r\nПромените, според Села, ще бъдат в частта на преамбюла на конституцията и ще се отнасят до държавността на народните и официалния език на страната.  Йонислав Дочев", "date": "2018.07.24", "title": "Зиядин Села: Алиансът на Албанците ще предложи свои промени при изменението на Конституцията"}
{"url": "http://www.focus-news.net/news/2018/07/24/2549131/sliven-kukleniyat-teatar-v-grada-shte-se-premesti-v-sgradata-na-voenniya-klub.html", "text": "Областният управител Чавдар Божурски беше домакин на работна среща с участието на зам.-министъра на културата Румен Димитров, кмета на Община Сливен Стефан Радев, главния експерт и ръководител на Военния клуб в Сливен Атанас Чолаков, директора на Държавния куклен театър Ефимия Павлова. Това съобщиха от  Областната администрация . \r\nПовод за срещата беше желанието на държавната и местната власт да помогнат за решаването на проблемите на ДКТ, свързани със сградния фонд. Участниците в нея се обединиха около идеята театърът да се премести във Военния клуб. Те посетиха клуба, за да се запознаят на място с възможностите за ползване на сцената, на залите и офисите, на помещенията за декори и костюми. Подробностите за договорните отношения между ДКТ и ВК тепърва ще се уточняват. \r\nСрещата е резултат от многократни предварителни разговори, които областният управител проведе с Министерството на културата и Изпълнителната агенция „Военни клубове“.", "date": "2018.07.24", "title": "Сливен: Кукленият театър в града ще се премести в сградата на Военния клуб"}
{"url": "http://www.focus-news.net/news/2018/07/24/2549133/kyustendil-dazhd-vali-v-grada-patnite-nastilki-sa-mokri.html", "text": "Пътните настилки в града са мокри, вали слаб дъжд, предаде репортер на  Радио „Фокус” – Кюстендил . По данни на дежурния в Областно пътно управление дъжд вали и на други места в областта, но без да създава проблеми за пътуващите. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.24", "title": "Кюстендил: Дъжд вали в града, пътните настилки са мокри"}
{"url": "http://www.focus-news.net/news/2018/07/24/2549132/silistra-vazstanoveno-e-dvizhenieto-po-pat--7-silistra-dulovo-v-rayona-na-selo-cherkovna.html", "text": "Възстановено е движението по път I-7 Силистра - Дулово в района на с. Черковна. Това съобщиха от пресцентъра на  Агенция „Пътна инфраструктура“ .", "date": "2018.07.24", "title": "Силистра: Възстановено е движението по път I-7 Силистра - Дулово в района на село Черковна"}
{"url": "http://www.focus-news.net/news/2018/07/24/2549129/rumen-gechev-bsp-reshenieto-za-promenite-v-zakona-za-privatizatsiyata-e-izraz-na-panika-zashtoto-se-vidya-che-gerb-i-dps-podkrepiha-balgarskite-oligarski-da-papkat-milioni-levove.html", "text": "Решението за промените в закона за приватизацията е израз на паника, защото се видя, че  ГЕРБ и ДПС подкрепиха българските олигарски да папкат милиони левове. Това каза народният представител от ПГ на „БСП за България“ пред журналисти във връзка с новата поправка в Закона за приватизация и следприватизационен контрол, предаде репортер на  Агенция \"Фокус\" .  \r\n„Премиерът Бойко Борисов нареди днес да се направят промени в закона за приватизацията и тук става въпрос за промени за стотици милиони левове. Приветствам това решение, но то е израз на паника, тъй като се видя, че ГЕРБ и ДПС подкрепиха българските олигарси спокойно да си папкат десетки милиони левове. Изключителна наглост на управляващите е да опрощават на български олигарси за това, че пред 5 години не са си изпълнили приватизационните договори. Наглост е, но управляващите го правят постоянно – гласуват си три пъти в противоречие на конституцията, гласуват си, докато мине тяхното решение, и накрая – олеле“, коментира Гечев. \r\nТой посочи, че всичко това е „страхотен резил“ . „Вчера приемат закона, а днес премиерът Борисов и председателят на тяхната партия практически оттеглят закона. Всъщност той вече е минал през парламента и не може да го изтегли, затова предлага нови текстове. Това е признак на паника. Но реакцията на българската общественост е много остра“, каза още Гечев. \r\nЦветилена СИМЕОНОВА", "date": "2018.07.24", "title": "Румен Гечев, БСП: Решението за промените в закона за приватизацията е израз на паника, защото се видя, че  ГЕРБ и ДПС подкрепиха българските олигарски да папкат милиони левове"}
{"url": "http://www.focus-news.net/news/2018/07/24/2549134/valeriy-dimitrov-obshtina-svishtov-hora-na-vazrast-ot-6-do-76-godini-uchastvat-v-masovoto-prepluvane-na-reka-dunav-kray-svishtov.html", "text": "Поверие гласи, че през август водите на реките са опасни. Това е и една от основните причини масовото преплуване на река Дунав, което се организира в Свищов, да се случва в края на юли. Това каза в предаването „Добре дошли в Свищов“ на  Радио „Фокус“ – Велико Търново  Валерий Димитров, гл. експерт „Ръководител спорт“ в Община Свищов. Той добави, че проявата няма състезателен характер. Подготовката за нея вече е към своя край и е помислено за сигурността на всички участници. „Инициативата е подготвена съвместно от много специалисти. Има осигурен лекарски състав, който преглежда плувците преди самото преплуване. Мери се кръвно налягане, проверява се дали са хапнали, изготвя се цял медицински статус. В преплуването обикновено се включват и между 50 и 60 спасители от висока категория, които отговарят, за да няма удавяния и инциденти, тъй като преплуването е доста тежко“, коментира специалистът. Участниците пък са на възраст от 5-6 години до над 70. Интересът към проявата е доста сериозен и една от причините е, че тя е единствената по рода си у нас, с такива мащаби. Включването е без предварително записване, нужно е просто всеки желаещ да се яви в деня на преплуването – 28 юли, в 09.00 часа в местността Паметниците. \r\nЛуиза ТРАНЧЕВА", "date": "2018.07.24", "title": "Валерий Димитров, Община Свищов: Хора на възраст от 6 до 76 години участват в масовото преплуване на река Дунав край Свищов"}
{"url": "http://www.focus-news.net/news/2018/07/24/2549130/danail-kirilov-gerb-predlagame-da-se-zabranyat-izmeneniya-na-zadalzheniya-vazlozheni-s-privatizatsionen-dogovor-nezavisimo-ot-nastapili-promeni-sled-sklyuchvaneto-mu.html", "text": "Предлагаме да се забранят изменения на задължения, възложени с приватизационен договор, независимо от настъпили промени след сключването му. Това каза на брифинг в парламента председателят на Правна комисия и депутат от ГЕРБ Данаил Кирилов, предаде репортер на  Агенция „Фокус“ . По думите му във вчерашния ден министър-председателят и лидер на ПП ГЕРБ Бойко Борисов е поставил задача да се разработи спешно законодателно решение, което безусловно да прегради възможността за обратно неправилно тълкуване, че се променят вече поети ангажименти по приватизационни договори. \"По тази причина, след като направихме задълбочено експертно обсъждане, нашето предложение е следното: да се създаде нова точка „32Г“, на мястото на тази, която беше коментирана и се коментира в публичното пространство със следното съдържание: забраняват се изменения на задължения, възложени с приватизационен договор, независимо от настъпили промени след сключването му, включително заплащане на цена, извършване на инвестиции, погасяване на просрочени публични задължения на приватизираното дружество, както и предсрочни задължения за изплащане на трудови възнаграждения“, посочи Данаил Кирилов. Той каза, че не могат да се намаляват, предоговарят или изключват неустойки, обезщетения или други санкционни последици от други договорни задължения, независимо дали са съществени, допълнителни или специфични. „Тук ще отворя една скоба за разяснение по правно-техническо естество, наистина ГЕРБ няма нищо общо с интерпретациите, които бяха разпространени в публичното пространство, ние бяхме вкарани в един дебат, който не беше нашият дебат“, посочи депутатът. По думите му те не са използвали понятието „специфични задължения“. „Виждаше се, че има несъответствие в текстовете, но те бяха подкрепени от икономическа комисия. След като се стигне до гласуване в Пленарна зала и след като не е имало допълнителен доклад на съответната комисия остава да подкрепим изводите на членовете на комисията“, обясни той. Според него „специфични задължения“ са абсолютно неотносими към договора, към който се свързват съответните проблеми. Той уточни, че изпълнява заръката на Борисов и поясни, че не са щадили правителството и не са заемали страна в този спор. „Правителството миналата година изрично е гласувало да се предоставят 2 100 млн., за да може да продължи съдебният спор във връзка с приватизационния договор във Върховния касационен съд. Ние не знаехме за предполагаеми анализи и връзки. Този договор, който се коментира, е сключен през 2008 г. За него периодът за след приватизационен контрол е изтекъл. Няма как да се свържат подобни изменения с тези последици“ посочи още Кирилов. Той коментира, че след приватизационен контрол се водят споровете с подкрепата на държавата.", "date": "2018.07.24", "title": "Данаил Кирилов, ГЕРБ: Предлагаме да се забранят изменения на задължения, възложени с приватизационен договор, независимо от настъпили промени след сключването му"}
{"url": "http://www.focus-news.net/news/2018/07/24/2549140/boris-tsvetkov-lrs-montana-preventsiya-sreshtu-afrikanskata-chuma-po-svinete-tryabva-da-ima-no-tryabva-da-se-otchetat-i-vsichki-opasnosti-ot-lova-prez-lyatoto.html", "text": "Превенция срещу африканската чума по свинете трябва да има, но трябва да се отчетат и всички опасности от лова през лятото. Това каза за  Радио „Фокус“ – Видин  Борис Цветков, председател на ЛРС - Монтана. Той посочи, че ловците от областта се подкрепят с декларация становището на НС на Българския ловно-рибарски съюз. „Ловците от монтанските ловни дружинки бяха инструктирани от представители на Горските стопанства и от ветеринарни специалисти. Всички ловни дружинки са подготвили площадки, на които ще се вземат проби от убитите диви прасета“, каза Борис Цветков. Той заяви, че през миналата година дружинките в областта са изпълнили плана за отстрел на диви прасета на 102%. „Не вярвам да преминават сега диви прасета през Дунав, реката е пълноводна в нашия участък и дивите свине с малките приплоди няма да минат. Нашите дружинки, чиито територии са в полето няма да имат успешен лов – сега на техните територии почти няма диви прасета“, каза Борис Цветков. Той допълни, че този лов трябва да се извършва с голямо внимание от ловците. \r\nАнна ЛОЗАНОВА", "date": "2018.07.24", "title": "Борис Цветков, ЛРС - Монтана: Превенция срещу африканската чума по свинете трябва да има, но трябва да се отчетат и всички опасности от лова през лятото"}
{"url": "http://www.focus-news.net/news/2018/07/24/2549138/ministar-rumen-porozhanov-v-dobrich-vsichko-koeto-se-pravi-po-otnoshenie-na-zaplahata-ot-bolestta-afrikanska-chuma-po-svinete-e-s-tsel-maksimalna-preventsiya.html", "text": "Всичко, което се прави в момента по отношение на заплахата от болестта африканска чума по свинете, е с цел максимална превенция. Това заяви на брифинг в Добрич министърът на земеделието, храните и горите Румен Порожанов, предаде кореспондентът на  Радио „Фокус” – Варна . Министър Порожанов взе участие в заседание на областния координационен щаб в Добрич във връзка с предприемане на мерки за недопускане и ограничаване на заболяването африканска чума по свинете. По думите му се препоръчва в коридорите на транспортните средства в региона да няма наличие на тези животни, защото сега има голям поток от зърновози. Той добави, че до 10 дни ще бъде изградена оградата, максимално бързо, като в областта на Добрич изграждането ще започне от Кардам. Оградата ще обхване 133 км сухопътна граница, ще е бодлива тел в 4 реда, а на пътеките на животните (диви прасета) оградата ще е подсилена с така наречената мрежа „Бруно“. Отправен е апел към ръководствата на всички свинекомплекси мерките за биосигурност там да бъдат на много високо ниво. Министърът подчерта, че е много важен контролът по границата и на самите ГКПП. Днес са проверени два ГКПП, като единият е на Кардам. Изискването е да не се внася от Румъния свинско месо и хранителни продукти, съдържащи такова месо. Проверяват се багажи и коли, при установено наличие на забранени продукти, те се изземват, поставят се във фризери и след това се унищожават. \"Към момента на ГКПП \"Кардам\" се извършва машинно дезинфекциране, до дни ще бъде възстановена и ямата там\", каза Румен Порожанов. Осъществява се абсолютен контрол на движението на животни. Не се допуска на такива без документи. Около 450 000 са свинете в страната, близо 350 000 от тях се отглеждат в индустриални ферми с много добра биосигурност. Големите свинекомплекси в областта са в село Козлодуйци (45 хиляди прасета), в с. Къпиново – два (със 720 свине майки и един за подрастващи прасенца с 6 000), в с. Карапелит (900 животни) и в с. Ловчанци (две по-малки ферми). Свинекомплексът в село Септемврийци е ликвидиран. Целта на заседанията на областните щабове е да се координират всички държавни органи по места по отношение на превенция на болестта африканска чума по свинете.  \r\nНа брифинга присъстваха директорът на БАБХ д-р Дамян Илиев, директорът на Главна дирекция на Гранична полиция гл. комисар Светлан Кичиков, директорът на Агенцията по горите, гл. комисар Младен Маринов, гл. секретар на МВР. Към момента има информация за регистрирани 400 огнища на африканска чума по свинете в съседна Румъния, заразата е стигнала до границата ни.  \r\nЖулиета НИКОЛОВА", "date": "2018.07.24", "title": "Министър Румен Порожанов в Добрич: Всичко, което се прави по отношение на заплахата от болестта африканска чума по свинете, е с цел максимална превенция"}
{"url": "http://www.focus-news.net/news/2018/07/24/2549127/rumen-gechev-bsp-reshenieto-promenite-v-danaka-na-nagrevaemite-tyutyunevi-izdeliya-da-vleze-v-sila-ot-1-oktomvri-e-grubo-narushenie-na-zakonite.html", "text": "Решението промените в данъка на нагреваемите тютюневи изделия да влезе в сила от 1 октомври е грубо нарушение на законите. Това каза народният представител от ПГ на „БСП за България“ пред журналисти след днешното заседание на бюджетната комисия във връзка с изменения в Закона за акцизите и данъчните складове, предаде репортер на  Агенция „Фокус“ . \r\n„Това решение за промените в данъка за нагреваемите тютюневи изделия да влезе в сила от 1 октомври е грубо нарушение в Закона за обществените финанси и противоречи на нормативните актове на Народното събрание, тъй като няма никакви разчети, няма никакви числа. Един твърди, че ще съберем 3 млн. лв., а аз мога да твърдя, че ще съберем 3 лв. Къде са им сметките? Какви ще са ефектите върху търсенето на другите цигари?“, коментира Гечев.  \r\nТой посочи, че не съм пушач и този въпрос пряко него не го вълнува, но като народен представител го интересува какво става с пазара на цигарите. „Тези цигари са вредни, но са по-малко вредни от класическите – това го заявяват лаборатории от цял свят. Цитирах в парламента на първо четене шефа на Федералната агенция по храните и лекарствата на САЩ, който преди няколко дни направи изявление, че САЩ поемат курс към диференциация на акциза върху тези цигари. А ние вървим в обратна посока. Още повече, че самите управляващи го предложиха преди няколко месеца. И сега какво ни казват – „сбъркахме преди 8 месеца“. Каква ни е гаранцията и че сега не бъркат? Затова гласувахме против“, обясни Гечев. \r\nЦветилена СИМЕОНОВА", "date": "2018.07.24", "title": "Румен Гечев, БСП: Решението промените в данъка на нагреваемите тютюневи изделия да влезе в сила от 1 октомври е грубо нарушение на законите"}
{"url": "http://www.focus-news.net/news/2018/07/24/2549139/komisar-stoyno-tsvetkov-sdvr-povod-za-prestrelkata-pri-koyato-postrada-50-godishen-mazh-e-tova-che-kucheto-mu-e-markiralo-teritoriyata-si-pred-magazina-na-izvarshitelya.html", "text": "Повод за престрелката, при която пострада 50-годишен мъж, е това, че кучето му е маркирало територията си пред магазина на извършителя. Това каза началникът отдел „Разследване“ към СДВР комисар Стойно Цветков по време на брифинг по повод битовият скандал, в който 50-годишен мъж беше прострелян в корема по-рано днес, предаде репортер на  Агенция „Фокус“ . „Днес около 10.00 часа е получен сигнал за стрелба в подлеза на бул. „България“ и бул. „Гоце Делчев“. В близост е имало колеги, които дори са чули шума от изстрела. Незабавно са реагирали, слезли са долу и са заловили 59-годишния извършител на деянието. Те също така са установили и пострадалия, който е 50-годишен мъж. След пристигане на екипите на „Спешна помощ“ той е откаран в болнично заведение, където се обработва оперативно“, допълни той. „Има палка, която е иззета от местопроизшествието, но не разполагаме с данни пострадалият да е извадил палката за самозащита. По данни на свидетелите и на съпругата на пострадалия тази палка се носи, ако има проблем с кучето. Извършени са неотложните действия. Данните са докладвани на прокуратурата и случая се наблюдава от Градската прокуратура. В момента се работи с извършителят – той има една криминална регистрация назад във времето за нанасяне на телесна повреда. Пистолетът му е законно притежаван“, заяви още комисар Цветков. \r\nЦветелин ДИМИТРОВ", "date": "2018.07.24", "title": "Комисар Стойно Цветков, СДВР: Повод за престрелката, при която пострада 50-годишен мъж, е това, че кучето му е маркирало територията си пред магазина на извършителя"}
{"url": "http://www.focus-news.net/news/2018/07/24/2549141/blagoevgrad-intenziven-e-trafikat-za-tovarni-avtomobili-na-vhod-na-gkpp-kulata.html", "text": "Интензивен е трафикът за товарни автомобили на вход на ГКПП „Кулата“. Това съобщиха за  Радио „Фокус“ – Пирин  от ГД „Гранична полиция“. На граничен пункт „Илинден“ движението се извършва нормално. \r\nЛора КАЛЧЕВА", "date": "2018.07.24", "title": "Благоевград: Интензивен е трафикът за товарни автомобили на вход на ГКПП „Кулата“"}
{"url": "http://www.focus-news.net/news/2018/07/24/2549137/kathimerini-dvama-polski-grazhdani-sa-se-udavili-v-gartsiya-opitvayki-se-da-izbyagat-ot-pozharite.html", "text": "Туристическа агенция в Полша съобщи, че полска гражданка и нейният син са сред десетте човека, които са се удавили, след като лодката им се е преобърнала по време на евакуация от пожарите в Гърция, предава електронното издание на гръцкия вестник  Kathimerini . \r\nЯнуш Смигиелски, заместник-председател на туристическата агенция, заяви във вторник че майката и синът са били на почивка в Мати, източно от Атина. \r\nТой поясни, че гръцката морска полиция и други сили са били евакуирали 45 души от хотел в Мати в лодки, когато една от тях се е преобърнала, убивайки всички в нея. Смигиелски добави, че телата на двамата полски граждани са били намерени.  Йонислав Дочев", "date": "2018.07.24", "title": "Kathimerini: Двама полски граждани са се удавили в Гърция, опитвайки се да избягат от пожарите"}
{"url": "http://www.focus-news.net/news/2018/07/24/2549143/sport-andrea-pirlo-smyata-che-kristiano-ronaldo-shte-donese-na-yuventus-trofeya-ot-shampionska-liga.html", "text": "Бившият полузащитник на Милан и Ювентус Андреа Пирло похвали бившия си клуб за привличането на Кристиано Роналдо и заяви, че този трансфер може да донесе трофея от Шампионска лига за отбора от Торино. „Роналдо може да донесе това нещо, което липсваше на Ювентус, за да спечели Шампионска лига. Щастлив съм за Ювентус, защото в клуба дойде огромен шампион. Роналдо е футболист, който може да помогне на Юве да спечели Шампионска лига“, заяви Пирло.", "date": "2018.07.24", "title": "Спорт: Андреа Пирло смята, че Кристиано Роналдо ще донесе на Ювентус трофея от Шампионска лига"}
{"url": "http://www.focus-news.net/news/2018/07/24/2549136/vmro-dpmne-parvo-da-se-uredyat-zakonite-za-pravitelstvoto-i-finansiraneto-a-sled-tova-za-dik.html", "text": "Първо в парламента да минат останалите договорени неща от срещата между лидерите на четирите най-големи партии, проведена в понеделник, а това са Законът за финансирането на политическите партии и създаването на служебно правителство по пържинския модел, и едва след това да бъдат гласувани членовете на Държавната избирателна комисия (ДИК), призоваха от опозиционната ВМРО-ДПМНЕ, предава македонската електронна медия  „Плюс Инфо“ . \r\nОт ВМРО-ДПМНЕ поясниха, че техните предложения вече са подготвени и са известни на обществеността, но най-важното е процесът да продължи, както е бил договорен в понеделник между лидерите. \r\n„Предложенията са подготвени и вече са публично обявени. Вчера публично беше договорено в първата част от лидерската среща и публично обявено от страна на премиера (на Македония Зоран) Заев, че трябва да се гласуват договорените работи в парламента, а това са Законът за финансирането на политическите партии и създаването на служебно правителство по пържинския модел, и след това да се гласува за ДИК по стария принцип и модел. Това, което е най-важно, е че процесът на договореното от вчера трябва да започне и да се пренесе в парламента, а едва след това да се гласуват членовете на ДИК“, заяви говорителят на ВМРО-ДПМНЕ Димче Арсовски.  Йонислав Дочев", "date": "2018.07.24", "title": "ВМРО-ДПМНЕ: Първо да се уредят законите за правителството и финансирането, а след това за ДИК"}
{"url": "http://www.focus-news.net/news/2018/07/24/2549142/tsvetan-tsvetanov-gerb-ochakvame-s-barzinata-na-nalozhenoto-veto-prezidentat-da-otgovori-na-vaprosite-zatova-kade-e-sumata-ot-16-mlrd-lv-ostanala-sled-sluzhebnoto-pravitelstvo.html", "text": "Очакваме с бързината на наложеното вето, президентът да отговори на въпросите затова къде е сумата от 1,6 млрд. лв., останала след служебното правителство. Това каза на брифинг председателят на ПГ на ГЕРБ Цветан Цветанов във връзка с наложеното вето от държавния глава Румен Радев на разпоредби от Закона за допълнение на Закона за приватизация и следприватизационен контрол, предаде репортер на  Агенция „Фокус“ .    \r\n„Хубаво е, че президентът наложи вето, защото не знам как щяхме да продължим този режим на взаимно тълкуван на нормите, които сме приели.  Може би президентът има изпреварваща информация от вчерашното заседание при премиера, за да може днес да избърза с налагането на ветото. Искам да кажа, че не винаги конфронтацията, която някой залага да има между президентската институция и парламента, в случая с наложено вето и дали ще е отхвърлено или прието - ние казваме, че ще се съобразим с мотивите на президента и няма да внесем нашия законопроект. По този начин показваме действително отговорността, с която се отнасяме към опитите за внушения и за манипулиране на обществото по тези текстове“, обясни Цветанов. \r\n„В духа на спортсменството и на добрия тон – надяваме се, че президентът ще даде отговор как и къде са тези, 1,6 млрд. лв., които са останали след управлението на служебното правителство. Ние знаем, че има по-малко приходи за този период в Агенция „Митници“ и знаем, че постъпленията в бюджета бяха някъде над 100 млн. по-малко съпоставимо със същия период на предишната година, когато имахме стабилно управление, не бяхме в предизборна ситуация и не бяхме със служебен кабинет“, коментира още той. „Искаме и очакваме както бързината, с която беше произнесена президентската администрация, респективно президентът с подписа му за налагане на вето на този законопроект, но разчитаме с бързина да бъдат дадени отговори на поставените въпроси, зададени от народни представители на ГЕРБ на предишна пресконференция за този 1,6 млрд. лв. „, каза още Цветан Цветанов.", "date": "2018.07.24", "title": "Цветан Цветанов, ГЕРБ: Очакваме с бързината на наложеното вето, президентът да отговори на въпросите затова къде е сумата от 1,6 млрд. лв., останала след служебното правителство"}
{"url": "http://www.focus-news.net/news/2018/07/24/2549148/blagoevgrad-zadarzhan-e-uchastnik-v-opit-za-telefonna-izmama-za-12-000-lv.html", "text": "В Районна прокуратура – Благоевград е започнало досъдебно производство за извършена телефонна измама. Това съобщиха от пресцентъра на  Апелативна прокуратура - София . В резултат на проведените общоиздирвателни мероприятия и действия по разследването е бил установен съучастник в извършване на деянието – мъж с инициали Г.Р. С постановление на прокурор същият е бил привлечен в качеството на обвиняем.  \r\nЗа времето от около 9.00 часа до 13.30 часа на 20 юли 2018 г. в Благоевград, в съучастие с неизвестно по делото лице, Г.Р. възбудил и поддържал заблуждение у А.Р. На пострадалия било заявено, че след предаване на сумата от 12 000 лева ще бъде извършена животоспасяваща операция на сина му. Според дадените му инструкции, парите следвало да бъдат оставени пред жилищен блок в града на човек, изпратен от „доктора“.  \r\nПрестъпното деяние останало недовършено от Г.Р., поради задържането му от органите на ОД на МВР - Благоевград.  \r\nВчера, 23 юли 2018 г., по искане на Районна прокуратура – Благоевград съдът е наложил на обвиняемия мярка за неотклонение „задържане под стража“.  \r\nМеждувременно е приключило наказателно производство за същото престъпление по внесен в съда обвинителен акт на Районна прокуратура – Благоевград. Подсъдимият с инициали Д.Р. от с. Долни Дъбник, обл. Плевен е бил признат за виновен за извършена телефонна измама по схемата „съдействие на полицията“. Той действал като помагач – в съучастие с неустановени по делото лица – извършители, с цел да набави за себе си и за другиго имотна облага. Д.Р. умишлено улеснил извършителите да поддържат заблуждение у двама възрастни мъже, в резултат на което им била причинена парична вреда.  \r\nС влязла в сила осъдителна присъда на първоинстанционния съд на Д.Р. е наложено наказание „Лишаване от свобода“ за срок от две години и осем месеца, което е отложено с изпитателен срок от пет години.", "date": "2018.07.24", "title": "Благоевград: Задържан е участник в опит за телефонна измама за 12 000 лв."}
{"url": "http://www.focus-news.net/news/2018/07/24/2549145/pazardzhik-tsarkvata-sveti-georgi-v-selo-ivaylo-e-s-podnoven-pokriv-i-dve-novi-kambani-blagodarenie-na-daritelskata-kampaniya-za-nabirane-na-sredstva.html", "text": "Църквата „Свети Георги“ в село Ивайло е с подновен покрив и две нови камбани, благодарение на Георги Иванов, който инициира дарителската кампания за набиране на средства преди време за нова камбана. Това каза за  Радио „Фокус“ - Пазарджик  Милчо Донгов, кмет на населеното място. Той уточни, че така двете камбани – старата руска, и новата – излята в Пловдив, ще звънят заедно, като досегашната, която е спукана, може да продължи да се използва, а след това ще звъни само новата. По думите му църквата се нуждае и от измазване на стените, както и от изменение на водоснабдяването и изнасяне на водомера, но това ще стане с времето. „В двора на църквата ще се направи навес, където по традиция се приготвя и раздава курбан за здраве на вярващите“, каза Донгов. \r\nРадослава МУРДЖЕВА", "date": "2018.07.24", "title": "Пазарджик: Църквата „Свети Георги“ в село Ивайло е с подновен покрив и две нови камбани благодарение на дарителската кампания за набиране на средства"}
{"url": "http://www.focus-news.net/news/2018/07/24/2549149/varna-proliven-dazhd-predizvika-zadrastvaniya-na-mnogo-mesta-v-grada.html", "text": "Проливният дъжд, който се изсипа над Варна през последния половин час предизвика задръствания на много места в града, предаде репортер на  Радио „Фокус“ – Варна . От Пътна полиция съобщават, че обичайно трудности при придвижването има на булевардите „Владислав Варненчик“, „Сливница“, „Васил Левски“ и „Цар Освободител“, както и в района на ремонтните дейности на ул. „Струга“. За момента не са постъпвали сигнали за закъсали автомобили на крайезерната улица „Девня“, където при проливни валежи нерядко на пътното платно се събират огромни количества вода. Днес за Варна е обявен „жълт код“ за обилни валежи и гръмотевици. По данни на Националния институт по метеорология и хидрология очаква се количествата дъжд да достигнат 30 - 35 л/кв. м. \r\nДиана СТОЕВА", "date": "2018.07.24", "title": "Варна: Проливен дъжд предизвика задръствания на много места в града"}
{"url": "http://www.focus-news.net/news/2018/07/24/2549146/tsvetan-tsvetanov-gerb-iskam-mnogo-yasno-da-zayavya-che-vsyako-edno-obsazhdane-v-partiyata-se-pravi-predvaritelno-i-s-ministar-predsedatelya-boyko-borisov.html", "text": "Искам много ясно да заявя, че всяко едно обсъждане в партията се прави предварително и с министър-председателя Бойко Борисов, защото той освен премиер на страната е и председател на политическа партия ГЕРБ. Това каза председателят на ПГ на ГЕРБ Цветан Цветанов по време на брифинг на партията в отговор на въпрос защо премиерът Бойко Борисов е трябвало да се намеси при Закона за приватизацията и не се ли повтаря случая със Закона за автомобилната камара, предаде репортер на  Агенция „Фокус“ . Той посочи, че разговорът, който са провели с премиера Борисов, е бил във връзка с вчерашното му участие в една от националните телевизии. „Въпросът, който ми беше зададен и това, което оставаше като някакво усещане, е действително, че има нещо, което не сме направили“, обясни председателят на ПГ на ГЕРБ Цветан Цветанов. „Затова направихме това заседание, стигнахме до извод и сме дали съответното предложение\", посочи той. По думите му намесата от страна на министър-председателя Бойко Борисов е вследствие на много разговори, които са проведени с всички лица, които имат пряко отношение със законодателната власт и с управленските решения, които се вземат в страната.", "date": "2018.07.24", "title": "Цветан Цветанов, ГЕРБ: Искам много ясно да заявя, че всяко едно обсъждане в партията се прави предварително и с министър-председателя Бойко Борисов"}
{"url": "http://www.focus-news.net/news/2018/07/24/2549151/blagoevgrad-okrazhnata-prokuratura-predade-na-sad-chetirima-dushi-za-pritezhanie-i-razprostranenie-na-narkotitsi.html", "text": "Окръжна прокуратура – Благоевград е внесла за разглеждане в съда обвинителен акт срещу четирима обвиняеми с инициали С.К., А.Д., Б.Д. и Н.Е., за извършени от тях престъпления – незаконно придобиване, държане, разпространение на наркотични вещества в големи количества и пренасянето им през границата на страната. Това съобщиха от пресцентъра на  Апелативна прокуратура - София . \r\nОколо 20.00 часа на 28 ноември 2017 г., в района на хотел „Мантар“ в с. Марикостиново, община Петрич, обвиняемият С.К. разпространил високорисково наркотично вещество в особено големи размери на другия обвиняем по делото - А.Д. Дрогата, с тегло 1984 грама, била разпределена в четири пакета, облепени с кафяво тиксо, и представлявала хероин. Общата му стойност възлиза на 128 960 лева.  \r\nПосредничеството между двамата било осъществявано от Б.Д., който оказвал съдействие за връзка помежду им, уреждане на място на срещата и транспортиране на единия от извършителите, както и уговаряне и предаване на парите за заплащане на наркотичното вещество.  \r\nОсвен това количество наркотик, обвиняемият С.К. незаконно държал в с. Тополница високорискови наркотични вещества от различен вид, предназначени за разпространение – коноп (марихуана), хероин, кокаин, метаамфетамин. Тяхната стойност, определена съгласно ПМС за определяне на цените на наркотичните вещества за нуждите на съдопроизводството, е 108 937,66 лева.  \r\nВ продължение на месеци преди тези събития обвиняемият А.Д., в съучастие със С.К. и Б.К., умишлено склонил Н.Е., като му обещал заплащане и помощ при пренасяне на дрога през държавната граница на България. Той давал съвети и разяснения, осигурил преправена акумулаторна батерия с изграден в нея тайник, набавил парична сума, необходима за пътуването.  \r\nОколо 6.00 часа на 29 ноември 2017 г. в с. Марикостиново четирите пакета с хероин били предадени от А.Д. на Н.Е. с цел трафик. Един час по-късно извършителят направил опит да пренесе наркотика през ГКПП „Кулата\", в посока от България за Гърция, с лек автомобил „Фолксваген“. Дрогата била укрита във фабрична кухина, намираща се под предна лява седалка на автомобила, в нарочно технологично променен акумулатор. Престъпното деяние останало недовършено поради залавянето на извършителя от служителите на МВР.  \r\nПредстои делото да продължи в съда.", "date": "2018.07.24", "title": "Благоевград: Окръжната прокуратура предаде на съд четирима души за притежание и разпространение на наркотици"}
{"url": "http://www.focus-news.net/news/2018/07/24/2549152/varna-zhena-s-motoped-e-postradala-pri-intsident-v-rayona-na-bul-vladislav-varnenchik.html", "text": "Жена с мотопед е пострадала при инцидент на паркинга на строителен хипермаркет на бул. „Владислав Варненчик“ преди изхода от Варна. Това съобщиха за  Радио „Фокус“ – Варна  от сектор КАТ в Пътна полиция. По данни на органите на реда жената не е в тежко състояние, няма опасност за живота ѝ. От началото на дена на територията на Варна са станали общо десет пътни произшествия. Няма други пострадали хора. Регистрирани са само материални щети. \r\nДиана СТОЕВА", "date": "2018.07.24", "title": "Варна: Жена с мотопед е пострадала при инцидент в района на бул. „Владислав Варненчик“"}
{"url": "http://www.focus-news.net/news/2018/07/24/2549155/api-shofyorite-da-se-dvizhat-s-povisheno-vnimanie-na-pat--208-v-uchastaka-provadiya-aytos-poradi-patnotransportno-proizshestvie.html", "text": "Шофьорите да се движат с повишено внимание на път ІІІ-208 в участъка Провадия - Айтос поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Участъкът е сигнализиран с пътни знаци и ограничение на скоростта от 30 км/ч.", "date": "2018.07.24", "title": "АПИ: Шофьорите да се движат с повишено внимание на път ІІІ-208 в участъка Провадия - Айтос поради пътнотранспортно произшествие"}
{"url": "http://www.focus-news.net/news/2018/07/24/2549156/lovech-vazstanoveno-e-dvizhenieto-po-pat--358-teteven-yablanitsa-v-rayona-na-selo-glozhene.html", "text": "Възстановено е движението по път ІІІ-358 Тетевен - Ябланица в района на село Гложене. Това съобщиха от пресцентъра на  Агенция „Пътна инфраструктура“ .", "date": "2018.07.24", "title": "Ловеч: Възстановено е движението по път ІІІ-358 Тетевен - Ябланица в района на село Гложене"}
{"url": "http://www.focus-news.net/news/2018/07/24/2549144/menda-stoyanova-gerb-rastat-ot-50-na-potreblenie-na-nagrevaemite-tyutyunevi-izdeliya-ni-motivira-da-napravim-predlozhenieto-za-promyana-v-aktsiza-sega-a-ne-v-kraya-na-godinata.html", "text": "Ръстът от 50% на потребление на нагреваемите тютюневи изделия ни мотивира да направим предложението за промяна в акциза сега, а не в края на годината. Това каза народният представител от ПГ на ГЕРБ и председател на парламентарната бюджетна комисия Менда Стоянова пред журналисти след края на днешното заседание на комисията във връзка с изменения в Закона за акцизите и данъчните складове, предаде репортер на  Агенция „Фокус“ . \r\nНа въпрос как ще отговори на критиките на опозицията, че не са сметнали нещата правилно преди и как могат да им вярват, че сега са сметнати правилно, Стоянова отговори: „Когато миналата година по това време приемахме акциза за нагреваемите тютюневи изделия, считахме, че те са твърде малък дял от пазара и подобно на електронните цигари, които не успяха да се развият, ще умрат с времето. За съжаление, още през първите месеци на 2018 г. след изключително агресивна реклама на производителите на тези изделия, се оказа, че те имат ръст над 50%. И всичко това означава, че разлика от акциз от конвенционални цигари и акциза на нагреваемите тютюневи изделия просто няма да постъпи в бюджета. Това ни мотивира да направим предложението още от средата на годината, а не да чакаме края на годината, когато се правят промени в данъчните закони“, обясни тя. \r\nНа въпрос дали от 1 януари 2019 г. съотношението може да се промени и да има нови цени, Стоянова отговори: „В момента производителят на нагреваеми тютюневи изделия, който се намира на българския пазар, е един. В хода на разговорите обаче се идентифицираха още двама производители, които всеки момент ще влязат на пазара, и това най-вероятно ще доведе до още по-голямо повишаване на дела на тези изделия. И съответно ще има по-голяма загуба в бюджета от акцизна конвенционални цигари. Така че ще продължим разговорите с производителите, за да може повишението да става поетапно. Причините, поради които внесохме предложенията за изравняване на размера на акциза, бяха само бюджетни. Още повече, че от здравна гледна точка няма ясна позиция дали тези изделия са по-малко вредни, дори има различни тълкувания. Дори Световната здравна организация се произнесе с писмо до Министерството на здравеопазването, че всяко изделие, което съдържа тютюн, е вредно за здравето. Така че и този аргумент просто не е наличен“, каза още тя. \r\nСтоянова посочи, че при всички случаи ще има плавно повишаване на акциза на нагреваемите тютюневи изделия. \"Но как и кога това ще се случи това, предстои да коментираме с експерти от Министерството на финансите, Агенция „Митници“ и съответните производители“, обясни тя. Стоянова обясни, че мотивът за това не са производителите, а силната обществена реакция. \r\n„Изненада съм от рязката позиция на БСП, която иначе е доста сериозен искател на средства за разходи в бюджета, но когато става дума за приходи, те са против. Наистина съм изненадана от тази реакция, но явно тя беше добре организирана и постигна своя ефект. В крайна сметка ние сме тук не за да налагаме едно или друго свое решение, а да се съобразяваме с общественото мнение“, каза още тя. \r\nЦветилена СИМЕОНОВА", "date": "2018.07.24", "title": "Менда Стоянова, ГЕРБ: Ръстът от 50% на потребление на нагреваемите тютюневи изделия ни мотивира да направим предложението за промяна в акциза сега, а не в края на годината"}
{"url": "http://www.focus-news.net/news/2018/07/24/2549135/komisiyata-po-byudzhet-i-finansi-reshi-na-vtoro-chetene-aktsizat-na-nagrevaemite-tyutyunevi-izdeliya-da-bade-233-lv-na-1-kg-tyutyun.html", "text": "Koмисията по бюджет и финанси реши на второ четене акцизът на нагреваемите тютюневи изделия да бъде 233 лв. на 1 кг тютюн, предаде репортер на  Агенция „Фокус“ . Това стана ясно на днешното заседание на Комисията по бюджет и финанси в Народното събрание. По този начин данъкът на нагреваемите тютюневи изделия ще бъде 40% от този на обикновените цигари. Промените ще влязат в сила от 1 октомври. Предстои предложенията да бъдат гласувани и от Народното събрание.  \r\nЦветилена СИМЕОНОВА", "date": "2018.07.24", "title": "Koмисията по бюджет и финанси реши на второ четене акцизът на нагреваемите тютюневи изделия да бъде 233 лв. на 1 кг тютюн"}
{"url": "http://www.focus-news.net/news/2018/07/24/2549150/menda-stoyanova-gerb-otteglih-predlozhenieto-za-banderol-na-birata-v-opakovki-nad-5-l-zashtoto-vidyahme-che-na-tozi-etap-tehnicheski-e-nevazmozhno-proizvoditelite-da-izpalnyat-tova-iskane.html", "text": "Оттеглих предложението за бандерол на бирата в опаковки над 5 л, защото видяхме, че на този етап техническо е невъзможно производителите да изпълнят това искане. Това каза народният представител от ПГ на ГЕРБ и председател на парламентарната бюджетна комисия Менда Стоянова пред журналисти след края на днешното заседание на комисията във връзка с изменения в Закона за акцизите и данъчните складове, предаде репортер на  Агенция „Фокус“ . \r\nСтоянова обясни, че предложението за бирата не е касаело по никакъв начин размера на акциза за бирата. „Това предложение касаеше допълнителна мярка във връзка с контрола. При проверките си НАП – особено в курортите, където се предлага all inclusive, e констатирала невъзможност да се осъществи контрола за количеството бира, което е закупено и продадено, защото all inclusive-а е включен предварително в цената и не се знае какво количество от тази напитка ще се използва“, обясни тя. \r\nСтоянова припомни, че предложението беше направено от специалисти от Агенция „Митници“. „Но след като направихме проучване на място, видяхме, че на този етап технически е невъзможно производителите на бира да изпълнят това изискване. Ако го гласуваме в този вид, в който беше, просто то нямаше как да се изпълни. Затова го оттеглих, като се разбрахме с производителите на бира да избегнем възможността за неотчитане на оборотите на заведенията от наливна бира“, каза тя. \r\nЦветилена СИМЕОНОВА", "date": "2018.07.24", "title": "Менда Стоянова, ГЕРБ: Оттеглих предложението за бандерол на бирата в опаковки над 5 л, защото видяхме, че на този етап технически е невъзможно производителите да изпълнят това искане"}
{"url": "http://www.focus-news.net/news/2018/07/24/2549159/ministerstvo-na-okolnata-sreda-i-vodite-preduprezhdava-za-ochakvano-pokachvane-na-rechnite-niva.html", "text": "Във връзка с прогнозата на НИМХ – БАН за очаквани интензивни валежи с количества 20 - 40 л/кв. м, на места до 60-80 л/кв. м, гръмотевични бури и локални градушки и предупреждение за опасни метеорологични явления в 25 области от страната – за 24 юли и през следващите 3 дни, Министерство на околната среда и водите предупреждава за очаквано покачване на речните нива. Това съобщиха от пресцентъра на  Министерството на околната среда и водите . \r\nВ МОСВ всеки ден се анализира постъпващата от НИМХ – БАН прогноза за времето, валежите, предупрежденията за опасни явления и влиянието им върху оттока на реките и язовирите в страната. Информацията се публикува на страницата на министерството и се изпраща на областните управители, Държавната агенция за метрологичен и технически надзор, Главната дирекция „Пожарна безопасност и защита на населението“ и на други заинтересовани ведомства с цел предприемане на превантивни действия и мерки. \r\nМОСВ управлява и разпределя водите от комплексните и значими язовири по Приложение 1 към чл. 13 на Закона за водите. Наличните завирени обеми в тях към 24 юли 2018 г. са 5149.2 млн. куб. м и представляват 79.3% от сумата на общите им обеми – без промяна от предходния ден. Според основното им предназначение обемите са както следва: \r\n- питейно-битово водоснабдяване – 88.7% от общия им обем \r\n- напояване – 63.6 % от общия им обем \r\n- енергетика – 89.7% от общия им обем. \r\nПодробна прогноза за речните нива може да откриете на  .", "date": "2018.07.24", "title": "Министерство на околната среда и водите предупреждава за очаквано покачване на речните нива"}
{"url": "http://www.focus-news.net/news/2018/07/24/2549157/afp-tereza-mey-obyavi-che-ot-tuk-natatak-tya-shte-vodi-pregovorite-za-brekzit-s-es.html", "text": "Министър-председателят на Великобритания Тереза Мей обяви във вторник, че от тук нататък лично тя ще води преговорите за Брекзит с Европейския съюз, предава  AFP . \r\n„Аз ще водя преговорите с Европейския съюз, заедно с министъра по въпросите за Брекзит (Доминик Рааб), който ще ме замества“, заяви Мей в изявление пред британския парламент. \r\nКрайната дата за излизане на Великобритания от ЕС е 29 март 2019 година, а в последните дни се заговори че Островът може да напусна Евросъюза без споразумение (твърд Брекзит).  Йонислав Дочев", "date": "2018.07.24", "title": "AFP: Тереза Мей обяви, че от тук нататък тя ще води преговорите за Брекзит с ЕС"}
{"url": "http://www.focus-news.net/news/2018/07/24/2549158/danail-kirilov-gerb-v-zakona-za-privatizatsiyata-vsichki-zadalzheniya-koito-sa-sashtestveni-sa-sas-srok-za-deystvie-ot-3-do-5-godini.html", "text": "В Закона за приватизацията всички задължения, които са съществени, са със срок за действие от 3 до 5 години. Това каза на брифинг в парламента председателят на Правна комисия и депутатът от ГЕРБ Данаил Кирилов в отговор на въпрос за уточнения на новата точка, която предлагат да бъде включена в Закона за приватизацията, предаде репортер на  Агенция \"Фокус\" .  \r\nТой обясни, че е пропуснал да влезе в детайли, за това ще поясня следното. \"На практика ние нямаме скъсяване на срока при тези съществени задължения, които е поел приватизатора“, посочи депутатът. По думите му текстовете още на пръв поглед изглежда да имат нужда от редакции. \"Ако проверите Закона за приватизацията, ще видите, че се използва изразът „специфични задължения“, но в целия закон няма такива специфични задължения“, каза още той. Според него и двете изменения са без предмет и това, което се говори въобще няма смисъл. „Те няма как да действат, в закона има друго правило, което действително си осъществява задълженията“, коментира Кирилов.", "date": "2018.07.24", "title": "Данаил Кирилов, ГЕРБ: В Закона за приватизацията всички задължения, които са съществени, са със срок за действие от 3 до 5 години"}
{"url": "http://www.focus-news.net/news/2018/07/24/2549160/veliko-tarnovo-s-9-000-leva-shte-bade-asfaltirana-ulitsa-v-selo-malchovtsi-po-programata-mestni-initsiativi-na-obshtinata.html", "text": "С 9 000 лева ще асфалтират улица във великотърновското село Малчовци по програма „Местни инициативи“ на Община Велико Търново. Това съобщи за  Радио „Фокус“ – Велико Търново  Веселина Стойчева, кметски наместник на кметство Големаните. Със сумата ще бъде положен асфалт на 550 кв. м улица, водеща до местното читалище „Нов живот 1946“. Проектът вече е одобрен и се очаква дейностите да стартират в края на месец август или в началото на месец септември. Веселина Стойчева съобщи, че кметството участва с проекти по програмата „Местни инициативи“ още от самото ѝ създаване. През 2010 година е бил реализиран първият. Тогава са били преасфалтирани около 300 кв. м улица в село Нацовци. Опуснатите средства по програмата са били на стойност 3 000 лева. Още 2 800 лева са били предоставени от местен спонсор. „Оттогава всяка година участваме в тази програма. Освен през 2013 година, когато направихме една много красива чешма пред кметството в Големаните, всички други проекти бяха за асфалтиране на улици и за подобряване на инфраструктурата“, посочи Веселина Стойчева. \r\nПрограмата на Община Велико Търново „Местни инициативи” стартира през 2012 година с бюджет от 160 000 лева, като годишната финансова рамка постоянно нараства. През 2015 година тя беше 300 000 лева, а през 2016 година – 400 000 лева. \r\n„Местни инициативи” е програма на местните общности. Общината няма за цел да наложи на някое населено място да кандидатства с проект за разрешаване на точно определен проблем. Предложенията и проектите идват от местната общност – от читалищните настоятелства, от инициативните групи, от сдруженията и те изработват проект, съобразявайки се с необходимостите и приоритетите на жителите в съответните населени места. \r\nНадежда КРЪСТЕВА", "date": "2018.07.24", "title": "Велико Търново: С 9 000 лева ще бъде асфалтирана улица в село Малчовци по програмата „Местни инициативи“ на Общината"}
{"url": "http://www.focus-news.net/news/2018/07/24/2549161/parva-sagbal-sveta-sofiya-shte-otbelezhi-svetovnata-sedmitsa-na-karmeneto-s-bezplatni-lektsii-za-badeshti-i-naskoro-rodili-mayki.html", "text": "Първа САГБАЛ „Света София“ ще отбележи Световната седмица на кърменето (1 - 7 август 2018 г.) с безплатни лекции за бъдещи и наскоро родили майки. Това съобщиха от пресцентъра на  лечебното заведение . На 1, 2, 3, 6 и 7 август от 13.00 часа в презентационната зала на болницата на ул. „Михалаки Ташев“ №2, ет. 4, ще се проведе теоретично и практическо обучение, посветено на кърменето. Желаещите могат да се запишат на телефон: 02/4470 202 всеки делничен ден от 08.00 до 16.00 часа.", "date": "2018.07.24", "title": "Първа САГБАЛ „Света София“ ще отбележи Световната седмица на кърменето с безплатни лекции за бъдещи и наскоро родили майки"}
{"url": "http://www.focus-news.net/news/2018/07/24/2549163/plovdiv-prez-mesets-avgust-zapochva-rekonstruktsiya-na-podleza-pod-tsentralnata-poshta.html", "text": "През месец август започва реконструкция на подлеза под Централна поща в Пловдив. Това съобщи пред журналисти кметът Иван Тотев, предаде репортер на  Радио „Фокус“ - Пловдив . Ремонтът ще продължи до края на годината, като ул. „Гладстон“ ще бъде изцяло затворена за движение в участъка от ул. „Преслав“ до църквата „Св. Петка“. Заради преустановяването на преминаването по тази част на пътната артерия, ще бъде отворена за движение улица „Света гора“, която ще е естествена връзка между църквата „Света Петка“ и Тунела. Ще има нова организация на движението там. \r\nЦветана ТОНЧЕВА", "date": "2018.07.24", "title": "Пловдив: През месец август започва реконструкция на подлеза под Централната поща"}
{"url": "http://www.focus-news.net/news/2018/07/24/2549165/smolyan-povishena-e-opasnostta-ot-svlichane-na-zemni-masi-i-padashti-kamani-po-vsichki-patishta-v-oblastta.html", "text": "Нормално проходими са пътищата в областта. Това съобщиха за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в края на работния ден е интензивен по бул. „България“, прилежащите към него улици и кръстовища, както и входно-изходните артерии на града. \r\nНели ГЕРГЬОВСКА", "date": "2018.07.24", "title": "Смолян: Повишена е опасността от свличане на земни маси и падащи камъни по всички пътища в областта"}
{"url": "http://www.focus-news.net/news/2018/07/24/2549164/predsedatelyat-na-dans-dimitar-georgiev-e-udostoen-sas-stepenta-kavaler-na-ordena-na-pochetniya-legion-na-republika-frantsiya.html", "text": "На официална церемония на 20 юли 2018 г. в Посолството на Република Франция в София посланикът на Франция в България Н. Пр. Ерик Льобедел връчи на председателя на Държавната агенция „Национална сигурност” (ДАНС) Димитър Георгиев отличителните знаци на степента Кавалер на Ордена на Почетния легион – най-високото и авторитетно отличие на френската държава. Това съобщиха от пресцентъра на  ДАНС . \r\nВ словото си при награждаването Н.Пр. Льобедел подчерта, че наградата се връчва на Димитър Георгиев за заслугите му за укрепването на френско-българското сътрудничество в областта на сигурността. Той отбеляза, че с редица успешно приключени съвместни действия ДАНС се е превърнала в един от най-важните и ценени партньори на френските служби. Н.Пр. Ерик Льобедел изтъкна персоналната роля на Димитър Георгиев за изграждането на ефикасни двустранни отношения в полза на сигурността на общото европейско пространство.  \r\nВ отговор председателят на ДАНС заяви, че приема високата награда като оценка за работата на всички служители на Агенцията, както и като признание за отличното взаимодействие със службите от сектора за сигурност и обществен ред в България и във Франция.  \r\nОрденът на Почетния легион е френски национален орден (организация), учреден от Наполеон Бонапарт на 19 май 1802 г. и принадлежността към него е висш знак за почит и официално признание за особени военни и граждански заслуги към Република Франция.  \r\nПриемането на членове на Ордена се осъществява от президента на Република Франция, който е и Велик магистър на ордена. Орденът има три степени: кавалер, офицер и командор. Почетният легион е една от най-важните институции на френската държава и един от символите на френската република.", "date": "2018.07.24", "title": "Председателят на ДАНС Димитър Георгиев е удостоен със степента Кавалер на Ордена на Почетния легион на Република Франция"}
{"url": "http://www.focus-news.net/news/2018/07/24/2549167/veliko-tarnovo-petata-koloezdachna-obikolka-na-grada-shte-se-provede-na-27-yuli.html", "text": "Традиционната месечна колоездачна обиколка на Велико Търново ще се проведе в града. Тя ще е пета за година. Това съобщиха за  Радио „Фокус“ – Велико Търново  организаторите от “TаrnovoRuns”. Събитието се състои по традиция в последния петък от месеца от 19.00 часа. Началната точка на тръгване е западният вход на СУ „Вела Благоева“ в квартал „Бузлуджа“. Колоездачите ще преминат през кв. „Бузлуджа“, по ул. „Никола Габровски“, през центъра на Велико Търново до Царевец и обратно. При лошо време велообиколката ще бъде отменена за следващия ден или за следващия месец. \r\nКолоездачните обиколки са традиционна инициатива на групата за здравословен начин на живот и масови тренировки. Тази година сезонът стартира на 31 март. Традиционно всеки месец инициативата събира около 60 привърженици на този начин на придвижване и спорт. Миналата година подобни събития се организираха всеки последен петък от месеца. Проведоха се общо седем велообиколки. „Подобни инициативи има в почти всички по-големи градове в света – в София, Берлин, Копенхаген, Лондон, Маями, Ню Йорк… Названието им е „Критична маса“ (Critical Mass)“, посочват организаторите. \r\nНадежда КРЪСТЕВА", "date": "2018.07.24", "title": "Велико Търново: Петата колоездачна обиколка на града ще се проведе на 27 юли"}
{"url": "http://www.focus-news.net/news/2018/07/24/2549154/ministar-rumen-porozhanov-v-dobrich-za-170-stopani-sa-obraboteni-dokumentite-za-podpomagane-chrez-de-minimis.html", "text": "За 170 стопани са обработени документите за подпомагане чрез de minimis. В четвъртък е започнал приемът на документи. Става дума за онези стопани, които имат възбрана за реализация на млякото в седем общини, определени в Заповедта на ЕК като наблюдавани или това е условната 10-километрова зона. Това заяви на брифинг в Добрич министърът на земеделието, храните и горите Румен Порожанов, предаде кореспондентът на  Радио „Фокус” – Варна . Порожанов взе участие в заседание на областния координационен щаб в Добрич във връзка с предприемане на мерки за недопускане и ограничаване на заболяването африканска чума по свинете. Помощта по de minimis е 40+15 лв. по две програми за de minimis. Ще се компенсират разходи или пропуснати ползи на 1 брой овца или коза. След обработка на документите плащането на помощите се реализира до 5 дни.  \r\nЖулиета НИКОЛОВА", "date": "2018.07.24", "title": "Министър Румен Порожанов в Добрич: За 170 стопани са обработени документите за подпомагане чрез de minimis"}
{"url": "http://www.focus-news.net/news/2018/07/24/2549168/aktsenti-v-sutreshniya-blok-na-radio-fokus-dobro-utro-balgariya-na-25-yuli.html", "text": "Бедствено положение беше обявено в Община Тетевен заради последствията от проливните дъждове. Много сигнали за наводнени приземни етажи, пътни участъци, паднали дървета бяха получени в пожарните служби в Тетевен и Ловеч. Каква е обстановката тази сутрин ще разберем от кмета на Община Тетевен д-р Мадлена Бояджиева. Ще потърсим две мненията по въпроса за африканската чума по свинете, разраства ли се заплахата, достатъчни ли са предприетите мерки. Очаквайте информация по темата от Венцеслав СЛАВОВ, директор във фирми „Аякс“ собственик на един от най-големия производител на живи прасета в България и една от най-голямата свинеферма в област Добрич и  д-р Александра Митева – началник отдел „Хуманно отношение към животните\" към БАБХ. В Експозиционен център „Флора“ към Община Бургас може да видите представител на най-голямата пеперуда в света – „Атлас“.  Още интересни факти за пеперудите ще ни даде управителят на  Експозиционен център към Община Бургас Мирослава Аргирова.  След девет ще поговорим защо в рамките на ден КЗК създаде 2 прецедента със спиране на сделки, една от който за продажбите на ЧЕЗ , като потърсим мнението на  Калоян Стайков- старши икономист от Института за пазарна икономика. Нощта на 27 юли поднася 2 интересни астрономически събития- пълно лунно затъмнение и велико противостояние на Марс. Жителите и гостите на Шумен ще  могат да ги видят най-добре с помощта на телескопите на Астрономическата обсерватория на Шуменското плато. Повече ще научим в репортажа на Ивелина Иванова от радио „Фокус“- Шумен На 27 юли се навършват и 190 години от рождението на един от първите големи книгоиздатели у нас – Христо Груев Данов, оставил незаличима диря в българската духовна история. По този повод в родния му град Клисура организират Научна конференция, на 27 и 28 юли, на която ще бъдат представени животът и делото на учителя, книгоиздател, индустриалец. Как в Клисура очакват годишнината ще чуем от репортажа на колегата Цветана Тончева. \r\nТези и още теми - в сутрешния блок на Радио „Фокус“ „Добро утро, България“, от 06.00 до 10.00 часа, с водещ Елеонора Чолакова.", "date": "2018.07.24", "title": "Акценти в сутрешния блок на Радио „Фокус“ „Добро утро, България“ на 25 юли"}
{"url": "http://www.focus-news.net/news/2018/07/24/2549169/burgas-v-grada-shte-se-provede-2-roto-izdanie-na-natsionalen-konkurs-za-mladi-izpalniteli-na-populyarna-muzika-muzikalen-impuls.html", "text": "Малко повече от седмица дели бургаската публика от възможността да се наслади на изпълненията на участници във второто издание на Национален конкурс за млади изпълнители на популярна музика \"Музикален импулс\". Това съобщиха от пресцентъра на  Община Бургас . В събитието ще участват над 120 талантливи деца и младежи, възпитаници на 32 вокални школи от 23 града. Всеки от участниците ще се представи с по една песен във всеки от двата конкурсни дни, които ще се проведат на 3 и 4 август в залата на Културен дом на нефтохимика. \r\nОсвен с високото ниво на участниците, \"Музикален импулс 2018\" може да се похвали и с професионално жури, което ще оценя младите таланти. В него влизат обичаният от всички изпълнител и педагог Етиен Леви, известният радио водещ и музикален директор на БГ Радио - Наско Стоянов, музикалният продуцент от Българско Национално Радио и Председател на българското експертно жури на Евровизия 2018 - Мая Райкова, както и специалният гост-член от Лондон - Уилям Лестър - вокален педагог с огромен професионален опит от предавания като The Voice UK (Гласът на Великобритания), The Voice Kids UK и X Factor UK. \r\nКулминацията на \"Музикален импулс 2018\" ще бъде тържественият гала концерт, озаглавен \"Бъдещите големи звезди на България\". Специалното участие в него ще имат българските представители на Детската Евровизия през 2014 и 2016 година - Крисия и Лидия Ганева, финалистката в \"България търси талант\" Поли Иванова, както и победителите в конкурса. \r\nКонцертът ще се състои на 5 август в Летния театър на Бургас с начален час 19.30 часа. Водещи ще бъдат Стефан Лалчев и Атанас Стоянов (Наско от БГ Радио), а входът е свободен. Конкурсът се организира от Арт център \"Точно време\" с подкрепата на Община Бургас.", "date": "2018.07.24", "title": "Бургас: В града ще се проведе 2-рото издание на Национален конкурс за млади изпълнители на популярна музика \"Музикален импулс\""}
{"url": "http://www.focus-news.net/news/2018/07/24/2549153/ivitsa-dachich-prishtina-iska-da-sprem-no-nie-ne-mozhem-da-napravim-tova.html", "text": "Министърът на външните работи на Сърбия Ивица Дачич заяви пред сръбския ежедневник „Vecernje Novosti“, че на Косово не се нрави фактът, че няколко държави преосмислят своята позиция към Прищина, но добави че Сърбия „няма да се откаже“ от този подход, предава белградското радио  B92 . \r\n„От нас беше поискано да спрем да лобираме за оттегляне на признанията (на Косово), докато в същото време Прищина и нейните ментори ще продължат да лобират за нови признавания. Това няма да се случи“, заяви Дачич. \r\nТой говори, след като косовският премиер Рамуш Харадинай предложи „примирие“, което би се състояло в това Белград да прекрати усилията си за убеждаване на други държави да оттеглят своето признаване към Косово – и по този начин ще позволят сключването на „законово обвързващо споразумение за нормализацията на отношенията, за да бъде постигнат мир“. \r\n„Не знам при какви други обстоятелства може да бъде постигнато споразумение между Белград и Прищина, освен в мирни. Очевидно е, че Харадинай става по-притеснен и е приел маниера на заплашване и споменаване на война. Това, което искам да знам, е дали неговият речник се одобрява от техните съюзници“, добави Ивица Дачич.  Йонислав Дочев", "date": "2018.07.24", "title": "Ивица Дачич: Прищина иска да спрем, но ние не можем да направим това"}
{"url": "http://www.focus-news.net/news/2018/07/24/2549162/ziyadin-sela-v-dogovora-s-gartsiya-da-prisastva-i-albanetsgrazhdanin-na-republika-severna-makedoniya.html", "text": "Лидерът на „Алианс на Албанците“ Зиядин Села заяви, че подкрепя договора за името с Гърция, но и че партията му ще има свои промени при измененията в конституцията, с които ще се изисква подобряването на договора, предава македонската електронна медия  „Плюс Инфо“ . \r\nВ частта от договора за гражданството, „Алианс на Албанците“ ще подкрепи за македонските граждани да остане „македонец/гражданин на Република Северна Македония“, но в същото време Села иска за албанците да се добави „албанец/гражданин на Република Северна Македония“. \r\n„Чрез процеса на започване на конституционни изменения ще направим така, че всички народи да се чувстват еднакви. В Македония има народи, които заслужават да бъдат равнопоставени в преамбюла. Алиансът на Албанците, чрез свои предложения за промени, ще се намеси в частта на конституцията, която се отнася до официалните езици“, заяви Зиядин Села.  Йонислав Дочев", "date": "2018.07.24", "title": "Зиядин Села: В договора с Гърция да присъства и албанец/гражданин на Република Северна Македония"}
{"url": "http://www.focus-news.net/news/2018/07/24/2549172/sport-fernando-alonso-shte-se-opita-da-se-zavarne-vav-ferari.html", "text": "Бившият пилот на Ферари Фернандо Алонсо ще направи опит да се завърне в екипа на италианския болид. Това твърди бившият състезател от Формула 1 Мартин Брандъл. Според него Алонсо ще има желание за завръщане, тъй като Ферари вече имат шампионски болид. Испанският състезател прекара пет сезона във Ферари от 2010 до 2014 година, след което премина в отбора на Макларън. Той е двукратен световен шампион от 2005 и 2006 година, когато се състезаваше за Рено.", "date": "2018.07.24", "title": "Спорт: Фернандо Алонсо ще се опита да се завърне във Ферари"}
{"url": "http://www.focus-news.net/news/2018/07/24/2549175/krasimira-asenova-upravitel-na-patnicheska-agentsiya-vav-vidin-nashi-klienti-ni-se-obadiha-ot-atina-che-stoyat-zatvoreni-v-apartamentite-zaradi-dima-ot-pozharite.html", "text": "Наши клиенти ни се обадиха от Атина, стоят затворени в апартаментите заради дима от пожарите. Това каза за  Радио „Фокус“ – Видин  Красимира Асенова, управител на пътническа агенция във Видин. Тя посочи, че повече от 10 години пътническата агенция извършва автобусни курсове от Видин до Атина. „Пътуват предимно хора от видинския край, които работят в Атина и на островите. Разговарях с дългогодишни клиенти днес и те обясниха, че положението е критично – температурите са високи, димът от пожарите е много гъст, стоят затворени в апартаментите и не смеят да излязат“, заяви Асенова. Тя добави, че в петък от Видин тръгва автобус за Атина. „Продали сме всички билети. Има жени, които работят в курортните комплекси на островите, но има и такива, които гледат стари хора в Атина. Има пътници, които отиват при своите близки в Гърция“, обясни управителят на пътническата агенция. Тя допълни, че няма да отменят курса, надяват се, че дотогава ситуацията в Гърция да се нормализира. \r\nАнна ЛОЗАНОВА", "date": "2018.07.24", "title": "Красимира Асенова, управител на пътническа агенция във Видин: Наши клиенти ни се обадиха от Атина, че стоят затворени в апартаментите заради дима от пожарите"}
{"url": "http://www.focus-news.net/news/2018/07/24/2549177/veliko-tarnovo-lovtsi-ot-oblastta-podgotvyat-konkretni-predlozheniya-svarzani-s-po-rannoto-zapochvane-na-lova-na-divi-praseta.html", "text": "Корекция в закона относно придружителите при индивидуалния лов, или поне облекчен ред за наблюдение, е едно от предложенията, които писмено смята да внесе Димитър Йорданов, председател на Ловно-рибарско дружество „Сокол 1884“ във Велико Търново. За  Радио „Фокус“ – Велико Търново  той обясни, че то е свързано с превантивните мерки поради опасността от африканска чума  по свинете и намаляването на тяхната популация. По думите му от страна на сдруженията на ловците следва да възникне задължение за посочване точното място и час на всеки индивидуален излет. Другата мярка, която според него би следвало да се предприеме, касае опасността за другите животни, които са в размножителен период в момента. „Да бъде забранена употребата на ловни кучета поне до 1 септември, за да се опазят  малките сърнета, еленчета и малките прасета, които не са пораснали достатъчно“, уточни Димитър Йорданов. Той допълни, че те биха могли да станат допълнителен фактор за разпространение на чумата, защото ако куче го удуши в гората например,  има вероятност да не може да му се вземе проба. \r\nЙорданов добави, че предложенията ще бъдат отправени писмено или до Ловния съвет, или до ресорния министър, поради отлагането на днешната среща на национално ниво. \r\nМария НЕДЕВА", "date": "2018.07.24", "title": "Велико Търново: Ловци от областта подготвят конкретни предложения, свързани с по-ранното започване на лова на диви прасета"}
{"url": "http://www.focus-news.net/news/2018/07/24/2549176/zamestnik-ministar-georg-georgiev-prie-poslanika-na-indiya.html", "text": "Заместник-министърът на външните работи Георг Георгиев прие посланика на Индия Пуджа Капур днес в МВнР. Двамата обсъдиха въпроси от двустранните отношения между България и Индия, Българското председателство на Съвета на ЕС, задълбочаване на сътрудничеството между двете страни в сферата на науката, образованието и технологиите, както и предстоящи посещения на високо и най-високо ниво. Това съобщиха от пресцентъра на  МВнР . \r\n„Индия е важен партньор за България, бъдещи посещения на високо и най-високо ниво ще дадат възможност за още по-задълбочено партньорство между нашите две страни“, заяви заместник-министър Георгиев.    \r\nДвамата събеседници се обединиха около мнението, че съществува неизползван потенциал за сътрудничество в сферите на образованието, науката и технологиите. Бяха обсъдени и възможностите за бъдещ обмен на студенти между български и индийски университети. „Много може да се направи в сферата на образованието, не съществуват пречки за развитие на контактите между студенти“, заяви от своя страна индийският посланик.    \r\nЗаместник-министър Георгиев и посланик Капур подчертаха необходимостта от засилване на връзките между България и Индия и в областта на културата и туризма в контекста на по-доброто опознаване и сближаване между народите на двете страни.   \r\nИндийският дипломат отправи поздравления по повод успешното приключване на Българското председателство на Съвета на ЕС. „Това беше лидерско представяне, връщането на темата за европейската перспектива на Западните Балкани в дневния ред на ЕС е голям успех“, заяви посланик Капур.   \r\nОт своя страна българският заместник-министър подчерта, че с работата си през първите шест месеца на 2018 г., страната ни е доказала на какво е способна. „Това беше голямо предизвикателство за нас, но няма съмнение, че репутацията на страната ни сега е още по-добра“, подчерта Георг Георгиев.", "date": "2018.07.24", "title": "Заместник-министър Георг Георгиев прие посланика на Индия"}
{"url": "http://www.focus-news.net/news/2018/07/24/2549178/pregled-na-mezhdunarodnite-novini-do-18-chasa-agentsiya-fokus.html", "text": "Гръцки пожарникари обявиха, че броят на загиналите в пожарите в страната е достигнал до 74 души, предава електронното издание на гръцкия вестник  Kathimerini . \r\nПоне 74 души са загинали в бушуващите пожари близо до Атина от понеделник насам, заяви представител на гръцките пожарникари. \r\nПоне 187 души, включително 23 деца, са ранени. Броят на изчезналите все още е неясен. \r\nЦифрите надминаха жертвите от 2007 година, когато около 70 души загинаха в пожарите в южния регион Пелопонес. \r\n***  Министър-председателят на Гърция Алексис Ципрас обяви тридневен национален траур за жертвите от пожарите в столичния регион Атика, в рамките на телевизионно обръщение към гръцкия народ, пише  електронното издание на гръцкия вестник Protothema . \r\nЦипрас изрази съболезнованията си към близките и роднините на жертвите и изтъкна усилията на противопожарната служба, флота, доброволците и всички, които са взели участие в спасителните операции. \r\n***  Турция предложи да изпрати пожарогасителни самолети в съседна Гърция, след като няколко отделни мащабни пожара причиниха огромни разрушения в столичния регион Атика и отнеха живота на най-малко 60 души, според последната информация, пише  електронното издание на гръцкия вестник Kathimerini . \r\nМинистърът на външните работи на Турция Мевлют Чавушоглу заяви, че самолети и хеликоптери са в готовност да отлетят в помощ на Гърция. \r\nПо неговите думи, външният министър на Гърция Никос Коцияс му е благодарил за предложената помощ, но е отбелязал, че в момента няма нужда от нея. \r\nСпоред думите на министъра на земеделието и горското стопанство на Турция Бекир Пакдемирли, самолетите са на „на 45 минути и ако бъде получено искане, те са готови да се намесят веднага“. \r\nПрезидентът на Турция Реджеп Таийп Ердоган също изрази съболезнованията си и предложи помощ на Атина. \r\n*** Президентът на Сърбия Александър Вучич заяви във вторник, че не се случва нищо във връзка с изработването на статута на Общността на сръбските общини (ОСО), а срокът, който Брюксел даде на Прищина изтича в началото на август, предава  македонската агенция „Макфакс“ . \r\n„Нищо не се случва, а срокът изтича на 4 август. Спомняте ли си какво ви казах преди 4 месеца? Заявих, че няма да се случи нищо. Те имат една цел и тя е как да завземат северната част на косово. Тях не ги интересува Общността на сръбските общини“, заяви Вучич. \r\nСръбският президент добави, че ОСО не може да бъде крайно решение, тъй като е ангажимент, приет с Брюкселския договор от април 2013 година. \r\n***  От Силите за отбрана на Израел съобщиха, че са свалили сирийски изтребител с ракета земя-въздух, след като самолетът е нарушил въздушното пространство на еврейската държава, предава  AFP . \r\n„Преди малко, две ракети „Пейтриът“ бяха изстреляни по изтребител Су, който навлезе във въздушното пространство на Израел“, гласи съобщението от израелските военни. \r\n„Силите за отбрана на Израел наблюдаваха движението на изтребителя, който навлезе на два километра в израелското въздушно пространство. Тогава той бе прихванат от ракетите „Пейтриът““, обясниха от Силите за отбрана на Израел. \r\n***  Духът на Адолф Хитлер се е вселил в някои израелски политици, заяви президентът на Турция Реджеп Таийп Ердоган във вторник във връзка с новоприетия в Израел Закон, с който страната се обявява за дом на евреите, пише  електронното издание на турския вестник Yeni Safak . \r\n„Този закон е доказателство за това, няма съмнение, Израел е най-ционистката, фашистката и расистката страна на света“, заяви Ердоган по време на заседание на управляващата „Партия на справедливостта и развитието“, като отбеляза, че с това се легитимират „незаконните действия и репресии на Израел“. \r\n„Призовавам ислямския свят, християнския свят, всички демократични и либерални държави, неправителствени организации и представители на медии да се обявят срещу Израел“, добави турският държавен глава. \r\n„Йени Шафак“ припомня, че в четвъртък Кнесетът при закон, с който обяви страната за „национална държава на еврейския народ“. В него се отбелязва, че „обединения Ерусалим“ е столица на Израел, а иврита е единствения официален език в нея, с което се премахва официалния статут на арабския и му се придава „специален статут“. Законът бе приет с 62 на 55 гласа в местния парламент. \r\n***  Министърът на външните работи на Сърбия Ивица Дачич заяви пред сръбския ежедневник „Vecernje Novosti“, че на Косово не се нрави фактът, че няколко държави преосмислят своята позиция към Прищина, но добави че Сърбия „няма да се откаже“ от този подход, предава белградското радио  B92 . \r\n„От нас беше поискано да спрем да лобираме за оттегляне на признанията (на Косово), докато в същото време Прищина и нейните ментори ще продължат да лобират за нови признавания. Това няма да се случи“, заяви Дачич. \r\nТой говори, след като косовският премиер Рамуш Харадинай предложи „примирие“, което би се състояло в това Белград да прекрати усилията си за убеждаване на други държави да оттеглят своето признаване към Косово – и по този начин ще позволят сключването на „законово обвързващо споразумение за нормализацията на отношенията, за да бъде постигнат мир“. \r\n„Не знам при какви други обстоятелства може да бъде постигнато споразумение между Белград и Прищина, освен в мирни. Очевидно е, че Харадинай става по-притеснен и е приел маниера на заплашване и споменаване на война. Това, което искам да знам, е дали неговият речник се одобрява от техните съюзници“, добави Ивица Дачич. \r\n***  Министър-председателят на Великобритания Тереза Мей обяви във вторник, че от тук нататък лично тя ще води преговорите за Брекзит с Европейския съюз, предава  AFP . \r\n„Аз ще водя преговорите с Европейския съюз, заедно с министъра по въпросите за Брекзит (Доминик Рааб), който ще ме замества“, заяви Мей в изявление пред британския парламент. \r\nКрайната дата за излизане на Великобритания от ЕС е 29 март 2019 година, а в последните дни се заговори че Островът може да напусна Евросъюза без споразумение (твърд Брекзит). \r\n***  Лидерът на „Алианс на Албанците“ Зиядин Села заяви, че подкрепя договора за името с Гърция, но и че партията му ще има свои промени при измененията в конституцията, с които ще се изисква подобряването на договора, предава македонската електронна медия  „Плюс Инфо“ . \r\nВ частта от договора за гражданството, „Алианс на Албанците“ ще подкрепи за македонските граждани да остане „македонец/гражданин на Република Северна Македония“, но в същото време Села иска за албанците да се добави „албанец/гражданин на Република Северна Македония“. \r\n„Чрез процеса на започване на конституционни изменения ще направим така, че всички народи да се чувстват еднакви. В Македония има народи, които заслужават да бъдат равнопоставени в преамбюла. Алиансът на Албанците, чрез свои предложения за промени, ще се намеси в частта на конституцията, която се отнася до официалните езици“, заяви Зиядин Села. \r\n***  „Много сме близо до реализацията на стратегическите цели на Република Македония – членството в ЕС и НАТО, и няма да позволим процесът да бъде нарушен или поставен под риск от безотговорни ултиматуми. Оставаме посветени до край за постигането на решенията, които да направят възможни условията за справедлив референдум в интерес на гражданите на нашата държава“, заяви министър-председателят на Македония Зоран Заев по време на срещата си с германския министър по европейските въпроси Михаел Рот, проведена във вторник, предава електронното издание на скопския вестник  „Независен“ . \r\n„Законът е еднакъв за всички, амнистията за политическите престъпници е невъзможна и определено няма да се огънем пред натиска да отстъпим от върховенството на закона“, добави Заев. \r\nПо време на срещата си с Михаел Рот, македонският премиер изтъкна че Македония открива нова страница в своята история с получаването на дата за преговори с Европейския съюз и с поканата за членство в НАТО, като същевременно открива и нова значима глава в историята на Европа в период, в който за ЕС е от огромно значение единството на всички европейски страни, съобщи правителствената пресслужба. \r\nГерманският министър по европейския въпроси подчерта, че Македония и може и занапред да продължи да разчита на цялостна и силна подкрепа от Германия. Той допълни, че предстоящият референдум е решителен момент за европейското бъдеще на Македония и че отговорността сега трябва да се поеме от всички съответни политически субекти в страната, добавяйки към това число и опозицията. \r\n***", "date": "2018.07.24", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/24/2549171/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е мокър. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.24", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/24/2549173/kathimerini-broyat-na-zaginalite-v-pozharite-v-gartsiya-dostigna-74-dushi.html", "text": "Гръцки пожарникари обявиха, че броят на загиналите в пожарите в страната е достигнал до 74 души, предава електронното издание на гръцкия вестник  Kathimerini . \r\nПоне 74 души са загинали в бушуващите пожари близо до Атина от понеделник насам, заяви представител на гръцките пожарникари. \r\nПоне 187 души, включително 23 деца, са ранени. Броят на изчезналите все още е неясен. \r\nЦифрите надминаха жертвите от 2007 година, когато около 70 души загинаха в пожарите в южния регион Пелопонес.  Йонислав Дочев", "date": "2018.07.24", "title": "Kathimerini: Броят на загиналите в пожарите в Гърция достигна 74 души"}
{"url": "http://www.focus-news.net/news/2018/07/24/2549180/predstoyashti-sabitiya-v-stranata-za-25-yuli-agentsiya-fokus.html", "text": "*** \r\nОт 13.30 в Министерството на енергетиката ще бъдат представени резултатите от завършването на проекта за удължаване срока на експлоатация на VI блок на АЕЦ „Козлодуй“. В събитието ще участват енергийният министър Теменужка Петкова, изпълнителният директор на АЕЦ „Козлодуй“ Иван Андреев и др.  \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.   \r\n*** \r\nОт 10.00 часа в сградата на КЕВР (бул. „Княз Ал. Дондуков“ 8-10) на ет. 4 ще се проведе обществено обсъждане на проект на Правила за изменение и допълнение на Правилата за търговия с електрическа енергия.  \r\n*** \r\nОт 08.30 до 21.00 часа пред Народното събрание ще се проведе протест срещу поправките в Закона за приватизацията и следприватизационния контрол,  приети на 17 юли 2018 г. от Народното събрание \r\n*** \r\nОт 09.30 часа в залата на 5-ти етаж в сградата на Висше училище по застраховки и финанси ще се проведе научно-практическа конференция на тема: „Безопасност и екологичност на опаковките, предназначени да влизат в контакт с храни“.   \r\n*** \r\nОт 10.00 до 13.00 часа в сградата на Народното събрание ще се проведе информационна инициатива за отбелязване на Световния ден за борба с хепатита 2018 г. \r\n*** \r\nОт 12.00 часа в централата на ПП АБВ (ул. „Врабча“ 23) ръководството на партията ще даде пресконференция.  \r\n*** \r\nОт 13.30 часа в заседателна зала на ВСС ще се проведе заседание на Прокурорската колегия на Съвета. \r\n*** \r\nОт 13.30 часа в „Сити Марк Арт Център“ ще се състои церемонията по награждаването на победителите в детските конкурси на Държавната агенция за българите в чужбина: Литературен конкурс „Стефан Гечев”, двадесет и второ издание; по изобразително изкуство „България в моите мечти”, седемнадесето издание; и по пеене „Любка Рондова”, девето издание. \r\n*** \r\nОт 19.30 часа в Борисовата градина – Лятна естрада ще се състои концерт на Ире Васкес и нейния Латино Бенд – „Остров на музиката“.  \r\n*** \r\nОт 12.00 часа в спортната база на „Евтима Футбол“  ще се проведе официална церемония по награждаване на победителите в пилотно издание на Приятелския футболен турнир на Фондация „Българска памет“. \r\n*** \r\nОт 21.00 часа на площад „Никола Вапцаров“ ще бъде открита „Лятна филмомания под звездите 2018“, която ще продължи до 28 юли. На 25 юли програмата включва: от 21.30-22.22  часа – „Върховете на живота ми, трета част: Лангтанг” (Испания, 2015, Себастиан Монта-Росе, 52’); от 22.24-22.34 часа – „Маратон на Юнгфрау” (Германия, 2016, Йохен Шмол, 10’); от 22.38-23.30 часа – „Навлизане в две вселени – епопея в Гренландия” (Германия, 2016, Йохен Шмол, 52’). При дъждовно време прожекциите ще се проведат в Голямата зала на Читалище „Никола Вапцаров“. Входът е свободен. \r\n*** \r\nДФ „Земеделие“ – РА организира „Ден на отворени врати“ в областната дирекция на фонда в гр. Варна. В приемната кандидатите по различните схеми, мерки и програми, които институцията администрира, ще могат да правят справки, и предложения за подобряване работата на Областната дирекция. Приемната ще бъде разположена в сградата на дирекцията на ул. „Д-р Пискюлиев” 1. \r\n*** \r\nОт 09.30 до 12.00 часа в Наказателна зала 1, ет. 1 в Окръжния съд, при закрити врати ще се проведе разпоредителното заседание по делото за смъртта на 13-годишната Сара Ернст при инцидент в хотел в „Златни Пясъци“. \r\n*** \r\nОт 10.00 часа на пред входа на Спешния център на МБАЛ „Света Анна – Варна“ ще се състои официалното връчване на дарение – автомобил за вътрешноболнични превози, закупен и предоставен за нуждите на спешната болница от „Grand Mall“ – Варна, и Почетното консулство на Израел във Варна.  \r\n*** \r\nОт 14.00 часа във фоайето на Младежки дом ще започнат дните на технологиите и иновациите по иновативни бакалавърски и магистърски програми на Варненския свободен университет. Те са в областта на предприемачеството, кръговата икономика, цифровите технологии, дигиталния маркетинг и киберсигурността, уникалния продукт, наречен „Виж бъдещето през нашите очи“, създаден в партньорство с компанията Love 2 Design, както и различни технологии, използвани в образователния процес. Събитията са с вход свободен.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 11.00 часа в ритуална зала на Общината  ще се проведе  среща с чуждестранните групи от Международния фолклорен фестивал.  \r\n***  \r\nОт 12.30 часа в МДТ \"Константин Кисимов\" ще се проведе с брифинг с актрисата Албена Михова, която изпълнява ролята на Мадам Злата в мюзикъла \"Криворазбраната цивилизация\". Със спектакъла на 27 юли МДТ \"Константин Кисимов\" ще участва във фестивала \"Сцена на вековете\" на крепостта \"Царевец\".  \r\n***  \r\nОт  13.00 часа в Читалище „Надежда - 1869“ ще се проведе „В помощ на библиотекаря“ – кампания за ученици от 5 до 8 клас.  \r\n***  \r\nОт 20.00 часа в Летния театър ще се проведе  Концертна програма, част от Международния фолклорен фестивал.  \r\n*** \r\nВ града ще се проведе Седми фестивал на изкуствата „Дунавски вълни”. Програмата включва: от 11.00 часа - Арт работилница за деца, пред Библиопощата; от 18.00 часа - Работилница за сапунени балончета - мехурчета с артистите на Цирк „Играчка-Плачко; от 20.00 часа - „Старо село накрай света” - представление на театрална група „Будиловци\" при НЧ \"Надежда\", село Раковица; в 21.10 часа - Огнено шоу „Fire cabaret - Играчка, Плачко и Мустачко”, сцена на крепост „Баба Вида”. \r\n*** \r\nОт 10.00 часа в Заседателната зала на Община Враца ще бъдат отворени оферти за процедура, чрез публично състезание, за възлагане на обществена поръчка с предмет:  „Инженеринг – проектиране, упражняване на авторски надзор и изпълнение на СМР във връзка с изпълнение на процедура BG16RFOP001-5.001-0049–С01 „Подкрепа за деинституционализация на грижите за деца“, във връзка с реализацията на проект „Нова възможност за деца и младежи в Община Враца – Проект 2“ по оперативна програма „Региони в растеж” 2014-2020 година“.  \r\n*** \r\nОт 19.00 часа от Стара къща до сцената на пл. „Свобода“, с третата вечер на XVII Международен фолклорен фестивал „Фолклор без граници“  ще се проведе дефиле на участниците. От 19.30 часа на пл. „Свобода“ ще се състои концерт и закрива не фестивала.  \r\n*** \r\nВ 9.30 часа на стълбището в село Прогрес ще се проведе състезание по спортна стрелба. \r\n*** \r\nОт 18.00 часа на спортната площадка на СКТМ \"Родопи\" ще се проведат срещи по тенис на корт. \r\n*** \r\nОт 20.00 часа на откритата сцена в градския парк ще се състои концерт на Орхан Мурад.  \r\n*** \r\nОт 09.30 часа в зала 10 на Окръжен съд ще се гледа делото срещу Рангел Т., обвинен в това, че при управление на МПС е нарушил пет разпоредби на ЗДвП и по непредпазливост е причинил смъртта на две лица, както и средна телесна повреда на трето лице, като деянието е извършено в пияно състояние с концентрация на алкохол в кръвта от 0,61 промила \r\n*** \r\nВ 13. 30 часа пред централния вход на ОДМВР-Разград ще се състои редовният месечен брифинг на старши комисар Ивайло Йовчев, директор на Дирекцията.  \r\n***   \r\nОт 10 .00 часа в зала 105 на община Сливен ще се проведе брифинг на общинското ръководство.  \r\n*** \r\nОт 10.00 до 12.00 часа в къща музей „Гео Милев“ ще се състоят литературни занимания за деца от 5 до 9 години. \r\n*** \r\nОт 10.00 до 12.30 часа в Детски отдел на библиотека „Родина“ ще се състои лятна детска академия  с програма „Детективи: Чудесата на света – Африка“.  \r\n*** \r\nОт 10.30 часа в Регионалния пресклуб на БТА пресконференция ще дадат общинските съветници от БСП в Стара Загора. \r\n*** \r\nОт 11.30 часа в Регионалния пресклуб на БТА ще се състои пресконференция на президента на КНСБ Пламен Димитров.  \r\n***    \r\nОт 13.00 часа областният управител на Ямбол Димитър Иванов свиква на заседание членовете на Областния координационен щаб за координиране мерките по предотвратяване на болестта чума по дребните преживни животни.", "date": "2018.07.24", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2018/07/24/2549166/kaloyan-pargov-bsp-sofiya-vetoto-na-prezidenta-beshe-ochakvano-stranno-e-nyakak-si-che-gerb-zapochnaha-da-tarsyat-konsensus.html", "text": "Ветото на президента беше очаквано, странно е някак си, че ГЕРБ започнаха да търсят консенсус. Това каза за  Агенция „Фокус“  лидерът на БСП – София Калоян Паргов във връзка с наложеното президентско вето на разпоредби от Закона за допълнение на Закона за приватизация и следприватизационен контрол, позицията на БСП и заявената подкрепа от страна на ГЕРБ. „Ветото на президента беше очаквано. По-рано г-жа Корнелия Нинова заяви, че ще даде закона на Конституционния съд, ако ГЕРБ не го оттеглят. Странно някак си, че ГЕРБ започнаха да търсят консенсус, който е поредният след историята от миналата седмица с мигрантите“, заяви Паргов. „Това е много интересно на фона на острите противоречия, които се разгарят все по-често. Тоест, очевидно, че търсенето на консенсус е и повод да се намали напрежението, защото може би някои процеси в държавата не се развиват добре. Казвам го като прогноза, а какво значи това в бъдеще - предстои да видим“, допълни лидерът на БСП-София.  \r\nМариела РУСЕВА", "date": "2018.07.24", "title": "Калоян Паргов, БСП-София: Ветото на президента беше очаквано, странно е някак си, че ГЕРБ започнаха да търсят консенсус"}
{"url": "http://www.focus-news.net/news/2018/07/24/2549183/shumen-prez-letniya-sezon-shte-bade-zasilen-kontrolat-varhu-iztochnitsite-na-fini-prahovi-chastitsi-v-atmosferniya-vazduh-na-teritoriyata-na-grada.html", "text": "През летния сезон ще бъде засилен контролът върху източниците на фини прахови частици в атмосферния въздух на територията на Шумен. Това съобщиха от пресцентъра на  Общината . От Община Шумен обръщат внимание на всички физически и юридически лица, които извършват складови, ремонтни и строителни дейности, свързани с формирането на неорганизирани емисии на прахообразни вещества, да вземат необходимите мерки. Да се ограничи складирането на инертни строителни материали на открито, а при наличие на такива да се предприемат мерки за оросяване и/или поставяне на покритие, което да предпазва от запрашаване. След запълване на изкопите, излишните количества прахообразуващи материали да се извозват своевременно. Да се извършва оросяване при осъществяване на дейности, при които се формират прахообразни вещества. При транспортиране на строителни отпадъци, земни маси и насипни материали да се използват платнища за покриване на транспортните средства. Да се почистват своевременно уличните платна в случай, че са замърсени с инертни материали, строителни отпадъци или земни маси.", "date": "2018.07.24", "title": "Шумен: През летния сезон ще бъде засилен контролът върху източниците на фини прахови частици в атмосферния въздух на територията на града"}
{"url": "http://www.focus-news.net/news/2018/07/24/2549182/dimitar-yordanov-lovno-ribarsko-druzhestvo-sokol-1884-edinstvenata-vazmozhna-myarka-za-namalenie-na-populatsiyata-na-divo-prase-tryabva-da-bade-podkrepena.html", "text": "Единствената възможна мярка за намаление на популацията на диво прасе трябва да бъде подкрепена. Това каза за  Радио „Фокус“  – Велико Търново  Димитър Йорданов, председател на Ловно-рибарско дружество „Сокол 1884“. Коментарът му е провокиран от извънредното изтегляне на гонките на глигани с около два месеца по-рано поради опасността от разпространение на африканска чума. „Не бих бил категорично против груповия лов, защото африканската чума няма нищо общо с ежегодните съобщения за свински грип, птичи грип или чума по малките преживни животни, а е страшна напаст и ако тя влезе ще се наложи да се унищожат стотици хиляди питомни и диви прасета и ще нанесе огромни щети“, каза Йорданов. \r\nТой допълни, че ако се случи, това ще коства на държавата изплащане на огромни компенсации на питомните стопани. „Дали ще бъде само с индивидуален лов или групов и индивидуален, важното е да се направи така, че да има ефект и да няма странични опасности“, посочи Димитър Йорданов. \r\nМария НЕДЕВА", "date": "2018.07.24", "title": "Димитър Йорданов, Ловно-рибарско дружество „Сокол 1884“: Единствената възможна мярка за намаление на популацията на диво прасе трябва да бъде подкрепена"}
{"url": "http://www.focus-news.net/news/2018/07/24/2549179/behdzhet-patsoli-sarbiya-lobira-protiv-kosovo-chrez-podaryavane-i-prodavane-na-orazhie.html", "text": "Министърът на външните работи на Косово Бехджет Пацоли заяви във вторник, че Прищина знае в кои държави, както той го нарече, Сърбия лобира „чрез продажба или подаряване на оръжие“ против независимостта на Косово, но не пожела да посочи кои са тези държави, предава скопското електронно издание  „МКД“ . \r\nПацоли, по време на пресконференция в столицата Прищина след срещата си с косовския министър-председател Рамуш Харадинай, заяви че „един от сръбските дипломатически центрове предлага оръжие на страни по света и по този начин лобира против признаването на независимостта на Косово“. \r\n„Имаме доказателства, че една от основите на сръбската дипломация е предлагането на оръжия като компенсация. Моята загриженост беше потвърдена вчера. Имаме имена на някои държави, но поради дискретност ще запазим тази информация за себе си“, заяви външният министър. \r\nТой добави, че Прищина обмисля вариант, с който да се противопостави на тази инициатива на Сърбия. \r\nПремиерът Рамуш Харадинай заяви, че Косово го очакват „големи предизвикателства във външната политика“. \r\n„Заедно с вицепремиера и министър на външните работи (Бехджет) Пацоли, работим усилено над външната политика на Косово, защото смятаме това за много важна тема. Дипломатическата борба за признаване е пренесена в много далечни държави, а имаме и други затруднения в региона и евроатлантическата интеграция“, поясни премиерът. \r\nВъпреки многобройните предизвикателства, според него Бехджет Пацоли и косовското външно министерство са „свършили огромна работа“.  Йонислав Дочев", "date": "2018.07.24", "title": "Бехджет Пацоли: Сърбия лобира против Косово чрез подаряване и продаване на оръжие"}
{"url": "http://www.focus-news.net/news/2018/07/24/2549184/sofiya-sas-spektakal-na-doroteya-tabakova-be-otbelyazana-38-ata-godishnina-ot-smartta-na-edin-ot-nay-izvestnite-ruski-bardove-vladimir-visotski.html", "text": "Със спектакъл на Доротея Табакова бе отбелязана 38-ата годишнина от смъртта на един от най-известните руски бардове - Владимир Висоцки, предаде репортер на  Агенция „Фокус“.  Събитието се проведе в сградата на Градския съвет на БСП – София и бе организирано  фондация „МОСТ“. В началото на спектакъла Доротея Табакова заяви, че тази вечер с публиката ще си говори само за Висоцки. „Утре се навършват доста години, откакто го няма сред нас. Ще си говорим само за него, ще си пеем само негови песни“, заяви още Табакова. На паметната вечер присъства проф. Ваня Добрева, заместник-председател на Градския съвет на партията. Годишнината от смъртта на поета се отбелязва на 25 юли, тъй като на тази дата на 42-годишна възраст през 1980 г. руският поет и певец си отива от този свят.  \r\nДеница КИТАНОВА", "date": "2018.07.24", "title": "София: Със спектакъл на Доротея Табакова бе отбелязана 38-ата годишнина от смъртта на един от най-известните руски бардове - Владимир Висоцки"}
{"url": "http://www.focus-news.net/news/2018/07/24/2549187/razgrad-263-kgdka-e-sredniyat-dobiv-ot-zimna-maslodayna-rapitsa-v-oblastta.html", "text": "263 кг/дка е средният добив от зимна маслодайна рапица в област Разград. Той е с 97 кг по-нисък спрямо предходната година, когато е бил 360 кг/дка, съобщиха за  Радио „Фокус“- Шумен  от ОД „Земеделие“. От реколтираните 120 271 дка са получени 31 645 тона рапица. Приключва и жътвата на пшеница в областта. Реколтирани са 97% от площите. Прибраната продукция от 457 780 дка с пшеница е 252 142 тона зърно. Средният добив е 551 кг/дка. Миналата година жътвата на пшеница в региона е завършила при среден добив от 603 кг/дка. \r\nИвелина ИВАНОВА", "date": "2018.07.24", "title": "Разград: 263 кг/дка е средният добив от зимна маслодайна рапица в областта"}
{"url": "http://www.focus-news.net/news/2018/07/24/2549186/a1-on-makedoniya-otkriti-sa-13-migranti-v-avtomobila-na-zhitel-na-kumanovo.html", "text": "Открити са 13 мигранти от Афганистан, от които три малолетни, в понеделник при проверка на автомобил „Рено“ с велески регистрационни табели, управляван от Ф.З. (25) от Куманово, съобщи във вторник министерството на вътрешните работи на Македония, цитирано от скопската електронна медия  A1 On . \r\nНа мигрантите, на възраст между 16 и 23 години, е указана лекарска помощ и с тях е проведен разговор. \r\nПротив Ф.З. е повдигнато обвинение за „контрабанда на мигранти“, а при предишно провинение съдия е издал присъда на лицето от 30-дневен затвор.  Йонислав Дочев", "date": "2018.07.24", "title": "A1 On (Македония): Открити са 13 мигранти в автомобила на жител на Куманово"}
{"url": "http://www.focus-news.net/news/2018/07/24/2549190/blagoevgrad-povishena-opasnost-ot-padashti-kamani-ima-v-kresnenskoto-defile-i-po-pat-simitli-gotse-delchev.html", "text": "Интензивно е движението по главен път Е-79 и автомагистрала „Струма“. Пътните настилки в областта са предимно сухи и нормално проходими. Това съобщиха за  Радио „Фокус“ - Пирин  от Областно пътно управление – Благоевград. Натоварено движение, но без образуването на колони от автомобили се наблюдава и по второкласен път – 19 Симитли – Гоце Делчев. През деня не са регистрирани тежки пътни инциденти в региона. В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛора КАЛЧЕВА", "date": "2018.07.24", "title": "Благоевград: Повишена опасност от падащи камъни има в Кресненското дефиле и по път Симитли – Гоце Делчев"}
{"url": "http://www.focus-news.net/news/2018/07/24/2549188/nimh-utre-na-mesta-otnovo-shte-ima-kratkotrayni-v-otdelni-rayoni-vremenno-intenzivni-valezhi-ima-usloviya-i-za-gradushki.html", "text": "През следващото денонощие облачността ще е по-често значителна. На места отново ще има краткотрайни, в отделни райони временно интензивни валежи, през нощта главно в Северна България, а през деня и в Южна. След обяд и до полунощ валежите ще са придружени с гръмотевици и има условия за градушки. Ще духа слаб до умерен вятър от север-северозапад. Максималните температури ще са между 24° и 29°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Евгения Егова. \r\nАтмосферното налягане ще остане по-ниско от средното за месеца, но слабо ще се повиши. \r\nПо Черноморието ще има по-често значителна облачност. Главно в следобедните часове отново ще има валежи и гръмотевици. Ще духа до умерен вятър от север-северозапад. Максималните температури ще са 26-28°. Температурата на морската вода е 25-27°. Вълнението на морето ще бъде 2-3 бала. \r\nВ планините ще има по-често значителна облачност. С прекъсвания отново ще има валежи, по-интензивни и придружени с гръмотевици главно в следобедните часове. Ще духа умерен вятър от север-североизток. Максималната температура на височина 1200 метра ще е около 19°, на 2000 метра – около 13°. \r\nИ през следващите дни на много места в страната, главно след обяд и до полунощ, ще има краткотрайни, в отделни райони интензивни валежи, придружени и с гръмотевици, възможни са и градушки. Преди обяд на места ще има и слънчеви часове. Ще започне бавно повишение на температурите, но все пак ще се задържи сравнително хладно за периода, с преобладаващи максимални температури между 26° и 31°.", "date": "2018.07.24", "title": "НИМХ: Утре на места отново ще има краткотрайни, в отделни райони временно интензивни валежи, има условия и за градушки"}
{"url": "http://www.focus-news.net/news/2018/07/24/2549185/kosovskiyat-vitsepremier-enver-hodzhay-ako-nyama-cherveni-linii-v-pregovorite-sas-sarbiya-nyama-da-ima-takiva-i-kam-albaniya.html", "text": "Вицепремиерът на Косово Енвер Ходжай заяви във вторник, че трябва да има червени линии в диалога с Белград, а ако тези линии бъдат заличени към Сърбия, то няма да има такива и към Албания, предава кореспондент на „МИА“ от Прищина, цитиран от скопския вестник  „Независен“ . \r\n„Ако някой в Белград, и от време на време в Брюксел, смята че не трябва да има червени линии в последната фаза от диалога между Косово и Сърбия, аз твърдя че ако тези линии се заличат в отношенията със Сърбия, то тогава може да бъдат невалидни и на южната граница с Албания“, заяви Енвер Ходжай в Морина, където присъстваше на откриването на реновиран граничен пункт. \r\nТой припомни срещата във Виена, която се проведе на днешната дата (24 юли) през 2006 година, в която беше започнат диалогът със Сърбия. \r\n„Тази среща беше катализатор на това, което е Косово днес. В преговорите във Виена имаше параметри и червени линии, които оформиха държавността на Косово“, поясни Ходжай.  Йонислав Дочев", "date": "2018.07.24", "title": "Косовският вицепремиер Енвер Ходжай: Ако няма червени линии в преговорите със Сърбия, няма да има такива и към Албания"}
{"url": "http://www.focus-news.net/news/2018/07/24/2549191/sofiya-zamestnik-kmetat-evgeni-krusev-shte-proveri-remonta-na-mosta-na-ul-daskal-stoyan-popandreev.html", "text": "На 25 юли, сряда, от 11.00 часа заместник-кметът по направление транспорт на София Евгени Крусев ще провери ремонта на моста на ул. „Даскал Стоян Попандреев“. Това съобщиха от пресцентъра на  Столична община . \r\nИзвършва се основен ремонт на моста в кв. „Бояна“, район Витоша.", "date": "2018.07.24", "title": "София: Заместник-кметът Евгени Крусев ще провери ремонта на моста на ул. „Даскал Стоян Попандреев“"}
{"url": "http://www.focus-news.net/news/2018/07/24/2549192/sport-fifa-obyavi-desette-si-nominatsii-za-nay-dobar-igrach-za-sezona.html", "text": "Световната футболна централа ФИФА обяви десетимата играчи, които ще се борят за приза „най-добър играч за изминалия сезон“. Сред имената личат тези на Кристиано Роналдо и Лионел Меси, както и световните шампиони Антоан Гризман, Килиан Мбапе и Рафаел Варан. Прави впечатление, обаче, отсъствието на играчи като Неймар и световният шампион Пол Погба. Победителят ще бъде обявен на 24 септември. \r\nПълен списък на номинациите: \r\nКристиано Роналдо (Реал Мадрид/Португалия) \r\nАнтоан Гризман (Атлетико Мадрид/Франция) \r\nЛионел Меси (Барселона/Аржентина) \r\nКилиан Мбапе (ПСЖ/Франция) \r\nЛука Модрич (Реал Мадрид/Хърватия) \r\nМохамед Салах (Ливърпул/Египет) \r\nРафаел Варан (Реал Мадрид/Франция) \r\nКевин де Бройне (Манчестър Сити/Белгия) \r\nХари Кейн (Тотнъм/Англия) \r\nЕден Азар (Челси/Белгия)", "date": "2018.07.24", "title": "Спорт: ФИФА обяви десетте си номинации за най-добър играч за сезона"}
{"url": "http://www.focus-news.net/news/2018/07/24/2549193/veliko-tarnovo-dvizhenieto-po-pat-lozen-polski-trambesh-e-ogranicheno-za-mps-s-obshta-masa-nad-12-tona.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 25 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.24", "title": "Велико Търново: Движението по път Лозен – Полски Тръмбеш е ограничено за МПС с обща маса над 12 тона"}
{"url": "http://www.focus-news.net/news/2018/07/24/2549174/gartsiya-tseliyat-mehanizam-na-darzhavata-polaga-ogromni-usiliya-za-spravyane-s-posledstviyata-ot-unishtozhitelnite-pozhari-i-za-gaseneto-na-gorskite-ognishta.html", "text": "И в този момент целият механизъм на държавата продължава да полага огромни усилия, както за справяне с последствията от вчерашните унищожителни пожари, така и за гасенето на продължаващите горски огнища. Това каза на брифинг на говорителят на правителството Димитрис Дзанакопулос относно мерките, които взима и планира правителството за справяне с пожарите в Атика, съобщиха от пресцентъра на  Посолството на Гърция в София .  \r\nИзявлението на правителственият говорител Димитрис Дзанакопулос гласи:  \r\n\"И в този момент целият механизъм на държавата продължава да полага огромни усилия, както за справяне с последствията от вчерашните унищожителни пожари, така и за гасенето на продължаващите горски огнища.  \r\nПоложението продължава да бъде критично. Изключително бързото разрастване на пожара едновреммено в 14 огнища на 3 успоредни фронта в източната част на Атика, както и скоростта на вятъра, която на моменти достига до 9-та степен по скалата на Бофор (около 80 км/ч), създават изключително трудни оперативни условия за силите на пожарната, които провеждат въздушни и наземни операции по гасенето.  \r\nГоворителят на Противопожарната служба вече информира обстойно преди малко относно 10-те пожара, които са в развитие в този момент, както и за предприетите мерки.  \r\nОсвен операцията по гасенето на пожарите, в този момент е в ход и план при извънредни ситуации, като в него участват сили на Министерството на вътрешните работи и на Полицията, както и служители на министерствата на здравеопазването, транспорта, отбраната, корабоплаването и околната среда, както и на Областната управа на Атика.  \r\nОт вчера до този час са мобилизирани всички налични екипи и отдели към Министерството на здравеопазването в областта Атика.  \r\nПо-конкретно, в постоянна готовност са 38 линейки, 4 мобилни екипи и 2 специални екипа за помощ при бедствия и аварии. Досега, в болници на област Атика са превозени 156 пълнолетни, 11 от които в тежко състояние, както и 16 деца, които са без опасност за живота.  \r\nЗа съжаление, към настоящия момент, броят на жертвите възлиза на 50 души. Противопожарната служба в сътрудничество с Полицията продължават трудната си задача по регистриране на жертвите и пострадалите и ще ви държим непрекъснато в течение.  \r\nКораби на Бреговата охрана, както и части за подводни мисии извършват постоянно наблюдение на бреговата ивица с цел откриване на хора, които евентуално биха били блокирани на сушата, а до момента са евакуирани общо 715 човека, основно от района на селището Мати. Бяха мобилизирани общо 12 кораба на Бреговата охрана, както и 30 частни съдове, които помагат в издирвателните, спасителните и евакуационните операции. Също така, служителите на Бреговата охрана в сътрудничество с Областната управа на Атика и Министерството на инфраструктурата се погрижиха за пренощуването на всички евакуирани и спасени хора.  \r\nВъв всички тези операции своето съдействие предоставиха и Военноморските сили посредством една фрегата, два транспортни кораба, три хеликоптера и три кораба за неконвенционални бойни действия.  \r\nСъщо така, специални сили на Сухопътните войски с 19 лодки и сухопътни части с булдозери, противопожарни машини и цистерни, както и части на Военновъздушните сили посредством специални самолети за гасене на пожари, въздушни средства за претърсване и спасяване и транспортни средства оказват помощ в операциите по овладяване на кризата. В състояние на готовност се намират и военно-полеви болници в района на Атика, а така също съществува и готовност за разгръщане на легла в във военно-медицински заведения в района на област Атика.  \r\nНалице е също така готовност за предоставяне на личен състав от Главните щабове на видовете войски като част от плана за подпомагане на Службата за гражданска защита.   \r\nВ този момент започва операция по смесено патрулиране на групи на Полицията, Противопожарната защита и Сухопътните сили в районите, засегнати от пожарите.  \r\nСъщо така, в този момент екипи на правителството се отправят в засегнатите райони с цел оглед, регистриране и оценка на щетите.  \r\nКонкретно, зам.-министърът на здравеопазването отива в болница „Евангелизмос“, където са настанени повечето от пострадалите. Министърът на транспорта Христос Спирдзис заедно със зам.-министъра на вътрешните работи Никос Тоскас и ръководителя на Противопожарната служба отиват в Рафина, Мати и Маратона, където в момента е локализиран основният пожар в Атика. Министрите и началникът на Противопожарната служба се придружават от екип от 150 инженери и техници, които ще развърнат щаб в кметството на Рафина и ще започнат работа по регистриране и опис на материалните щети.  \r\nСъщо така, министърът на вътрешните работи Скурлетис, заедно със зам.-министъра на околната среда Фамелос и зам.-началника по операциите на Противопожарната служба отиват в района на Кинета.  \r\nСлед оглед на района ще бъде проведено съвещание при премиера в сградата на МС, в което ще вземат участие всички компетентни министри, както и ръководителят на Противопожарната служба, с цел оценка на положението и взимане на последващи мерки за справяне с кризата.  \r\nПреди малко министър-председателят проведе телефонен разговор с председателя на Европейската комисия Жан-Клод Юнкер. По време на разговора им, г-н Юнкер изрази солидарността на Европейската комисия с Гърция и подчерта намерението си за отпускането на необходимите средства и ресурси с цел покриване на извънредните нужди и преодоляване на последствията от пожарите. Премиерът информира председателя на Комисията относно хода на спасителните операции.  \r\nМинистър-председателят разговаря по телефона и с президента на Република Кипър г-н Анастасиадис и с министър-председателя на България г-н Бойко Борисов, а по-късно се очаква да има телефонен разговор и с президента на Турция г-н Ердоган и с президента на Република Франция, г-н Макрон\".", "date": "2018.07.24", "title": "Гърция: Целият механизъм на държавата полага огромни усилия за справяне с последствията от унищожителните пожари и за гасенето на горските огнища"}
{"url": "http://www.focus-news.net/news/2018/07/24/2549196/vidin-natovaren-e-trafikat-v-posoka-za-granichen-punkt-dunav-most-2.html", "text": "Натоварен е трафикът в посока за  граничен пункт „Дунав мост 2“, към  другите два гранични пункта във Видинска област – „Връшка чука“ и „Брегово“, трафикът е спокоен, каза за  Радио „Фокус“  дежурният служител в Областно пътно управление – Видин. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец.  \r\nВъв Видин трафикът е натоварен в централната градска част, на входно-изходните артерии на града и по бул.“Панония“. \r\nАнна ЛОЗАНОВА", "date": "2018.07.24", "title": "Видин: Натоварен е трафикът в посока за граничен пункт „Дунав мост 2“"}
{"url": "http://www.focus-news.net/news/2018/07/24/2549170/zoran-zaev-blizo-sme-do-es-i-nato-ne-priemame-bezotgovorni-ultimatumi.html", "text": "„Много сме близо до реализацията на стратегическите цели на Република Македония – членството в ЕС и НАТО, и няма да позволим процесът да бъде нарушен или поставен под риск от безотговорни ултиматуми. Оставаме посветени до край за постигането на решенията, които да направят възможни условията за справедлив референдум в интерес на гражданите на нашата държава“, заяви министър-председателят на Македония Зоран Заев по време на срещата си с германския министър по европейските въпроси Михаел Рот, проведена във вторник, предава електронното издание на скопския вестник  „Независен“ . \r\n„Законът е еднакъв за всички, амнистията за политическите престъпници е невъзможна и определено няма да се огънем пред натиска да отстъпим от върховенството на закона“, добави Заев. \r\nПо време на срещата си с Михаел Рот, македонският премиер изтъкна че Македония открива нова страница в своята история с получаването на дата за преговори с Европейския съюз и с поканата за членство в НАТО, като същевременно открива и нова значима глава в историята на Европа в период, в който за ЕС е от огромно значение единството на всички европейски страни, съобщи правителствената пресслужба. \r\nГерманският министър по европейския въпроси подчерта, че Македония и може и занапред да продължи да разчита на цялостна и силна подкрепа от Германия. Той допълни, че предстоящият референдум е решителен момент за европейското бъдеще на Македония и че отговорността сега трябва да се поеме от всички съответни политически субекти в страната, добавяйки към това число и опозицията.  Йонислав Дочев", "date": "2018.07.24", "title": "Зоран Заев: Близо сме до ЕС и НАТО, не приемаме безотговорни ултиматуми"}
{"url": "http://www.focus-news.net/news/2018/07/24/2549197/ivitsa-dachich-sarbiya-i-tihookeanskiyat-alians-spodelyat-obshti-vanshnopoliticheski-printsipi.html", "text": "В страните от Латинска Америка и Карибския басейн, Сърбия разпознава същите фундаментални принципи и ценности, върху които е основана собствената ѝ външна политика, заяви министърът на външните работи на Сърбия Ивица Дачич по време на срещата на върха на Тихоокеанския алианс в Пуерто Валарта, Мексико, предава сръбската държавна информационна агенция  Tanjug . \r\nПреди всичко, тези ценности са уважението към фундаменталните принципи на Хартата на ООН, международното право и суверенитета на държавите, както и човешките права, мирното съвместно съществуване, демокрацията, сътрудничеството, солидарността и равнопоставеният диалог върху всички отворени въпроси, заяви Дачич по време на работна среща между външните министри на страните-членки на Тихоокеанския алианс (Мексико, Чили, Перу, Колумбия).  Йонислав Дочев", "date": "2018.07.24", "title": "Ивица Дачич: Сърбия и Тихоокеанският алианс споделят общи външнополитически принципи"}
{"url": "http://www.focus-news.net/news/2018/07/24/2549194/varna-abonatite-v-rayona-zasegnat-ot-spukan-vodoprovod-do-avtogarata-ostavat-bez-voda-do-2200-chasa.html", "text": "От ВиК дружеството във Варна удължават до 22.00 часа срока, в който абонатите, засегнати от аварията със спукан водопровод в района на автогарата, ще бъдат без водоподаване. Това става ясно от съобщение на интернет страницата на  „Водоснабдяване и канализация“ . Вода няма да имат домакинства, обществени и търговски сгради в района между  бул.“Сливница“, ул. „Отец Паисий“ , ул.“Беласица“ , ул.“Тодор Влайков“ , ул.“Георги Пеячевич“ и бул.“Христо Смирненски“.", "date": "2018.07.24", "title": "Варна: Абонатите в района, засегнат от спукан водопровод до автогарата, остават без вода до 22.00 часа"}
{"url": "http://www.focus-news.net/news/2018/07/24/2549198/zapochna-izgrazhdaneto-na-telena-ograda-po-granitsata-s-rumaniya-za-ogranichavane-na-riska-ot-afrikanska-chuma-po-svinete-obzor.html", "text": "Министърът на земеделието, храните и горите Румен Порожанов посети Добрич и Силистра, където участва в създаването на Областни координационни щабове за превенция и недопускане на африканската чума по свинете. Министър Порожанов съобщи в  Силистра , че вече е започнало изграждането на телена ограда по границата с Румъния за ограничаване на риска болестта. „Изграждането на оградата започна на две места,  предстои да започне и в трети участък. Първоначално смятахме да бъде електропастир, но не е сериозно препятствие за по-силните животни, които като се засилят биха могли да го преминат. Спряхме се на четириредова телена ограда с бодлива тел. Един линеен метър на бодливата тел е 15 стотинки, четири реда са 60 стотинки на линеен метър. Коловете ще бъдат през два метра и половина. Изграждането  ще се възложи от трите регионални дирекции по горите, така че очаквам да бъде в много разумни цени и параметри\", обясни министър Порожанов.  \r\nМинистърът информира, че Българската агенция за безопасност на храните е в постоянен контакт с румънските власти. Всички мерки, които се предприемат са стандартни и са за целия Европейски съюз. Той каза още, че контролът върху движението на животни се докладва както от службите на МВР, така и от гранична полиция. „Препоръчахме да се наблюдава и движението на животни, защото непрекъснато се залавят такива, които са без документи. Българските стопани трябва да бъдат много отговорни“, подчерта министърът. По думите му основна мярка за биосигурност е осигуряване на 10-километрова зона около големите свиневъдни обекти. Експерти от Българската агенция по безопасност на храните са обиколили и идентифицирали всички задни дворове, като в момента има 620 обекта с 630 животни. Предстои да бъдат описани още около 120 обекта. Други мерки са дезинфекция, граничен контрол и срещи в големите свинекомплекси за разясняване на мерките за биосигурност. Тяхното спазване е от изключително значение, тъй като намаляват риска за свинете отглеждани в големите комплекси, а също и тези за домашно отглеждане. „Ще предложа ограничение на груповия лов, особено в граничните райони, тъй като той крие много опасности“, каза още министър Порожанов по въпроса с груповия лов и изменението на закона, като мярка за ограничение на африканската чума по свинете.  \r\nВ щаба участват областният управител на Силистра Ивелин Иванов, директорът на Областна дирекция по безопасност на храните – Силистра д-р Себахтин Мюмюн Халид и директорът на областна дирекция на МВР старши комисар Кристиян Петров.  \r\nВ  Добрич  Порожанов подчерта, че има много добра координация с МВР и граничните власти, като лично е посетил ГКПП „Кардам“, за да се увери, че се прилагат необходимите мерки за дезинфекция и контрол. Той подчерта, че е много важен контролът по границата и на самите ГКПП. \"Към момента на ГКПП \"Кардам\" се извършва машинно дезинфекциране, до дни ще бъде възстановена и ямата там\", каза Румен Порожанов. Осъществява се абсолютен контрол на движението на животни и не се допуска превозването им без документи. По думите му около 450 000 са свинете в страната, а близо 350 000 от тях се отглеждат в Силистренска и Добричка области.  \r\nПо време на пресконференцията изпълнителният директор на БАБХ Дамян Илиев обясни, че  болестта е изключително заразна и се разпространява  много бързо. Правят се препоръки към стопаните в 10-километровите зони около големите ферми да усвоят животните за домашно ползване. По-думите му най-ефективните мерки в превенцията са контролът върху вносът на храни и намаляване на популацията на дивите свине. На брифинга присъстваха още директорът на Главна дирекция „Гранична полиция“ гл. комисар Светлан Кичиков, директорът на Агенцията по горите Григор Гогов и гл. секретар на МВР - гл. комисар Младен Маринов.  \r\nМинистър Порожанов обяви, и че са започнали първите плащания по помощта „де минимис“ за засегнатите с ограничения 7 общини от Ямболска и Бургаска области заради чумата по дребните преживни животни.  По сметките на 170 земеделски производители са наредени над 1 млн. лв. като ставката е 55 лв. на  овца или коза.", "date": "2018.07.24", "title": "Започна изграждането на телена ограда по границата с Румъния за ограничаване на риска от африканска чума по свинете (ОБЗОР)"}
{"url": "http://www.focus-news.net/news/2018/07/24/2549189/to-vima-zoran-zaev-predlozhi-finansova-pomosht-na-gartsiya-za-spravyane-sas-shtetite-ot-pozharite.html", "text": "Министър-председателят на Македония Зоран Заев в социалната мрежа „Туитър“ във вторник отправи предложение за предоставяне на приблизително 97 000 евро (шест милиона македонски денара) на Гърция за справяне с щетите от смъртоносните пожари в страната, предава електронно издание на гръцкия вестник  To Vima . \r\n„Нашите граждани бяха информирани от новините с дълбока тъга за значителните загуби и загинали от катастрофалните пожари в Гърция и в района на Атина. Изразяваме нашите съболезнования към нашите приятели, гръцкият народ, и най-дълбока скръб за изгубените животи, както и нашата подкрепа за всички семейства, които в тази ужасяваща трагедия изгубиха свои роднини и приятели“, заяви Заев. \r\n„В допълнение, правителството се съгласи да създаде координиращ орган, който ще наблюдава ежедневно ситуацията в Гърция и ще координира хуманитарната помощ, която ще предоставим към компетентните организации в Гърция и Атина. Нашите мисли са с борбата на Гърция да овладее пожарите“, допълни македонският премиер.  Йонислав Дочев", "date": "2018.07.24", "title": "To Vima: Зоран Заев предложи финансова помощ на Гърция за справяне със щетите от пожарите"}
{"url": "http://www.focus-news.net/news/2018/07/24/2549195/beliyat-dom-nova-sreshta-mezhdu-vladimir-putin-i-donald-tramp-shte-zakrepi-rezultatite-ot-sreshtata-v-helzinki.html", "text": "Американската администрация счита, че провеждането на втора пълноформатна среща между президентите на Русия и САЩ, Владимир Путин и Доналд Тръмп, ще закрепи резултатите от срещата на върха в Хелзинки, проведена на 16 юли, предава кореспондент на  ТАСС , като се позовава на информация от представител на Съвета по национална безопасност (СНП) на САЩ. \r\n„Втора среща между двамата лидери ще представлява благоприятна възможност, която ще позволи да се развие и проучи прогреса на двете страни по сериозните въпроси за националната сигурност, които бяха обсъдени в Хелзинки“, е заявил представителят на СНП. \r\nТой добави, че американската администрация се въздържа от обявяването на предполагаема дата за визитата на Владимир Путин във Вашингтон. \r\n„Не правим никакви заявления (по този въпрос)“, пояснява представителят.  Йонислав Дочев", "date": "2018.07.24", "title": "Белият дом: Нова среща между Владимир Путин и Доналд Тръмп ще закрепи резултатите от срещата в Хелзинки"}
{"url": "http://www.focus-news.net/news/2018/07/24/2549181/ana-mpa-v-imenieto-maksimos-e-provedeno-e-izvanredno-pravitelstveno-zasedanie-nachelo-s-aleksis-tsipras-zaradi-pozharite-v-gartsiya.html", "text": "Извънредно правителствено заседание, начело с гръцкия премиер Алексис Ципрас и с участието на всички министри, отговорни за борбата с огнената стихия в Атика и други региони на Гърция, беше проведено в имението „Максимос“ във вторник, предава гръцката информационна агенция  АНА-МПА . \r\nСред присъстващите са били областният управител на Атика Рена Дуру, началникът на Въоръжените сили Адмирал Евангелос Апостолакис и началникът на гръцкото разузнаване Янис Рубатис. \r\nПо време на срещата са били обсъдени прогресът в борбата с пожарите и реакцията срещу природната стихия, с която се е предоставила помощ на засегнатите граждани, както и мерките за защита на къщите в засегнатите от пожарите райони.  Йонислав Дочев", "date": "2018.07.24", "title": "АНА-МПА: В имението „Максимос“ е проведено е извънредно правителствено заседание начело с Алексис Ципрас заради пожарите в Гърция"}
{"url": "http://www.focus-news.net/news/2018/07/24/2549199/vratsa-osnoven-remont-ili-rekonstruktsiya-tryabva-da-se-izvarshi-na-5-yazovira-v-oblastta.html", "text": "Основен ремонт или реконструкция трябва да се извърши на 5 язовира в област Враца, съобщиха от пресцентъра на  Областната администрация . Това са язовирите “Лесура“ в община Криводол, “Девене“ и “Три кладенци“ в община Враца, “Гарвански геран“ и “Езерска падина“ в община Борован. В Областната администрация днес се проведе работна среща по теми, свързани с намаляване на риска от бедствия и разработването на областен план за защита. “Климатичните промени увеличават риска от бедствия, а те се случват и засягат нашата област сериозно през последните години. Нямаме никакво време за отлагане на съвместните мерки за превенция и недопускане на кризи, застрашаващи живота, здравето и имуществото на хората“, с тези думи областният управител на област Враца Малина Николова се обърна към участниците в работната среща. \r\nПредставена бе и Програмата за планово почистване на речните участъци, извън урбанизираните територии на област Враца за 2018 година. “Със средствата в размер на 147 хил. лв., предоставени от Междуведомствената комисия за възстановяване и подпомагане към Министерски съвет и нашето дялово участие от бюджета на Областна администрация – Враца в размер на 63 хил. лв. ще успеем да почистим 13 речни участъци в общините Борован, Бяла Слатина, Враца, Криводол, Мизия и Роман“, каза Малина Николова. Изпълнението на годишната програма е част от мерките за преодоляване на наводнения, като се осигурява проводимостта на реките.", "date": "2018.07.24", "title": "Враца: Основен ремонт или реконструкция трябва да се извърши на 5 язовира в областта"}
{"url": "http://www.focus-news.net/news/2018/07/24/2549147/reuters-broyat-na-zaginalite-ot-pozharite-v-gartsiya-dostigna-60-dushi.html", "text": "Пожарите, които вилнеят в гръцкия курорт Мати вече са взели 60 жертви, заяви кметът на близкия град Рафина Евангелос Бурнус, цитиран от  Reuters . \r\nТой поясни, че общо 60 души са загинали в пожарите и броят на жертвите се очаква да стане по-голям. \r\nОт понеделник вечерта в Гърция бушуват безконтролни пожари в цялата страна и нанасят огромни щети.  Йонислав Дочев", "date": "2018.07.24", "title": "Reuters: Броят на загиналите от пожарите в Гърция достигна 60 души"}
{"url": "http://www.focus-news.net/news/2018/07/24/2549202/kanal-5-makedoniya-v-sryada-v-belgrad-ministrite-ot-regiona-shte-tarsyat-reshenie-nalozhenite-ot-kosovo-mita-varhu-zemedelski-stoki.html", "text": "Правителството на Косово да оттегли въведените мерки и да се придържа към Централноевропейското споразумение за свободна търговия (ЦЕФТА), тъй като никой няма интерес Македония също да въведе контрамерки, заяви македонският министър на земеделието Люпчо Николовски, предава скопският телевизионен  „Канал 5“ . \r\nТой информира, че активно се разговаря с компетентните институции в Косово за оттегляне на решението. По време на правителствено заседание Николовски заяви, че министрите са разговаряли за защита на македонското производство и че щетите на земеделците ще бъдат компенсирани от правителството. \r\nНа 18 юли косовското правителство въведе вносни мита от 30 процента върху 21 селскостопански продукти, за да защити собственото си производство. Очаква се косовското правителство да оттегли решението си до няколко часа. \r\nСтраните в региона вече осъдиха този ход и поискаха оттегляне на решението, обяснявайки че то противоречи на ЦЕФТА и правилата за свободна търговия.  Йонислав Дочев", "date": "2018.07.24", "title": "„Канал 5“ (Македония): В сряда в Белград министрите от региона ще търсят решение наложените от Косово мита върху земеделски стоки"}
{"url": "http://www.focus-news.net/news/2018/07/24/2549200/donald-tramp-mitata-sa-nay-strahotnite.html", "text": "Президентът на САЩ Доналд Тръмп във вторник поздрави последните действия на своята администрация, съобщавайки в социалната мрежа „Туитър“, че „всичко ще бъде наред“, пише американското електронно издание  The Hill . \r\nПрезидентът добави, че „митата са най-страхотните“, и обвини другите държави, че се отнасят със САЩ като „банкова касичка, която бива ограбвана“. \r\n„Държави, които се отнасяха с нас несправедливо в търговията от години, сега идват във Вашингтон, за да преговарят. Това трябваше да се случи преди много години, но, както гласи поговорката, по-добре късно отколкото никога!“, написа Тръмп в „Туитър“. \r\n„Митата са най-страхотните! Държавите, които се отнасяха несправедливо към САЩ в търговските преговори имат два варианта: или договарят справедливо споразумение, или биват ударени от мита. Толкова е просто – и всички вече преговарят! Не забравяйте, ние сме „банковата касичка“, която бива ограбвана. Всичко ще бъде наред!“, заяви американският президент в друго съобщение в социалната мрежа. \r\nАдминистрацията на Тръмп е ангажирана в напрегнати отношения с Китай, след като всяка от двете страни налага мита върху стоките на другата. По-рано през месеца американският президент обяви планирани допълнителни мита върху китайски стоки на стойност 200 милиарда долара, а през изминалата седмица той заяви, че е „готов“ с облагането върху всички китайски вносни стоки.  Йонислав Дочев", "date": "2018.07.24", "title": "Доналд Тръмп: Митата са най-страхотните"}
{"url": "http://www.focus-news.net/news/2018/07/24/2549204/sport-barselona-obyavi-privlichaneto-na-malkom.html", "text": "Барселона официално обяви привличането на бразилския нападател Малком от френския Бордо. Това се случва по-малко от 24 часа, след като италианският Рома също оповести, че има сключено споразумение за закупуването на играча. В последния момент, обаче, от Барселона са предложили по-висока оферта на Бордо, а играчът също е дал съгласието си да премине в състава на каталунците. Стойността на сделката е 41 милиона евро, а договорът на играча ще бъде до лятото на 2023 година.", "date": "2018.07.24", "title": "Спорт: Барселона обяви привличането на Малком"}
{"url": "http://www.focus-news.net/news/2018/07/24/2549203/obshtina-blagoevgrad-predlozhenite-promeni-v-naredbata-za-obshtinskite-zhilishta-ne-tselyat-promeni-v-kriteriite-za-nastanyavane-i-tselevite-grupi.html", "text": "Предложението на кмета д-р Атанас Камбитов до Общински съвет – Благоевград за създаване на нов член в Наредбата за реда и условията за установяване на жилищните нужди на граждани, ползване и управление на общински жилища на Община Благоевград е на база дадени указания от Управляващия орган и в изпълнение на решение на Европейската комисия. То касае приложимия режим на държавни помощи, а не промени в критериите за настаняване и целевите групи. Това се посочва в  позиция на Община Благоевград  във връзка с направено запитване от общинския съветник Владимир Елезов. В отговор от Общината посочват следното: \r\nПредложените промени в Наредба за реда и условията за установяване на жилищните нужди на граждани, ползване и управление на общински жилища на Община Благоевград, не целят даване на предимство на хора от малцинствени групи. Основанието за допълнението е в интерес на гражданите на Благоевград и категорично не цели изменения в реда на критериите за настаняване, както и промени, касаещи целевите групи. Още при стартиране на строителните дейности, кметът на Благоевград д-р Атанас Камбитов заяви, че в жилищата ще бъдат настанявани хора в нужда, а именно родители с деца, включително непълнолетни родители, многодетни семейства, деца с влошено здраве и увреждания, хора в риск от бедност и социално изключване, съгласно одобрената Наредба от ОбС от 25.05.2016 г. \r\nПредложението на кмета д-р Атанас Камбитов до Общински съвет – Благоевград за създаване на нов член в Наредбата е на база дадени указания от Управляващия орган и в изпълнение на решение на Европейската комисия. То касае приложимия режим на държавни помощи, а не промени в критериите за настаняване и целевите групи.", "date": "2018.07.24", "title": "Община Благоевград: Предложените промени в наредбата за общинските жилища не целят промени в критериите за настаняване и целевите групи"}
{"url": "http://www.focus-news.net/news/2018/07/24/2549201/shumen-dni-na-otvorenite-vrati-za-poseshteniya-v-arena-shumen-shte-se-provedat-na-28-i-29-yuli.html", "text": "На 28 и 29 юли, тази събота и неделя, Община Шумен организира дни на отворените врати за посещения в новата многофункционална зала „Арена Шумен“. Това съобщиха от пресцентъра на  Общината . На всеки кръгъл час през двата почивни дни от 10.00, 11.00 и 12.00 часа и следобед от 15.00, 16.00 и 17.00 часа ще се организират групи от желаещи, които ще бъдат развеждани в сградата от служители на общинското предприятие „Общински жилища и имоти“. Гражданите, които искат да разгледат модерното съоръжение отвътре, ще бъдат посрещнати пред централния вход на залата до фонтаните.", "date": "2018.07.24", "title": "Шумен: Дни на отворените врати за посещения в „Арена Шумен“ ще се проведат на 28 и 29 юли"}
{"url": "http://www.focus-news.net/news/2018/07/24/2549206/evgeni-koev-peshteren-klub-dervent-manastirat-gospodev-dol-e-imal-vazhna-sredishtna-rolya-predi-izgrazhdaneto-na-golyamata-lavra-kray-selo-ivanovo.html", "text": "Манастирът „Господев дол“ е имал важна средищна роля преди изграждането на голямата лавра „Св. Архангел Михаил“ край русенското село Иваново. Това каза за  Радио „Фокус“ – Велико Търново  Евгени Коев, председател на Пещерен клуб „Дервент“. Той припомни, че миналата година манастирът, който е част от Ивановските скални църкви край Русе, е бил напълно картиран от членове на Пещерния клуб. Експертите установили, че в храма е имало три скални престола. „Знаете, че днес във всеки един храм има царски престол, на който сядат само най-знатните специални хора. При положение, че имаме три такива скални престола в този храм, това ни води на мисълта, че тази скална църква „Господев дол“ е имала съборен характер. В този храм игумените на отделните манастири са се събирали и са служили съвместно при определени поводи. Това е една работна хипотеза, която има своите основания според нас“, посочи Евгени Коев. \r\n„Фокус“ припомня, че проучванията на двата най-малки манастири от комплекса край русенското село, наречени „Белберницата” и „Господев дол“, стартираха още през 2014 година. Още в първата година групата от Велико Търново се натъкна на интересен детайл в манастира „Господев дол”. Те откриха вертикална пещера, използвана от монасите за вътрешен скрит тунел, през който те се изкачвали на повърхността на скалния венец. Там са установени две монашески килии. Манастирският комплекс е съществувал през 14-16 век. Днес Ивановските скални църкви са включени в списъка на световното културно и природно наследство на ЮНЕСКО и са един от 9-те такива обекта в България. Целият манастирски комплекс е бил обитаван от между 3000 и 5000 души. В него в много голяма пълнота са запазени следи от Търновската книжовна школа \r\nНадежда КРЪСТЕВА", "date": "2018.07.24", "title": "Евгени Коев, Пещерен клуб „Дервент“: Манастирът „Господев дол“ е имал важна средищна роля преди изграждането на голямата лавра край село Иваново"}
{"url": "http://www.focus-news.net/news/2018/07/24/2549225/mihaela-krumova-obshtinski-savet-kyustendil-obshtinata-shte-razkrie-nova-sotsialna-usluga-tsentar-za-vremenno-nastanyavane.html", "text": "Община Кюстендил ще разкрие нова социална услуга – „Център за временно настаняване”. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. По думите й предложението е внесено за разглеждане от страна на общинските съветници. То е на база на приет годишен план за развитие на социалните услуги. Целта е да се осигури място за живеене на бездомни лица за срок не повече от 3 месеца в рамките на една календарна година, който при необходимост ще може да се удължава до 6 месеца. В същото време в центъра ще се оказва съдействие на лицата за участие в курсове за квалификация и преквалификация, както и в други обучителни курсове и за социална адаптация на потребителите. Социалната услуга ще бъде разкрита към действащия към момента Комплекс за социални услуги. Прогнозната стойност за издръжка и функциониране на центъра е 100 000 лева годишно. Центърът ще бъде с капацитет от 20 места и с персонал от 10 души. \r\nВенцеслав ИЛЧЕВ", "date": "2018.07.24", "title": "Михаела Крумова, Общински съвет – Кюстендил: Общината ще разкрие нова социална услуга – „Център за временно настаняване”"}
{"url": "http://www.focus-news.net/news/2018/07/24/2549224/sputnik-donald-tramp-zayavi-che-sasht-sa-gotovi-da-sklyuchat-istinsko-sporazumenie-varhu-iranskata-yadrena-programa.html", "text": "Президентът на САЩ Доналд Тръмп заяви, че Вашингтон е готов да сключи „истинско споразумение“ върху ядрената програма на Иран, предава  Sputnik . \r\n„Ще видим какво ще стане, но сме готови да сключим истинско споразумение, не като това постигнато от предишната администрация, което беше катастрофално“, заяви американският държавен глава по време на обръщението си към ветераните от чуждестранните войни. \r\nПрезидентът на Иран Хасан Роухани отправи предупреждение към Доналд Тръмп в неделя, заявявайки че „Америка трябва да е наясно, че мирът с Иран е майката на всеки мир, а войната с Иран е майката на всяка война“. Тръмп отговори със съобщение в социалната мрежа „Туитър“, изписано изцяло в главни букви, предупреждавайки Роухани за това „да не заплашва никога повече САЩ“, намеквайки за катастрофални потенциални последствия „каквито почти никой в историята не е изпитвал досега“. \r\nПрез май Доналд Тръмп обяви, че изтегля САЩ от ядреното споразумение с Иран, което беше ключовият момент на влошаване на отношенията между двете страни.  Йонислав Дочев", "date": "2018.07.24", "title": "Sputnik: Доналд Тръмп заяви, че САЩ са готови да сключат „истинско споразумение“ върху иранската ядрена програма"}
{"url": "http://www.focus-news.net/news/2018/07/24/2549207/the-washington-post-pravitelstvoto-na-sasht-podgotvya-plan-za-predostavyaneto-na-12-miliarda-dolara-speshna-pomosht-na-fermerite-zasegnati-ot-targovskata-voyna-na-donald-tramp.html", "text": "Министерството на земеделието на САЩ планира да обяви във вторник план за пакет от 12 милиарда долара спешна помощ за фермерите, засегнати от изострящата се търговска война на президента на САЩ Доналд Тръмп, пише американското електронно издание  The Washington Post , като се позовава на двама свои източници, запознати с плана. \r\nПреди няколко месеца Тръмп е наредил на земеделския министър Сони Пърдю да подготви набор от опции, заради оплаквания от фермери, че техните продукти са изправени пред ответните мита на Китай и други държави. \r\nНовият пакет за държавна финансова помощ ще бъде обявен във вторник и се очаква да влезе в сила до Деня на труда (3 септември в САЩ). \r\nПомощният пакет се очаква да бъде насочен предимно към фермерите които произвеждат соя, млечни продукти и свинско месо. От Белия дом се надяват, че тези помощи ще олекотят трудностите на фермерите, но новият план може да възроди дебатите за спасителните планове, финансирани от данъкоплатците и степента на непредвидени разходи, до която стратегията на Тръмп води. \r\nФермерски групировки се оплакаха, че предприетите ходове на Китай, и други страни, в отговор на протекционистката търговския позиция на Доналд Тръмп, може да има костват десетки милиарди долари. \r\nБелият дом търси от месеци начини да предостави спешна помощ на фермерите, без да се отдръпне от търговската политика на американския президент и новата програма ще разпредели приблизително 12 милиарда долара през три механизма, направлявани от министерството на земеделието. \r\nФинансирането ще се преведе чрез директна помощ, програма за закупуване и разпространение на хранителни стоки, както и програма за търговско насърчаване.  Йонислав Дочев", "date": "2018.07.24", "title": "The Washington Post: Правителството на САЩ подготвя план за предоставянето на 12 милиарда долара спешна помощ на фермерите, засегнати от търговската война на Доналд Тръмп"}
{"url": "http://www.focus-news.net/news/2018/07/24/2549208/gd-granichna-politsiya-intenziven-e-trafikat-na-gkpp-stanke-lisichkovo-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin.html", "text": "На българо-македонската граница трафикът е интензивен на граничен контролно-пропускателен пункт \"Станке Лисичково\" за леки автомобили на изход. Това съобщиха от пресцентъра на  ГД \"Гранична полиция\" . На българо-турската граница на гранични контролно-пропускателни пунктове \"Капитан Андреево\" и \"Лесово\" трафикът е интензивен за товарни автомобили на изход. На българо-румънската граница на ГКПП \"Дунав мост - Русе\" и ГКПП \"Дунав мост - Видин\" трафикът също е интензивен на изход за товарни автомобили. \r\nНа българо-сръбската и българо-гръцката граница трафикът е нормален на всички гранични контролно-пропускателни пунктове.", "date": "2018.07.24", "title": "ГД \"Гранична полиция\": Интензивен е трафикът на ГКПП \"Станке Лисичково\", ГКПП \"Капитан Андреево\", ГКПП \"Лесово\", ГКПП \"Дунав мост - Русе\" и ГКПП \"Дунав мост - Видин\""}
{"url": "http://www.focus-news.net/news/2018/07/24/2549226/sport-malmyo-pobedi-kluzh-i-e-edna-krachka-po-blizo-do-dvuboy-s-ludogorets.html", "text": "Шведският шампион Малмьо победи румънския Клуж с 1:0 като гост в първия двубой от втория квалификационен кръг на „Шампионската лига“. Единственото попадение отбеляза Карлос Страндбери в 45-ата минута. Така Малмьо направи още една крачка към евентуален двубой с Лудогорец в следващия кръг от турнира, ако българският шампион успее да се справи с унгарския Видеотон. Двубоят на Лудогорец е в сряда от 21:00 часа.", "date": "2018.07.24", "title": "Спорт: Малмьо победи Клуж и е една крачка по-близо до двубой с Лудогорец"}
{"url": "http://www.focus-news.net/news/2018/07/24/2549227/burgas-sdruzhenie-sotsialen-tsentar-burgas-specheli-gran-pri-na-mezhdunaroden-festival-za-hora-s-uvrezhdaniya.html", "text": "Сдружение „Социален център – Бургас“ спечели Гран При на IV-я Международен фестивал за хора с увреждания. Това каза за  Радио „Фокус“-Бургас  Марионела Стоянова от Сдружение „Социален център – Бургас“. Фестивалът се е провел в Несебър. „Нашето сдружение участва за втори път и това е голямо признание и голяма емоция за нас. Представихме се с танц, който носеше заглавието „По пътя към Европа“. Той се състоя в две части. Първата на фолклорна основа, а втората – съвременен танц и двете се свързали с народна песен“, каза още Стоянова. По думите й подготовката на танцовото изпълнение е отнело два месеца и е бил част от изпълнението на проект „Граждани на България, граждани на Европа“, който се финансира от Агенцията за хора с увреждания. \r\n„В рамките по този проект освен занимания по танци за хора с увреждания, е включен и курс за обучения по граждански права за нашата целева група“, добави Стоянова. \r\nВеселина НИКОЛОВА", "date": "2018.07.24", "title": "Бургас: Сдружение „Социален център – Бургас“ спечели Гран При на Международен фестивал за хора с увреждания"}
{"url": "http://www.focus-news.net/news/2018/07/24/2549205/prezidentsko-veto-obzor.html", "text": "Президентът Румен Радев върна за ново обсъждане приетия Закон за допълнение на Закона за приватизация и следприватизационен контрол заради разпоредби, които не само не защитават обществения интерес, но и съществено го увреждат. Възраженията на държавния глава са срещу § 3 и § 4, които ще доведат до преразглеждане на вече сключени приватизационни договори в ущърб на държавата и обществото. В мотивите се посочва, че  с § 3 се ограничава срокът на специфични задължения на купувачите по приватизационни договори в рамките на 5 години. В мотивите на ветото се посочва, че конкретният времеви обхват на задълженията по всеки приватизационен договор трябва да се определя според обекта на приватизацията и осъществяваната дейност, а не да се подчинява на формални законови ограничения, които създават преимущество на купувачите за сметка на обществения интерес.  С § 4 това ново правило, както и разсрочването на поетите задължения, ще важат и за вече сключени приватизационни договори. Новата уредба ще се отнася за купувачи, които не са изпълнили своите задължения, но са платили неустойките за тях. Нещо повече, плащането на тези неустойки се изисква само за първите 5 години от договора. Така ще се облагодетелстват и неизправни купувачи, които имат непогасени плащания за неустойки за период след тези 5 години.   \r\nПриетата уредба ще има за последица освобождаване на купувачите от специфични задължения. Ще се изключи и възможността да се търсят неустойки за тяхното неизпълнение за периода над 5 години. Няма оценка как новата уредба ще се отрази на средствата от неустойки, които трябва да постъпват в държавната пенсионна система и в общинските бюджети. \r\nПо-късно стана ясно, че премиерът и председател на ГЕРБ  Бойко Борисов  е разпоредил на Парламентарната група да разработи и внесе нова поправка в Закона за приватизация и следприватизационен контрол. Като целта на новите предложения е да отпаднат всички съмнения за лобизъм в полза на една или друга страна, а новите текстове категорично да предвидят забрани за разпростиране на действието спрямо заварени приватизационни договори. \r\nНа пресконференция след Изпълнителното бюро на БСП, лидерът на партията  Корнелия Нинова  коментира: „Гласувахме против Закона за приватизациите, ветото на президента е основателно и ако ГЕРБ не го подкрепят, сезираме Конституционния съд“. Нинова уточни, че от БСП са гласували против него, тъй като е тежко лобистки и обслужва интересите на определени олигарси в България. „Виждаме, че ГЕРБ се готвят да внасят някакви поправки в закона, нещо да правят. Единственият начин тези текстове да паднат е да се подкрепи ветото на президента. Трябва да подкрепим ветото“, каза Нинова. Тя поясни, че най-вероятно от ГЕРБ ще искат да се отхвърли ветото и отново да внасят поредни поправки в закона. „Ние ги призоваваме да гласуваме ветото и да се приключи с тази позорна страница в историята на българския парламент“, заяви лидерът на БСП. Според нея „Обединени патриоти“ са проиграли за пореден път темата справедливост и са направили. Лидерът на БСП призова за извънредно заседание на парламента, на което да бъде разгледано ветото.  \r\nСлед това от ГЕРБ дадоха извънреден брифинг. Председателят на ПГ на ГЕРБ  Цветан Цветанов  съобщи, че партията ще подкрепи ветото на президента върху трети и четвърти параграф от преходните и заключителните разпоредби на промените в Закона за приватизация и следприватизационен контрол. Цветанов уточни, че в понеделник се е провела среща при министър-председателя Бойко Борисов, в която са взели участие той и народни представители, които имат пряко отношение към законодателната дейност, която е осъществена през последните няколко седмици. По време на срещата е било взето решение председателят на правната комисия Даниел Кирилов да разработи текстове, с които да се отменят приетите спорни законодателните изменения. По думите му с ветото, наложено от президента Радев, внасянето на тези законодателни промени се обезсмисля. \r\n„Във връзка със спекулациите и тиражирането в публичното пространство, че има лобистки текстове, които обслужват определени икономически кръгове или бизнес лица, мога да кажа категорично, че ГЕРБ никога и по никакъв повод не е обсъждал и приемал подобни текстове“, коментира Цветанов.  \r\nОчаква се в сряда на извънредно заседание икономическа комисия в Народното събрание да обсъди ветото на държавния глава. \r\nМариела РУСЕВА", "date": "2018.07.24", "title": "Президентско вето! (ОБЗОР)"}
{"url": "http://www.focus-news.net/news/2018/07/24/2549229/ivan-petrinski-glaven-redaktor-na-vestnik-balgarski-novini-v-atina-suhiyat-klimat-i-sredizemnomorskata-rastitelnost-v-atika-sa-veroyatna-prichina-za-pozharite-v-gartsiya.html", "text": "Сухият климат и средиземноморската растителност в Атика са вероятна причина за пожарите в Гърция. Това каза в интервю за вечерния блок „Това е България“ на  Радио „Фокус“  Иван Петрински, главен редактор на вестник „Български новини“ в Атина. Според него към момента е трудно да се даде ясно обяснение за причината, довела до тази катастрофа. „Нито една възможност не бива да се изключва, включително версията за умишлени палежи“, поясни Петрински. Той каза още, че в района на Атина често се правят такива палежи, заради скъпата земя, а целта е да се разчистват терени. „Обявено е извънредно положение, разбира се, в района на Атика. Гърция е получила помощ от ЕС, като отделно от това всички съседи и държави от Общността са предложили помощ, включително България, Израел и Кипър. Бедствието е несравнимо в размерите си. Но като цяло мисля, че нещата отиват към потушаване на пожара, за съжаление, с цената на много човешки жертви“, коментира Иван Петрински. Той добави, че към момента поне 74 са загиналите заради пожарите в Гърция, като постоянно постъпва информация за нови смъртни случаи. „Същевременно над 700 души са спасени, след като са скочили във водата, за да избегнат бушуващите пламъци“, поясни Петрински.", "date": "2018.07.24", "title": "Иван Петрински, главен редактор на вестник „Български новини“ в Атина: Сухият климат и средиземноморската растителност в Атика са вероятна причина за пожарите в Гърция"}
{"url": "http://www.focus-news.net/news/2018/07/24/2549232/kyustendil-obshtinata-e-izgotvila-programa-za-otbelyazvane-na-115-godini-ot-ilindensko-preobrazhenskoto-vastanie.html", "text": "Община Кюстендил е изготвила програма за отбелязване на 115 години от Илинденско-Преображенското въстание. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие в Община Кюстендил. Отбелязването на годишнината ще бъде на 2 август пред паметника на Тодор Александров в града, а началото на проявата е в 11.00 часа. Предвидено е слово, посветено на Илинденско-Преображенското въстание, както и поднасяне на венци и цветя на паметния знак. От 19.30 часа на Арката на площад „Велбъжд” ще се състои празничен концерт на народния изпълнител Юри Крумов. С решение на Общинския съвет 2 август е обявен за официален празник на Кюстендил. \r\nВенцеслав ИЛЧЕВ", "date": "2018.07.24", "title": "Кюстендил: Общината е изготвила програма за отбелязване на 115 години от Илинденско-Преображенското въстание"}
{"url": "http://www.focus-news.net/news/2018/07/24/2549231/nimh-nay-mnogo-dazhd-e-valyal-v-shumen-29-lkv-m.html", "text": "Най-много дъжд е валял в Шумен – 29 л/кв. м. Това съобщиха за  Агенция „Фокус“  от Националния институт по метеорология и хидрология (НИМХ) при БАН. В Добрич са измерени 14 л/кв. м, в Пазарджик – 11 л/кв. м, в София – 10 л/кв. м, в Кюстендил и Велико Търново – 8 л/кв. м и в Ахтопол – 3 л/кв. м. \r\nГрадушки са паднали на отделни места извън градовете и селата. През нощта на доста места ще превали, но не се очакват прекалено големи количества. Валежите ще са главно в Северна България през нощта, а утре – в цялата страна.", "date": "2018.07.24", "title": "НИМХ: Най-много дъжд е валял в Шумен – 29 л/кв. м"}
{"url": "http://www.focus-news.net/news/2018/07/24/2549230/mevlyut-chavushoglu-gratskite-kiprioti-ne-sa-ednolichni-sobstvenitsi-na-kipar.html", "text": "Министърът на външните работи на Турция Мевлют Чавушоглу предупреди, че турските киприоти няма да свият рамене при пореден провал в кипърските преговори, нито ще приемат нещо по-малко от политическо равенство, предава електронното издание на гръцкия вестник  Kathimerini . \r\nЧавушоглу, който беше на посещение в северна Никозия в понеделник вечерта, проведе среща с лидера на кипърските турци Мустафа Акънджъ. \r\nИ двамата изразиха своето съчувствие към жертвите на пожарите в Гърция. Чавушоглу заяви, че правителството му е готово да помогне на Атина. \r\nОтносно кипърския въпрос, турският външен министър заяви, че е имало много интензивни преговори за федерално решение на спора, предупреждавайки че ако разговорите започнат прибързано, без никакви приготовления, то може да се превърнат в последните усилия в този казус. \r\n„Ако влезем прибързано в преговорите и се провалим отново, тогава може да нямаме друга възможност. Не можем да понесем още един провал и ще направим този въпрос един от приоритетите ни“, поясни той. \r\nЧавушоглу пренесе в социалните мрежи въпроса, като заяви че турските киприоти няма да приемат нищо по-малко от политическото равенство в Кипър. \r\n„Гръцките киприоти трябва да престанат да се държат като еднолични собственици на Кипър. Фактът, че двете страни на острова са политически равни, няма да се промени никога“, написа Чавушоглу в социалната мрежа „Туитър“. \r\nНакрая, турският външен министър отправи предупреждение, че ако Република Кипър започне да сондира едностранно, турската страна ще я последва. \r\n„Попречихме на ENI. През последните три години казваме на италианците и ENI „не идвайте тук“, тъй като няма да го позволим, ако правата на турските киприоти не са гарантирани“, заяви Чавушоглу пред турския ежедневник „Aksam“. \r\nРазбира се, постоянното блокиране не е редно, добави той. \r\n„Ако гръцките киприоти започнат да сондират през есента, ние ще направим същото“, поясни турският външен министър.  Йонислав Дочев", "date": "2018.07.24", "title": "Мевлют Чавушоглу: Гръцките киприоти не са еднолични собственици на Кипър"}
{"url": "http://www.focus-news.net/news/2018/07/24/2549233/vdigane-na-tezhesti-balgariya-specheli-vtori-zlaten-medal-na-mladezhkoto-evropeysko-po-shtangi-v-milano.html", "text": "България спечели втори златен медал на младежкото Европейско по щанги в Милано. В категория  44 кг при 17-годишните Ивана Петрова грабна златото след шест успешни опита, първи места в двете движения и двубой от 145 килограма. Това е второ злато за България на шампионата в Милано, след като в понеделник  Ангел Русев стана шампион в категория 56 кг при 17-годишните. Страната ни има още два сребърни медала в двубоите", "date": "2018.07.24", "title": "Вдигане на тежести: България спечели втори златен медал на младежкото Европейско по щанги в Милано"}
{"url": "http://www.focus-news.net/news/2018/07/24/2549228/zhivotnovadi-se-obyaviha-v-podkrepa-na-ministar-rumen-porozhanov-i-predprietite-merki-spryamo-chumata-po-drebnite-prezhivni-zhivotni-obzor.html", "text": "Животновъди от страната се събраха и се обявиха в подкрепа на министър Румен Порожанов и предприетите мерки от Министерството на земеделието, храните и горите спрямо чумата по дребни преживни животни. Бившият министър на земеделието и председател на Асоциация на земеделските производители в България (АЗПБ) Венцислав Върбанов заяви, че цялата гилдия е възмутена от начина, по който е бил политизиран проблемът с чумата по дребни преживни животни. По думите му протест по време на чума не е най-добрият начин да изразиш позицията си, още по-малко да защитиш животновъдите. Той заяви, че секторът е възмутен от поведението на лидера на БСП Корнелия Нинова и депутатите, които заедно с нея са завели агитките пред Министерски съвет, изразявайки позицията на земеделския сектор и защитавайки интересите на животновъдите. Според него политиците не трябва да преиграват със съдбите на хората. Върбанов заяви, че секторът се обединява около защитата на уволнения директор на дирекция „Директни плащания и идентификация на земеделските парцели“ Георги Праматаров, който по думите му е абсолютен експерт и не е трябвало да напуска поста си.  \r\nПредседателят на Националната асоциация на зърнопроизводителите (НАЗ) Костадин Костадинов също обяви, че асоциацията застава зад действията на министър Порожанов и екипа му. Той допълни, че секторът е против политизирането на каквито и да е стачни действия и против уволнението на експерти като г-н Праматаров. \r\nПредседателят на Асоциацията на млекопреработвателите в България (АМБ) Димитър Зоров заяви, че биха подкрепили дори по-строги мерки, защото ако заразени животни излязат от зоната на огнище, последствията за страната ни ще са главозамайващи. Той допълни, че компенсацията на животновъдите е изключително адекватна спрямо животните. По думите му, протестните действия, организирани от НОКА не изразяват мнението на бранша и действията на председателя на НОКА Симеон Караколев целят дестабилизация на страната. Зоров заяви, че Караколев е оспорил наредба 3, с което един от членовете е паднал и това означава, че не могат да текат проверки, както и да се вземат субсидиите от тези животновъди. Според него това ще доведе до изоставане в сроковете за плащане на обезщетения и до дестабилизация на страната.  \r\nПредседателят на Асоциацията за развъждане на месодайни породи говеда в България (АРМПГБ) Стоян Чуканов заяви, че е страховито, когато отговорни хора разрушават доверието в институциите. По думите му това е липса на държавническо мислене. Чуканов допълни, че от асоциацията са втрещени от това, че хората, които са отговорни за сектор животновъдство, ги няма и не можем да очакваме някакво подобрение, когато експертите в сектора липсват.  \r\nМария Степанчева от името на Асоциацията на българските бивовъди посочи, че те се различават от протестните действия на НОКА пред Министерски съвет. По думите ѝ Симеон Караколев няма моралното право да говори от името на животновъдния бранш. \r\nПредседателят на Организацията на развъдничиците на автохонни овце в България Румен Стоянов и зам.-председателят на Обединени български животновъди Юлия Коюнджийска обявиха, че не са давали съгласието си имената им да фигурират в управителния съвет на Националната овцевъдна и козевъдна асоциация (НОКА). Те също застанаха зад действията на министър Порожанов и неговия екип и заявиха, че ще реагират пред съответната прокуратура и съд във връзка с тяхното вписване като членове на НОКА.  \r\nЦветелин ДИМИТРОВ", "date": "2018.07.24", "title": "Животновъди се обявиха в подкрепа на министър Румен Порожанов и предприетите мерки спрямо чумата по дребните преживни животни (ОБЗОР)"}
{"url": "http://www.focus-news.net/news/2018/07/24/2549235/tass-donald-tramp-se-opasyava-ot-namesa-na-rusiya-v-predstoyashtite-izbori-za-kongres-v-sasht.html", "text": "Президентът Доналд Тръмп се опасява от намеса на Русия в предстоящите избори за Конгрес в САЩ, предава  TACC . \r\nАмериканският президент Доналд Тръмп е загрижен, че Русия може да се опита да повлияе на предстоящите избори в САЩ в полза на Демократическата партия. Той пише за това на своята страница в социалната мрежа „Туитър“ във вторник. \r\n\"Аз съм много загрижен, че Русия яростно ще се бори, за да повлияе на предстоящите избори въз основа на факта, че никой друг президент не е бил по-твърд срещу Русия от мен, те ще подпомогнат демократите, те със сигурност не искат Тръмп  \" , се казва в съобщението. \r\nПо-рано във вторник заместник-министъра на вътрешната сигурност, Кристофър Кребс заяви, че американското разузнаване не е установило опити да се повлияе на междинните избори за Конгрес през 2018 година по същата схема, както в навечерието на президентските избори през 2016 година.  Юлиян Марков", "date": "2018.07.24", "title": "ТАСС: Доналд Тръмп се опасява от намеса на Русия в предстоящите избори за Конгрес в САЩ"}
{"url": "http://www.focus-news.net/news/2018/07/24/2549236/alsat-m-obyavena-e-epidemiya-ot-morbili-v-makedonskiya-grad-debar.html", "text": "Обявена е епидемия от морбили в македонския град Дебър, съобщава македонският телевизионен канал  “Алсат-М“ . \r\nРегистрирани са 17 случая на морбили в град Дебър и има подозрение за още четири случая във вторник. По-голямата част от заразените са на възраст над 30 години, които са били ваксинирани срещу морбили. Сред заразените са деца на възраст под една година и друго на една година. Трима от заразените са част от медицинския персонал на Дебър - медицинска сестра, административен работник и хигиенист. \r\nОтбелязва се, че морбили се среща с по-голяма честота  в Албания и Гърция.  Юлиян Марков", "date": "2018.07.24", "title": "„Алсат-М“: Обявена е епидемия от морбили в македонския град Дебър"}
{"url": "http://www.focus-news.net/news/2018/07/24/2549238/futbol-botev-plovdiv-ima-nov-prezident.html", "text": "Ботев Пловдив има нов президент в лицето на Иван Йотков, който досега бе изпълнителен директор. Досегашният президент Ангел Палийски е сменен от този пост, но остава в Управителния съвет на клуба. Треньорът Николай Киров запазва поста си, въпреки критичното си изказване по адрес на ръководството на отбора.", "date": "2018.07.24", "title": "Футбол: Ботев Пловдив има нов президент"}
{"url": "http://www.focus-news.net/news/2018/07/24/2549239/iefimeridagrgartsiya-zhertvite-na-pozhara-v-atika-stanaha-76-strahat-ot-povishavane-na-broyat-im-raste.html", "text": "Жертвите на пожара в Атика станаха 76, но страхът от повишаване на броят им расте, колкото повече време отминава от часа на бедствието, пише гръцкото електронно издание  Iefimerida.gr . \r\nСпоред изданието спасителните екипи са започнали да проверяват всяка от изгорелите къщи в Мати, като не се изключва при претърсването да се открият още изгорели хора, които засега фигурират в списъците на изчезналите.", "date": "2018.07.24", "title": "\"Iefimerida.gr\"(Гърция): Жертвите на пожара в Атика станаха 76, страхът от повишаване на броят им расте"}
{"url": "http://www.focus-news.net/news/2018/07/24/2549237/kathimerini-gratskoto-pravitelstvo-prie-merki-za-podpomagane-na-grazhdanite-ot-zasegnatite-ot-pozhari-rayoni.html", "text": "Гръцкото правителство прие мерки за подпомагане на гражданите от засегнатите от пожари райони, съобщава електронното издание на гръцкия вестник  Kathimerini . \r\nПравителството обяви във вторник пакет от извънредни мерки в размер над 20 млн. евро от средствата на Програмата за публични инвестиции, както и  редица мерки за подкрепа на гражданите и предприятията, засегнати от смъртоносните пожари в района на  Атика. Банките също така обявиха някои мерки за засегнатите кредитополучатели. \r\nПървите облекчаващи мерки от страна на държавата обхващат данъчните задължения на жителите в засегнатите райони, като ги освободят от плащания на имуществени данъци и ще замразят изплащането на заеми към банките. Ще се създаде специална сметка за компенсиране на материалните щети, съобщи говорителят на правителството Димитрис Цанакопулос. \r\nВъпреки това Цанакопулос добави, че основният пакет от мерки за подпомагане на засегнатите семейства, както и всякакви извънредни  компенсации, ще бъдат обявени скоро след като ситуацията бъде напълно овладяна и бъде направена крайна оценка на щетите.  Юлиян Марков", "date": "2018.07.24", "title": "Kathimerini: Гръцкото правителство прие мерки за подпомагане на гражданите от засегнатите от пожари райони"}
{"url": "http://www.focus-news.net/news/2018/07/24/2549234/telma-makedoniya-gratskite-vlasti-se-opasyavat-za-nad-100-zhertvi.html", "text": "Най-малко 60 загинали в пожарите, които обхванаха Атика, но местните власти вече се страхуват за над 100 жертви, над 550 са ранени, хиляди са принудени да избягат от пожарите, това е трагичният 24-часов баланс на пожара в Гърция, който въпреки огромните усилията на пожарникарите, не може да бъде овладян, главно поради силния вятър. \r\nПремиерът Ципрас обяви тридневен траур, извънредно положение и поиска помощ от Европейския съюз. Кметът на района Рафина Евангелос Бурнос обяви, че броят на жертвите ще расте. По-голямата част от жертвите са именно от неговата област, село Мати, на 40 км североизточно от Атина, селище, което фактически вече не съществува. \"Мати изчезна\", каза кметът Евангелос Бурнос.  Юлиян Марков", "date": "2018.07.24", "title": "„Телма“ (Македония): Гръцките власти се опасяват за над 100 жертви"}
