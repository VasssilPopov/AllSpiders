{"url": "http://www.focus-news.net/news/2018/10/04/2574663/pazardzhik-vav-velingrad-tretoklasnitsi-stavat-dobrovoltsi-v-detsko-politseysko-upravlenie.html", "text": "За трета поредна година в ИСУ „Св. Св. Кирил и Методий”-Велинград откриха „Детско полицейско управление”, съобщиха от  общинска администрация Велинград . Партньори по програмата на училището са община Велинград, областната дирекция и районното управление на МВР. Инициативата е насочена към извънкласното обучение на децата за оказване на лична защита, за безопасно движение по пътищата, здравна помощ, етика и право чрез теоретични и практически занимания. Учебното заведение е единственото в община Велинград, работещо по проекта. Днес седмокласниците, които бяха доброволци по първата двугодишна програма, символично предадоха щафетата на третокласниците, които ще се обучават през следващите две години. Като истински полицаи те положиха клетва да спазват законите и защитават хората. С децата заедно ще работят класният им ръководител Илияна Иванова и ръководителят на проекта в училището Антонина Палова.", "date": "2018.10.04", "title": "Пазарджик: Във Велинград третокласници стават доброволци в „Детско полицейско управление”"}
{"url": "http://www.focus-news.net/news/2018/10/04/2574666/yordan-tsonev-dps-za-parvi-pat-ot-nachaloto-na-prehoda-e-postignat-konsensus-mezhdu-parlamentarno-predstavenite-partii-i-prezidenta-za-zakona-za-veroizpovedaniyata.html", "text": "За първи път от началото на прехода е постигнат консенсус между парламентарно представените партии и президента за Закона за вероизповеданията. Това каза за обзорното предаване „Това е България“ на  Радио „Фокус“  Йордан Цонев от ДПС, във връзка с проектозаконите за промени в Закона за вероизповеданията. Той допълни, че законопроектът, под който стоят подписите на Цветан Цветанов, Корнелия Нинова и Мустафа Карадайъ, има две цели. „Първо, да направи така, че основните вероизповедания да бъдат допълнително финансирани, с цел да се осигури тяхната стабилност, независимост и да изпълняват обществената си роля. Второ – да затворят някои възможни пътища за дестабилизиране на страната през чуждо влияние. Там вече е деликатната материя. Досега вероизповеданията се финансираха чрез Закона за бюджета, през Комисията по вероизповедания, с целеви субсидии. От сега нататък този принцип остава, но за вероизповеданията, чиито брой на заявилите, че изповядват съответното вероизповедание под 1% от населението на страната, при последното официално преброяване“, каза още Йордан Цонев . Той обясни, че тези вероизповедания, които имат над 1% заявили религията им, ще получават държавна субсидия, която се определя по размер по Закона за държавния бюджет, и ще бъде на принципа, на който е финансирането на политическите парти – определена сума за един изповядващ.", "date": "2018.10.04", "title": "Йордан Цонев, ДПС: За първи път от началото на прехода е постигнат консенсус между парламентарно представените партии и президента за закона за вероизповеданията"}
{"url": "http://www.focus-news.net/news/2018/10/04/2574668/redzhep-tayip-erdogan-turtsiya-nyama-da-napusne-siriya-dokato-siriyskiyat-narod-ne-provede-izbori.html", "text": "Турция няма да напусне Сирия, докато сирийският народ не проведе избори, заяви турският президент Реджеп Тайип Ердоган, предава  Reuters . \r\n„Когато сирийският народ проведе избори, тогава ще оставим Сирия на нейните собственици“, заяви Ердоган по време на форум в Истанбул. \r\nПо отношение на споразумението с руския президент Владимир Путин за създаване на демилитаризирана зона между бунтовническите и правителствените бойци в Северна Сирия, той заяви: „Осигуряването на този коридор означава осигуряване на Идлиб. И ние започнахме да укрепваме нашите постове за наблюдение“.  Йонислав Дочев", "date": "2018.10.04", "title": "Реджеп Тайип Ердоган: Турция няма да напусне Сирия, докато сирийският народ не проведе избори"}
{"url": "http://www.focus-news.net/news/2018/10/04/2574667/kostadin-kostadinov-deputat-sdsm-nyama-problemi-s-albanskite-si-koalitsionni-partnyori-i-nyama-iskane-ot-tyahna-strana-za-promyana-na-konstitutsiyata-v-posoka-dvunatsionalna-darzhava.html", "text": "СДСМ няма проблеми с албанските си коалиционни партньори и няма искане от тяхна страна за промяна на конституцията в посока двунационална държава. Това заяви за обзорното предаване „Това е България“ на  Радио „Фокус“  Костадин Костадинов, депутат и говорител на СДСМ и бивш кмет на Струмица. Той опроверга публикациите за такива искания от албанските партии като внушение на опозицията.  \r\n„Имаме отлични отношения с нашите коалиционни партньори от албанския блок. Не става въпрос за никакви искания. Напротив, нашите албански съграждани нямат абсолютно никакъв проблем с тяхната идентичност и техният език. Те са албанци, избират албански език. Преди няколко месеца ние приехме Законът за езиците в Република Македония, чрез който албанският език стана официален език в нашата държава. Става дума за неистини, които може би кръжат между про-опозиционните среди и ние ще ги опровергаем“, каза Костадин Костадинов. \r\nТой потвърди, че ако в следващите дни до 10 октомври не се събере 2/3 мнозинство в парламента, което да гласува договора с Гърция и смяната на името, Македония отива на предсрочни парламентарни избори. Той изрази убеденост, че на тях заедно с албанските си коалиционни партньори СДСМ ще получи 81 депутата, колкото са необходими до края на декември да бъде гласуван договорът, за да не се попречи на евроатлантическото на страната, което оцени като уникална историческа възможност. Костадин Костадинов изказа голямата благодарност на страната си към България и към нейната подкрепа за европейското й бъдеще.", "date": "2018.10.04", "title": "Костадин Костадинов, депутат: СДСМ няма проблеми с албанските си коалиционни партньори и няма искане от тяхна страна за промяна на конституцията в посока двунационална държава"}
{"url": "http://www.focus-news.net/news/2018/10/04/2574669/dimitar-shopov-tsentrove-za-obshtestvena-podkrepa-v-dupnitsa-tselta-na-sinyata-staya-e-da-podpomogne-i-ulesni-besedata-s-detsata.html", "text": "Целта на „Синята стая“ в Дупница е да подпомогне и улесни беседата с децата. Това каза за  Радио „Фокус“- Пирин  Димитър Шопов, управител на двата центъра за обществена подкрепа в Дупница. По думите му е създадена през 2011 година. „Тя е част от социалните услуги, предоставяни от Центъра за обществена подкрепа. Нейната цел е да подпомогне и улесни беседата с децата, а разпитът на децата, станали жертва или свидетели на насилие, да не се осъществява в съдебната зала. Знаете, че там има съдия, има свидетели, задават се и неудобни въпроси. Когато детето влезе в „синята стая”, ние предварително сме имали срещи с клиентите си, изградили сме доверително отношение с детето и задаваме въпросите по по-достъпен начин. Тези въпроси може да са зададени от прокурора или от съдията. Смятам, че до този момент работим успешно и нямаме случай, който да се е усложнил. Децата ни приемат добре, а в много от случаите работим и след това с тях, за да намалим тревожността и депресията в тях“, каза още Шопов. \r\nЛора КАЛЧЕВА", "date": "2018.10.04", "title": "Димитър Шопов, центрове за обществена подкрепа в Дупница: Целта на „Синята стая“ е да подпомогне и улесни беседата с децата"}
{"url": "http://www.focus-news.net/news/2018/10/04/2574694/reuters-kanadskite-mlekoproizvoditeli-sa-izrazili-nedovolstvoto-si-ot-novoto-targovsko-sporazumenie-pred-dzhastin-tryudo.html", "text": "Канадски млекопроизводители се срещнаха с министър-председателя Джъстин Трюдо, за да обсъдят рисковия му политически ход да отвори защитения вътрешен пазар на страната за американската индустрия, но се оплакаха че той не им е дал никакви подробности относно евентуалната компенсация, предава  Reuters . \r\nКато част от разговорите за завършване на новото търговско споразумение САЩ-Мексико-Канада (USMCA), Канада предложи 3.6 процента от своя млечен пазар на САЩ. Тя също обеща да компенсира напълно фермерите за всички загуби, които могат да претърпят. \r\nТрюдо проведе разговори с членове на млечното лоби в Монреал, за да обсъди с тях опасенията им. Фермерите заявиха след това, че не са удовлетворени. \r\n„Липсата на подробности относно мерките за смекчаване на удара от отстъпките, направени в USMCA, както и липсата на визия за бъдещето на нашата индустрия, не могат да успокоят притесненията на млекопроизводителите“, заяви Пиер Лампрон, председател на „Млекопроизводителите на Канада“. \r\n„Те ми казаха, че са притеснени. Казаха ми, че чувстват, че са продължили да допринасят към редица търговски споразумения, които сключихме, и са прави“, заяви Трюдо след срещата. \r\n„Млекопроизводителите в страната се изправиха пред предизвикателства с тези търговски споразумения. Казах, че разбираме това и обещахме да работим с тях“, добави още той пред журналисти.  Йонислав Дочев", "date": "2018.10.04", "title": "Reuters: Канадските млекопроизводители са изразили недоволството си от новото търговско споразумение пред Джъстин Трюдо"}
{"url": "http://www.focus-news.net/news/2018/10/04/2574670/sport-ludogorets-s-nulevo-ravenstvo-na-poluvremeto-sreshtu-tsyurih.html", "text": "Лудогорец се оттегли на почивка при нулево равенство на полувремето срещу Цюрих в мача от Група „А“ на Лига Европа.  \r\nВ първия си двубой разградчани отстъпиха на сочения за фаворит в групата Леверкузен – паднаха у дома с 2:3, въпреки че поведоха с 2:0 Цюрих спечели първия  двубой – надделя с 1:0 при визитата си на АЕК в Ларнака.  \r\nВ другия мач от групата Байер Леверкузен и АЕК завършиха полувремето наравно 1:1, като гостите първи откриха резултата. \r\nПо-рано тази вечер в Група „Кей“ Астана победи френския Рен с 2:0 и с 4 точки стана лидер в групата. Втори е Рен с 3 точки, преди мача на Яблонец с нула точки срещу Динамо Киев с една, който започва в 22:00 часа.", "date": "2018.10.04", "title": "Спорт: Лудогорец с нулево равенство на полувремето срещу Цюрих"}
{"url": "http://www.focus-news.net/news/2018/10/04/2574665/tsentarat-po-hemodializa-vav-vidin-spira-rabota-do-8-oktomvri-zaradi-razvalen-aparat-obzor.html", "text": "Центърът по хемодиализа в болницата за активно лечение „Св. Петка“ във Видин ще спре напълно работа до 8 октомври. Това съобщи директорът на лечебното заведение д-р Цветан Василев. Центърът работеше на авариен режим от понеделник, след като апаратът за хемодиализа се повреди, а за ремонтът му е необходима част, която трябва да бъде доставена от Германия в близките дни. „Пациентите, които се диализират в нашия център, са 44. До понеделник сутринта тези хора ще бъдат диализирани в Монтана“, каза д-р Василев.  \r\nМинистърът на здравопазването Кирил Ананиев разпореди незабавна проверка в центъра от Изпълнителна агенция „Медицински одит“. „Агенцията е там и заедно с нея са и нашите районни здравни инспекции и каси. В момента тече много сериозна проверка. Имам много подробна информация, която ми е предоставена от директора на болницата, но когато получа резултатите от моите органи, които съм изпратил, ще кажа цялата истина“, обясни Ананиев. \r\nТой посочи, че допреди дни хемодиализата в болницата си е работила съвсем нормално. „Даже за хората, които препратихме от Видин в Монтана и попаднаха в частния център, от ръководството ми е казано, че са гледани както трябва“, каза още министърът. В близките дни Министерството на здравеопазването ще предостави 180 хил. лв. на болницата във Видин за закупуване на хемодиализни апарати, легла и водоочистваща система. Средствата са осигурени от Министерския съвет в края на септември т.г. „Основното им разпределение е за провеждане политиката в хемодиализата. Това е основен приоритет, защото знаем, че хемодиализата не е на добро равнище в страната. Имаме сигнали за подобни проблеми и в други болници и сме предложили увеличение на парите за тях. Над 2,5 млн. лв. за тази година са предвидени за хемодиализа\", каза още здравният министър. \r\nОмбудсманът Мая Манолова посети центъра във Видин, където разговаря с пациенти и техните близки. Тя бе категорична, че отделението има нужда от спешна инвестиция, от спешни пари, тъй като апаратите са с отдавна изтекли работочасове - над 30 000, и отдавна амортизирани. „За 14 апарата, колкото са в отделението, тези 180 000 лева, предвидени от здравното министерство, категорично няма да стигнат“, посочи омбудсманът. \r\nЗам.-министърът на здравеопазването Бойко Пенков, който също бе в крайдунавския град информира, че до неделя ще бъде доставена нова част за повредената апаратура, а дотогава ще бъде осигурен транспорт за пациентите, нуждаещи се от хемодиализа до болницата в Монтана. Предстои до няколко дни да излязат резултатите от проверките. \r\nЦветилена СИМЕОНОВА", "date": "2018.10.04", "title": "Центърът по хемодиализа във Видин спира работа до 8 октомври заради развален апарат (ОБЗОР)"}
{"url": "http://www.focus-news.net/news/2018/10/04/2574672/plovdiv-blizo-600-detsa-uchastvaha-v-klasiraneto-za-priem-v-detskite-zavedeniya.html", "text": "В проведеното днес текущо класиране за прием в детските заведения на град Пловдив взеха участие 585 деца. Те са с 239 по-малко от предходното класиране.  Това съобщиха за  Радио „Фокус“-Пловдив  от Общината. От тях най-много са децата на яслена възраст – 342. За първа възрастова група заявления за участие в класирането бяха подадени за 124 деца, за втора – 84, за трета подготвителна група – 19 деца, и само 16 деца кандидатстваха за четвърта подготвителна група. \r\nЗа класирането бяха обявени общо 627 свободни места, като 281 от тях за децата в яслена възраст, 83 – за първа възрастова група, 76 – за втора възрастова група, 108 – за трета подготвителна група, и 79 места за четвърта подготвителна група. \r\nКласирани бяха общо 329 от кандидатстващите – 244 деца за детските ясли, 33 за първа възрастова група, 27 за втора възрастова група, 16 за трета подготвителна група и 9 за четвърта подготвителна група. За всички класирани деца следва записване при директорите на детските градини и ясли в определения от Графика на дейностите срок – 12.10.2018 година. \r\nСлед класирането на 4 октомври остават незаети общо 298 места, съответно за яслени групи – 37 места, за първа група – 50, за втора група – 49, и за подготвителните групи съответно 92 за трета и 70 за четвърта. \r\nСледващото класиране е на 23 октомври 2018 г. При подаване на заявления за него, родителите е добре да се запознаят с обявените свободни места, които ще бъдат публикувани в срок до 15 октомври включително. Повече информация родителите могат да намерят на страницата на системата за прием на адрес www.dz-priem.plovdiv.bg", "date": "2018.10.04", "title": "Пловдив: Близо 600 деца участваха в класирането за прием в детските заведения"}
{"url": "http://www.focus-news.net/news/2018/10/04/2574671/mvnr-na-rusiya-obvineniyata-v-podgotovka-na-kiberataki-po-adres-na-moskva-sa-rezhisirana-aktsiya.html", "text": "Обвиненията към Русия от страна на Холандия в подготовката на кибератаки представлява редовна режисирана пропагандна акция, се казва коментар на министерството на външните работи на Русия, предава  ТАСС . \r\n„Стигаме до заключението за редовната режисирана пропагандна акция по отношение на нашата страна“, се казва в изявлението на ведомството. \r\nОт там считат, че „шпиономанията“ на Холандия нанася сериозни щети в двустранните отношения с Русия. \r\nОбвиненията по адрес на Русия целят да създадат необходимия фон за прокарване на нужните решения от Запада в ОЗХО, добавят от министерството.  Йонислав Дочев", "date": "2018.10.04", "title": "МВнР на Русия: Обвиненията в подготовка на кибератаки по адрес на Москва са режисирана акция"}
{"url": "http://www.focus-news.net/news/2018/10/04/2574664/avni-arifi-tehnicheskiyat-dialog-sas-sarbiya-e-martav.html", "text": "Председателят на косовския екип в техническия диалог със Сърбия Авни Арифи заяви, че диалогът е умрял в момента, в който сръбската страна е отказала да приложи оставащите споразумения между Белград и Прищина, предава държавната  „Радио и телевизия Косово (RTK)“ . \r\n„Техническият диалог е мъртъв от момента, в който дойде ред на сръбската страна да приложи останалата част от споразуменията. Тя, с одобрението на Брюксел, ги блокира от месец март насам“, поясни Арифи. \r\nЕкипите в диалога между Косово и Сърбия не са се срещали в Брюксел от март насам, припомня „RTK“. \r\n„Поведението на Сърбия в техническия диалог показа, че те изобщо не са заинтересовани от него, а вместо това искат да заблудят всички, че са мирно настроени. Но истината е, че това е същата Сърбия от 90-те години“, добави още той.  Йонислав Дочев", "date": "2018.10.04", "title": "Авни Арифи: Техническият диалог със Сърбия е „мъртъв“"}
{"url": "http://www.focus-news.net/news/2018/10/04/2574677/tihomir-stoitsov-pchelar-vapreki-loshata-za-pchelarite-godina-tryabva-da-se-predpriemat-deystviya-za-zazimyavane-na-pchelnite-semeystva.html", "text": "Въпреки лошата за пчеларите година трябва да се предприемат действия за зазимяване на пчелните семейства. Това каза пред  Радио „Фокус” – Кюстендил  Тихомир Стоицов, председател на браншовия съюз „Пчела” – Кюстендил. По думите му в момента се извършва третиране с препарати срещу вароатозата, освен това трябва да се направи и подхранване на пчелните семейства, което да им позволи да презимуват добре. Извършват се и дейности по самите пчелни кошери. „Всички пчелари трябва да се подготвят за зимата, тя наближава. Сезонът е такъв, че в природата почти няма приток на нектар, поради което пчеларите трябва да подсигурят семействата си с храна. Съответно да вземат необходимите мерки за подобряване на условията в кошера – температура, липса на влага”, каза Тихомир Стоицов. Според него пчеларите в региона са отчели една поредна лоша година. Единствено при цъфтежа на акацията е имало работа за пчелите, но последвалите дъждове са отмили нектара от останалите култури – липа, билка, не е тръгнала и мана. „Загубите не могат да се компенсират. Пчеларите не се подпомагат достатъчно от държавата. Всичко е на наш гръб”, каза Тихомир Стоицов. По думите му най-вероятно ще се наложи отново пчеларите да излязат на протест. \r\nВенцеслав ИЛЧЕВ", "date": "2018.10.04", "title": "Тихомир Стоицов, пчелар: Въпреки лошата за пчеларите година трябва да се предприемат действия за зазимяване на пчелните семейства"}
{"url": "http://www.focus-news.net/news/2018/10/04/2574276/pregled-na-osnovnite-temi-v-svetovniya-pechat-agentsiya-fokus.html", "text": "Президентът на Сирия Башар Асад заяви пред малкоизвестен кувейтски вестник, че Сирия е постигнала „голямо разбирателство“ с арабските страни след години на враждебност заради войната в близкоизточната страна, пише  електронното издание на вестник Washington Times . \r\nВ интервюто пред вестник Al-Shahed, публикувано в сряда, е първото на Асад за вестник от региона на Персийския залив след началото на конфликта през 2011 година. \r\nАсад не посочва за кои именно арабски страни става дума, но посочи, че арабски и западни делегации са започнали да посещават Сирия в подготовка за възобновяването на дипломатическите и други отношения. Скоро войната ще бъде завършена, заяви сирийският президент пред изданието, като това ще позволи на страната да се върне към ключовата си роля в региона. \r\nЧленството на Сирия в 22-членната Арабска лига бе прекратено през първите дни на конфликта и арабските страни по-късно наложиха икономически санкции, след като не успяха да постигнат целите си и да предизвикат край на войната, пише изданието. \r\nСаудитска Арабия, Катар и други членове на Съвета за сътрудничество в Залива (GCC) открито подкрепиха опозиционните групировки, които се биха, за да свалят Асад, припомня изданието. \r\nИнтервюто идва след изненадващо топлата среща между външните министри на Сирия и Бахрейн в кулоарите на Общото събрание на ООН в събота. Срещата бе забележителна с това, че двамата се прегръщаха, отбелязва Washington Times. \r\nТази среща предизвика въпроси дали страните от залива, повечето от които са заклети врагове на съюзника на Асад – Иран, не преосмислят отношенията си с Дамаск, след като стана ясно, че Асад е сигурен победител от нея и има силната покдрепа на Русия. \r\nХалид бин Ахмед ал Халифа, външният министър на Бахрейн, по-късно заяви пред саудитската телевизия Al Arabiya, че това не е била първата му среща с „моя брат“ – сирийският министър. Но той посочи, че това е била непланира засечка, докато планираните не са били заснети на камера. \r\nАл Халифа посочи, че срещата се е осъществила в момент, когато арабите правят сериозни усилия да си „върнат“ ролята в разрешаването на сирийската криза. \r\n„Срещата идва в период, когато се случват позитивни трансформации към увеличаване на ефективната арабска роля в сирийския въпрос“, заяви външният министър на Бахрейн в интервюто за Al Arabiya. „Сирия е арабска страна. Нейното население е арабско и това, което се случва, засяга нас, повече от която и да е друга нация. Не е вярно, че регионалните и международните държави се занимават със сирийския въпрос, но ние не“. \r\nИзглежда, коментира американското издание, Ал Халифа признава, че сирийското правителство остава на власт. \r\n„Сирийското правителство си е сирийското правителство“, констатира той. „Ние работим с държави – дори и да не сме съгласни с тях – а не с този, които искат да развалят тези държави“. \r\nАсад, от своя страна, приветства позицията на Кувейт по отношение на Сирия в своето интервю за местното издание, като нарече нейния лидер – „разрешител на проблеми“. \r\n***  Доставянето на съвременни руски системи за противовъздушна отбрана С-300 в Сирия представляват „много сериозна ескалация“ на конфликта там, заяви държавният секретар на САЩ Майк Помпео в сряда, цитиран от  израелското издание The Jerusalem Post . \r\nВ изказване пред журналистите във Вашингтон, Помпео направи най-сериозното си предупреждение към Москва до момента, след като не успя да разубеди руските си колеги за доставките на С-300 по време на разговора им в Ню Йорк миналата седмица. \r\nМиналия месец Съветникът по национална сигурност на Белия Дом Джон Болтън пък предупреди, че разполагането на С-300, която може да се използва, както срещу самолети, така и срещу ракети, рискува да усложни крехкия баланс във въздушното пространство на Сирия, където летят самолети на Русия, Израел и оглавяваната от САЩ коалиция. \r\n„Смятаме това за много сериозна ескалация“ заяви Помпео. В края на септември той предупреди също, че американската администрация е готова да държи Русия „отговорна“, ако продължи с доставката, но все още не е посочил какви, ако изобщо, ще бъдат последствията. \r\nИзраел се опасява, че този ход ще увеличи шансовете за директен конфликт с Москва и ще усложни усилията му за сдържане на иранските сили далеч от границите на еврейската държава, обяснява JPost. Израелските сили нанасят удари по цели на сирийското правителство и Иран и чрез ракетни атаки, и чрез въздушни атаки. \r\n***  Говорителят на турската управляваща „Партия на справедливостта и развитието“ Омер Челик заяви във вторник, че „крайнодесните групи са европейската „Ислямска държава““, пише  електронното издание на турския ежедневник Yeni Safak . \r\n„Дейностите на политиците от крайно-десните групи в Европа спомагат за известността на „Ислямска държава“, заяви той, като посочи, че в същото време дейностите на терористите от „Ислямска държава“ правят по-приемливи крайно-десните групи. \r\n„Каквото е „Ислямска държава“ за Близкия Изток, това са крайно-десните групи за Европа“, заяви Челик. \r\nТой добави, че „някои кръгове“ в Германия се опитват да представят в негативна светлина скорошното посещение на турския президент Реджеп Таийп Ердоган в страната. \r\n„Крайно-десните групи използват система, като на матрьошките“, посочи Челик. „Те крият омразата си към Турция, като мразят нашия президент. Ако отворите матрьошката, ще видите омраза към исляма. По-нататък ще разкриете и анти-семитизъм“. \r\nГоворителят на ПСР описа решението на Европейския парламент да спре финансирането, предоставяно с цел да помогне на Турция за бежанците, като „не демократично, а идеологическо“. \r\n*** Президентът Тръмп прекратява малко известен \"договор за приятелство\" между Съединените щати и Иран, съобщи в сряда държавният секретар Майк Помпео, цитиран от американското издание  Washington Examiner . \r\n\"Това е решение, което честно е закъсняло с 39 години, каза държавният секретар на САЩ. Помпео предприе тази стъпка вследствие на спор в Международния съд, в който Иран се опита да убеди трибунала да нареди на Съединените щати да продължат да дават облекчения за санкциите по споразумението за ядрена енергия от 2015 г. Екипът на Тръмп отхвърли правомощията на съда по въпроса; теорията за случая с Иран разчита на съществуването на един стар договор за приятелство от десетилетия, който както подчерта Помпео е остарял. \r\n\"Иранците го пренебрегват за ужасно дълго време\", каза той. - Трябваше да се оттеглим  от него преди десетилетия. \r\nРешението на съда в сряда беше във вреда за Съединените щати. Съдът призова Тръмп да премахне санкциите за \"хуманитарни\" стоки, както и за резервни части за въздухоплавателни средства, като заяви, че ограниченията биха могли да застрашат пътниците на гражданските самолети; САЩ считат иранските авиолинии за ключови логистични платформи на иранските терористични операции. Съдът отвори възможността за допълнителни констатации. \r\n\"Решението, постановено в настоящото производство, по никакъв начин не предрешава въпроса за юрисдикцията на Съда, за да се произнесе по съществото на делото\", реши Съда, според CBS. \"Това не засяга правото на правителствата на Ислямската република Иран и Съединените американски щати да представят аргументи \"по същество или допустимост на делото\". \r\nПомпео твърди, че Съединените щати предоставят достатъчно хуманитарна помощ на иранския народ. \"Казвайки това, решенията, които се взимат днес в Иран, са  да се използват пари, за да се предизвика терор по целия свят\", продължи той. \"Това са долари, които иранското ръководство пропилява, може да осигури хуманитарна помощ на собствения си народ, но вместо това са избрали друг път\". \r\nОфициалното оттегляне от договора би могло да попречи на друго решение от Международния съд. \"Това бе полезно за нас да демонстрираме абсолютния абсурд на договора за приятелство между Съединените щати и Ислямска република Иран\", каза Помпео.", "date": "2018.10.04", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/10/04/2574277/predstoyashti-sabitiya-v-stranata-za-4-oktomvri-agentsiya-fokus.html", "text": "*** \r\nОт 16.00 часа в Гербовата зала на Дондуков 2 държавният глава Румен Радев ще връчи 16-ите президентски отличия „Джон Атанасов“ на млади български учени в областта на компютърните науки. \r\n*** \r\nОт 10.00 часа в зала „Музикална“ на Централния военен клуб министърът на туризма Николина Ангелкова ще участва в дискусия в София по проекта за 7 балнео- и СПА дестинации на България. \r\n*** \r\nОт 12.00 часа в зала 10 на НДК ще проведе кръгла маса на тема „Учители за дигитално образование”.  В събитието ще участва министърът на образованието и науката Красимир Вълчев.  \r\n*** \r\nОт 15.00 часа в Министерството на финансите ще се състои церемония по подписване на оперативно споразумение за изпълнение на Финансов инструмент за развитие на водния сектор между Фонда на фондовете и Европейската банка за възстановяване и развитие. В събитието ще участват министърът на околната среда и водите Нено Димов, заместник-министърът на финансите Маринела Петрова, заместник-министърът на регионалното развитие и благоустройството Малина Крумова, главният директор на Оперативна програма „Околна среда“ 2014-2020 г. Валерия Калчева, председателят на УС на Фонда на фондовете Мартин Дановски и Лариса Манастърли, директор в ЕБВР за България.  \r\n*** \r\nОт 09.00 часа ще се състои заседание на Народното събрание. \r\n*** \r\nВ 08.45 часа в Аулата на Ректората на СУ „Св. Климент Охридски“ ще се проведе научно-практически форум на тема „Креативно образование - педагогически практики, вдъхновени от идеите на сър Кен Робинсън и д-р Мария Монтесори”. \r\n*** \r\nОт 09.30 часа 6 състав на Специализирания наказателен съд ще гледа делото срещу Даниел М. и Христо А. за престъпление по служба.  \r\n*** \r\nОт 10.00 часа в сградата на КЕВР ще се проведе обществено обсъждане на проект на Наредба за изменение и допълнение на Наредба № 2 от 19.03.2013 г. за регулиране на цените на природния газ. \r\n*** \r\nВ Националния археологически институт с музей при БАН ще бъде представена изложбата „Гърция – България: Културни мостове за напредък и развитие“.  \r\n*** \r\nОт 10.00 часа 16 състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.  \r\n*** \r\nОт 10.00 часа 10 състав на Специализирания наказателен съд ще гледа делото срещу Цветомир М. Борислав П., Бойко Г. и др. за контрабанда.  \r\n*** \r\nОт 10.00 часа 7 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.  \r\n*** \r\nОт 10.00 часа 5 състав на Специализирания наказателен съд ще гледа делото срещу Петър М., Адам П., Любомир Д и др. за безстопанственост в особено големи размери.  \r\n*** \r\nОт 10.30 часа в Националния пресклуб на БТА ще бъдат представени резултатите от социологическо проучване на тема „Трудова миграция“ на Фондация „Фридрих Еберт“ и Институт за икономика и международни отношения.  \r\n*** \r\nОт 11.00 часа в МЕТРО София на бул. „Цариградско шосе“ министърът на земеделието, храните и горите Румен Порожанов и Атила Йенисен, главен изпълнителен директор на хипермаркета, ще открият обновения отдел „Млечни продукти“.  \r\n*** \r\nОт 11.30 часа в първия ЛГТБ общностен център в България Rainbow Hub ще се проведе събитие на тема „Да говорим открито за ХИВ“.  \r\n*** \r\nОт 12.00 часа в Националния пресклуб на БТА ще се състои пресконференция на тема „Обществената цена на забавени инвестиционни намерения в областта на опазването на околната среда“.  \r\n*** \r\nОт 13.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е. и др. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав С., Станислав Т., Калин С. и др. за организиране и ръководене организирана престъпна група.  \r\n*** \r\nОт 16.00 до 18.00 часа  на ул. „Леге“ 10, БСП - София организира безплатна юридическа приемна за граждани.  \r\n*** \r\nОт 16.00 часа в Мраморно фоайе на Столична библиотека ще бъде представена пътуващата изложба на Европейската комисия „Пинокио и езиците на Европа“ (многоезична пътуваща изложба на 36 езика). \r\n*** \r\nОт 18.00 часа в големия салон на БАН ще бъдат отбелязани 120 години от рождението на Димитър Талев.  \r\n*** \r\nОт 18.00 часа в храм „Св. св. Кирил и Методий“ ще бъде изнесена беседа с прожекция „Източните бойни изкуства в светлината на православната вяра“.  \r\n*** \r\nОт 18.00 часа в Националната галерия ще бъде представена изложба на съвременното китайско изкуство – „История и действителност“.  \r\n*** \r\nОт 19.00 часа в Национална галерия „Квадрат 500“ ще се проведе Арт вечер на добродетелите на фондация „За Нашите Деца“ и фондация „Аполон и Меркурий“. \r\n*** \r\nОт 19.00 часа в „София Ивент Център“ ще се състои церемония по награждаване на победителите в конкурса „Сайт на годината“. \r\n*** \r\nОт 17.30 часа деца със специални потребности от Детски център \"Здравец\" и ученици от общинските училища в града ще участват в детски театър по мотиви на А. Милн и неговото любимо произведение „Мечо Пух“.   \r\n*** \r\nОт 19.00 часа в Експоцентър „Флора“  алпинистът Атанас Скатов ще представи последната си книга „Гашербрум“.  \r\n*** \r\nОт 17.00 часа в квартал „Вароша“ Център за личностно и творческо развитие на децата на Благоевград отново посреща талантливите деца на областния град. \r\n*** \r\nОт 09.30 часа в залата на Център „Юрий Гагарин“, СОК „Камчия“, ще бъде открита Есенна академия 2018 на тема „Агресия – хуманност - кино“.  \r\n*** \r\nОт 11.00 часа в Арт-салон, малка зала на радио Варна, „Демократична България” открива новия политически сезон с подкрепа на гражданска инициатива в памет на Пламен Горанов. \r\n*** \r\nОт 14.00 часа пред входа на Държавна опера Варна ще се състои пресконференция на варненски семейства, пострадали от действията на частен съдебен изпълнител. \r\n*** \r\nОт 10.00 часа в Регионалния пресклуб на БТА ще се състои пресконференция по повод предстоящото Национално изложение „Младежко техническо творчество\", което ще се проведе от 11 до 13 октомври в Горна Оряховица.  \r\n***  \r\nОт 11.30 часа в пресклуба на БТА ще се състои пресконференция на Българска стопанска камара във връзка с изводите от оценката на компетенциите на безработните лица в трансграничния регион България-Румъния по отношение на нагласите за трудова мобилност. \r\n***  \r\nОт 15.00 часа във фоайето на РНБ „П.Р. Славейков“ ще бъдат излъчени   победителите и наградени  най-активните читатели от лятната кампания за насърчаване на четенето „Ела в библиотеката“, която се осъществява под патронажа на Венцислав Спирдонов - председател на Великотърновския Общински съвет. \r\n***  \r\nОт 18.00 часа в Клуб 7 ще се проведе Представяне на романа „Див огън“ от Анчо Калоянов \r\n***  \r\nОт 19.00 часа в Читалище „Надежда –1869“ ще бъде представен „Маршрутката“ – театрален спектакъл на ДТ „Иван Димов“ – Хасково.  \r\n***  \r\nОт 19.00 часа в МДТ „Константин Кисимов“  ще започне концерт „С песните на Вили“ - с участието на Хилда Казасян и Русенска филхармония. \r\n*** \r\nОт 17.00 часа в кафе-галерия КДК ще се проведе Музикално-поетична вечер, по повод Международния ден на музиката и поезията. \r\n*** \r\nОт 19.00 часа в камерна зала на ДКТ ще бъде представена постановката „Нора“ от Хенрих Ибсен.  \r\n*** \r\nОт 10.00 часа в сградата на Регионален исторически музей – Габрово ще бъде открита V-а научна конференция на тема „Старопланинският регион – минало, настояще, перспективи. Развитие на културния туризъм“. \r\n*** \r\nОт 14.00 часа в Дома на хумора и сатирата заместник-министър Деница Сачева ще участва в Третото издание на Gabrovo Innovation Camp.  \r\n*** \r\nМеждународен волейболен турнир за жени за Купата на Димитровград ще се проведе на 4 и 5 октомври в модернизираната Спортна зала „Младост\". От 16.30 часа турнирът ще бъде открит със среща между румънките от „Меджидия\" и старазагорките на „Берое\". От 19.00 часа в оспорван двубой ще играят женският отбор на „Левски\" и местният „Раковски\".  \r\n*** \r\nОт 9.00 часа Общинският съвет ще проведе извънредно заседание. \r\n*** \r\nОт 10.30 часа в Регионална библиотека „Дора Габе“ ще се състои среща с Моника Атанасова и представяне на детската книжка „Обичливко в Сънеландия\".  \r\n*** \r\nОт 14.00 часа в СУ „Димитър Талев“  ще се проведе инициатива „Да съживим боклука” - моделиране с отпадъчни материали и беседа с дискусия на тема „Ти можеш да спасиш планетата” и екологични образователно-познавателни игри. \r\n*** \r\nОт 18.00 часа  в Народно читалище „Мевляна – 2012 г.“ ще се състои музикално ателие за деца и ученици.  \r\n*** \r\nОт 17.30 часа в Културно-информационен център – Казанлък ще представена новата книга на Пламен Петков „Голямата работа“.  \r\n*** \r\nОт 13.00 часа в конферентната зала на Регионален исторически музей – Кюстендил ще бъде открита Националвана научна конференция с международно участие \"Музейните и архивните фондове – места на памет\".   \r\n*** \r\nНародните представители от ПГ на „БСП за България“ ще проведат обсъждане на „Визия за България“ в област Пазарджик, Графикът на срещите може да видите  .  \r\n*** \r\nОт 9.30 часа кметът на район „Източен“ Николай Чунчуков ще бъде гост на открит урок на тема „Аз и моето куче – без страх“ в ДГ „Чайка“. \r\n*** \r\nОт 10.30 часа заместник-кметът Розалин Петков и председателят на Общинския съвет Савина Петкова ще присъстват в Общинския приют за кучета на финалното събитие на кампанията „Месец в помощ на животните и хората, които ги обичат“. \r\n*** \r\nОт 11.00 часа в Учебния ресторант на УХТ ще се състои пресконференция, на която ще бъдат представени подробности от програмата за честването на 65-годишния юбилей от създаването на учебното заведение.   \r\n*** \r\nОт 14.00 часа, в Център за обществена подкрепа, ул. Неофит Бозвели\"№ 38 ще се проведе дискусионна среща „И какво като съм осиновен?!” – откровен разговор за живота и преживяванията на осиновеното дете между осиновители, педагози от детски градини и училища, и професионалисти, работещи в социалната сфера. Срещата е част от Национални информационни седмици на осиновяването - 24 септември - 05 октомври 2018 г. \r\n*** \r\nОбщинските съветници от ГЕРБ-Пловдив ще проведат приемни с граждани. Приемните ще се проведат по следния график: Ясен Михайлов, Дамян Петров и Петър попов от 17.30 до 19.00 часа в офиса на ГЕРБ в район „Западен” на ул. „Царевец” № 9; Гошо Къчков от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов от 17.00  до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А.  \r\n*** \r\nВ 13.30 часа ще се състои месечният брифинг на директора на ОДМВР-Разград старши комисар Ивайло Йовчев. \r\n***  \r\nОт 16.00 часа в Общината ще се проведе официална среща между кмета на Свищов Генчо Генчев и министърът на икономиката Емил Караниколов. \r\n*** \r\nСтара Загора за осми път е домакин на Балканиада по спортен бридж, която се провежда в хотел „Верея“ с участието на 90 състезатели, в 18 отбора от 7 държави. \r\n*** \r\nОт 09.00 часа на стрелбището в кв. „Лозенец“ ще се проведе открито първенство по стрелба с огнестрелно оръжие. \r\n*** \r\nОт 15.00 часа в спортна зала „Иван Вазов“ ще се състои турнир по мини волейбол.  \r\n*** \r\nОт 18.00 часа в залите на Художествената галерия в Стара Загора ще бъде открита изложбата „Георги Велчев (1891 – 1955) - класик на морския пейзаж“. \r\n*** \r\nОт 10.00 часа в залата на втория етаж на Община Хасково ще се проведе пресконференция по повод предстоящото Състезание по спортно ориентиране. \r\n*** \r\nОт 8.30 часа на  артилерийско-стрелкови полигон „Марково” ще се проведат демонстративни стрелби, с които завършва „Форум отбранителни технологии“.", "date": "2018.10.04", "title": "Предстоящи събития в страната за 4 октомври (Агенция „Фокус“)"}
{"url": "http://www.focus-news.net/news/2018/10/04/2574673/telma-makedoniya-zapochna-zasedanieto-na-tsk-na-vmro-dpmne-ne-sa-izklyucheni-drugi-uvolneniya.html", "text": "Започна заседанието на Централния комитет на ВМРО-ДПМНЕ, на което се очаква да бъдат потвърдени решенията от срещата в сряда на Изпълнителния комитет, межди които и това за освобождаването на досегашния заместник-генерален секретар на партията Петър Богоевски, предава скопският телевизионен канал  „Телма“ . \r\nПреди започването на заседанието, говорителят на ВМРО-ДПМНЕ Наум Стоилковски беше запитан дали ще има и други уволненията, на което отговори, че нищо не е изключено, тъй като ще бъде изследвана работата на партийните членове. \r\nОтносно това дали се разговаря за подкрепа на конституционните промени от страна на депутатите на ВМРО-ДПМНЕ, Стоилковски отговори, че това е безпредметно, тъй като на референдума се е видяло, че договорът от Преспа се е провалил. \r\nТой отрече, че ВМРО-ДПМНЕ обмисля евентуален бойкот на предсрочните избори. „Бойкотът не е тема на разговор“, поясни Стоилковски.  Йонислав Дочев", "date": "2018.10.04", "title": "„Телма“ (Македония): Започна заседанието на ЦК на ВМРО-ДПМНЕ, не са изключени други уволнения"}
{"url": "http://www.focus-news.net/news/2018/10/04/2574675/tavanat-za-pensiite-nyama-da-otpadne-no-shte-se-vdigne-do-1200-leva-obzor.html", "text": "От 1 юли 2019г. таванът за всички пенсии, независимо кога са отпуснати, ще се увеличи на 1200 лева. Това стана ясно след среща при министър-председателя Бойко Борисов, поискана от двата синдиката, с участието на вицепремиера Валери Симеонов и финансовия министър Владислав Горанов. Правителството, Конфедерацията на независимите синдикати в България и Конфедерацията на труда „Подкрепа“ са се споразумели максималният размер на пенсиите да се увеличи заедно с повишаване им, заложено в управленската програма за следващата година. По думите на финансовия министър темата за отпадането на тавана за момента е приключена и това ще се случи4 по естествен път, когато пенсиите се изчисляват на базата на целия осигурителен живот на съответния гражданин. „Има изкривявания, натрупани в годините, в пенсионната формула, свързани както с индивидуалния коефициент, така и с превърнатия осигурителен стаж за някои категории работници. Периодите, от които се изчисляват пенсиите в различните години, са се променяли и са лимитирали, така че се получават едни изкривявания, които разкъсват връзката между осигурителния принос и изчисления размер на пенсиите“, обясни министър Горанов. По думите му увеличението на тавана до 1200 лева ще реши 90% от проблема с увеличаването на размера на пенсиите, но няма да допусне неоснователно получаване на незаработени пенсии, изчислени на база на натрупаните промени в пенсионната формула в размери, които не са свързани с приноса на хората. Финансовият министър обърна внимание, че се планират промени в пенсионната формула, които до голяма степен ще изчистят всички натрупани несъвършенства.  \r\nПрезидентът на КНСБ Пламен Димитров уточни, че с увеличаването на тавана на 1 200 лева около 41 хил. от общо 65 хил. души ще получават пенсиите, които им се полагат. Той припомни че от 1 януари 2019 година е отпаднал таванът за новоотпуснатите пенсии, както и, че сегашният за старите е 910 лева. „Така че говорим за едно сериозно придвижване нагоре. По този начин възстановяваме и тази несправедливост и даваме стимул на по-високо платените групи да правят реални вноски, защото виждат, че пенсията им ще зависи от това което са внасяли и ще расте, съответно техния принос“, заяви президентът на КНСБ.  \r\nВесела АЛЕКСАНДРОВА", "date": "2018.10.04", "title": "Таванът за пенсиите няма да отпадне, но ще се вдигне до 1200 лева (ОБЗОР)"}
{"url": "http://www.focus-news.net/news/2018/10/04/2574280/a1-on-makedoniya-priklyuchi-zasedanieto-na-izpalnitelniya-savet-na-vmro-dpmne.html", "text": "Приключи заседанието на Изпълнителния съвет на ВМРО-ДПМНЕ, пише македонското електронно издание  ”A1 On” . \r\nЗаместник-председателят на ВМРО-ДПМНЕ, Александър Николовски, след края на заседанието на Изпълнителния комитет обяви решенията му: \r\nПърво да се създаде техническо правителство с мандат от 100 дни и по този начин настоящият кабинет заедно с премиера да се оттеглят. По време на техническото правителство държавата трябва да управлява от кадър, назначен от ВМРО-ДПМНЕ, каза Николовски. Според него референдумът е неуспешен поради ниската активност и освен това партията смята, че е фалшифициран. Заради това ВМРО-ДПМНЕ не признава резултатите. \r\n\"Искаме да бъде създадена анкетна комисия в парламента, която да разследва всички нередности  около референдума, освен това, да смени действащия главен прокурор, който е сляп на очевидните престъпления преди и по време на референдума \", каза Николовски. \r\nВицепрезидентът на ВМРО-ДПМНЕ заяви, че всички народни представители имат същото отношение. Законодателите ще се борят за запазването на името Македония, каза Николовски, като добави, че името на държавата след референдума е съхранено. \r\n\"Гражданите бяха сплашвани, имаше натиск върху гласоподавателите, станахме свидетели на безредици. Ето защо целият референдум е фалшификация и не признаваме резултата, Правителството да спре натиска  над всички, които гласуваха против или неизлязоха на референдума \", каза Николовски. \r\nНа въпроса как неговата партия ще отговори на редица очаквания от международната общност за подкрепа на  споразумението с Гърция, включително  и след последното послание, изпратено от партията на Ангела Меркел,той казва: \"Международният фактор не е проблем, тук е проблемът Зоран Заев и Никола Димитров които подписаха вредно споразумение за държавата \".  Юлиян Марков", "date": "2018.10.04", "title": "„А1 On“ (Македония): Приключи заседанието на Изпълнителния съвет на ВМРО-ДПМНЕ"}
{"url": "http://www.focus-news.net/news/2018/10/04/2574278/tass-sebastian-kurts-zayavi-che-rusiya-nosi-otgovornost-za-resheniyata-na-konfliktite-v-ukrayna-i-siriya.html", "text": "Себастиан Курц заяви, че Русия носи отговорност за решенията на конфликтите в Украйна и Сирия, предава  TACC . \r\nАвстрийският канцлер Себастиан Курц вярва, че Русия като суперсила носи голяма отговорност за разрешаването на конфликтите в Украйна и Сирия и също така се надява да изтегли всички чужди военни части от близкоизточната страна. Той заяви това  в сряда на пресконференция след разговори с руския президент Владимир Путин в Санкт Петербург. \r\n\"Ние обсъждахме не само двустранните въпроси, но и отношенията между ЕС и Русия, както и такива чувствителни въпроси като Украйна и Сирия. Русия, според мен, като суперсила, носи голяма отговорност за политическо решение на конфликта в Украйна и Сирия. Днес внимателно проследих вашите думи, господин Президент, за Сирия и се надявам, че ще можем да изтеглим всички чужди войски от Сирия, преди всичко иранските войски, за да избегнем война там с чуждестранни участници \", каза Курц. \r\nАвстрийския канцлер се надява, че заедно с Русия \"ще се окаже, че ще намерим положително решение за разрешаване на конфликта в Украйна, защото хората там страдат твърде дълго\". \"Надяваме се, че в рамките на Минските споразумения ще бъде възможно да се постигне напредък, за да се успокои ситуацията в източната част на Украйна\", добави Курц.  Юлиян Марков", "date": "2018.10.04", "title": "ТАСС: Себастиан Курц заяви, че Русия носи отговорност за решенията на конфликтите в Украйна и Сирия"}
{"url": "http://www.focus-news.net/news/2018/10/04/2574281/futbol-izigraha-se-machovete-ot-shampionska-liga-ot-programata-za-sryada.html", "text": "Футбол: Изиграха се мачовете от Шампионска лига от програмата за сряда. Барселона победи като гост Тотнъм с 4:2. Головете за каталунците отбелязаха Коутиньо, Иван Ракитич и Меси – два. За домакините точни бяха Хари Кейн и Ерик Ламела. С победата Барселона зае първото място в групата с пълен актив от 6 точки, следвана от Интер със същия брой точки, който победи като гост ПСВ Айндховен с 2:1.  Останалите мачове завършиха при следните резултати: \r\nЛокомотив Москва – Шалке  0:1 \r\nПари Сен-Жермен – Цървена звезда  6:1 \r\nАтлетико Мадрид – Брюж  3:1 \r\nБорусия Дортмунд – Монако  3:0 \r\nПорто – Галатасарай  1:0 \r\nНаполи – Ливърпул  1:0", "date": "2018.10.04", "title": "Футбол: Изиграха се мачовете от Шампионска лига от програмата за сряда"}
{"url": "http://www.focus-news.net/news/2018/10/04/2574282/nezavisimaya-gazeta-sasht-se-opitvat-da-izolirat-kitay.html", "text": "САЩ се опитват да изолират Китай, пише руският ежедневник  Независимая газета \r\nСпециален член в новото споразумение между САЩ, Канада и Мексико (USMCA) позволява на Америка да предотврати всеки опит на Отава и Мексико да сключат сделка за свободна търговия със страна с \"непазарна икономика\". Това се отнася до Китай очевидно. Ако един от членовете на тройката все още извърши такъв грях, тогава другите двама ще могат да прекратят договора и да създадат двустранен съюз в рамките на шест месеца. В бъдеще Вашингтон възнамерява да включи подобни разпоредби в споразумението с Токио и Брюксел. \r\nПреговорите за предоговаряне на споразумението за НАФТА продължават повече от година. И миналата неделя САЩ, Канада и Мексико постигнаха споразумение за ново търговско споразумение, наречено USMCA. Смята се, че той е изработен и подписан от лидерите на трите страни за 60 дни. \r\nАмериканският президент Доналд Тръмп нарече споразумението прекрасно, а канадският премиер Джъстин Трюдо го описва като добра новина за Канада. \r\nВъпреки това, както отбелязва американското издание Politico, уловката в новото споразумение се открива в малките букви. Тя се крие във факта, че всяка страна по пакта трябва три месеца преди началото на търговските преговори с \"непазарна икономика\" да информира другите участници за това. \r\nСъединените щати считат Китай за \"непазарна икономика\". Ако една страна сключи сделка с Китай или друга \"непазарна икономика\", тогава тя ще бъде изхвърлена от новия търговски пакт. Всъщност това означава ескалация на търговската война с Китай от страна на Тръмп. Той привлича Канада и Мексико в лагера в САЩ. \r\nПо същество, член 32.10 е тест за лоялност за съюзниците на Вашингтон. А САЩ се очаква да използват този член като шаблон за търговски преговори с други страни.  Юлиян Марков", "date": "2018.10.04", "title": "„Независимая газета“: САЩ се опитват да изолират Китай"}
{"url": "http://www.focus-news.net/news/2018/10/04/2574676/radmila-shekerinska-iskaniyata-na-vmro-dpmne-sa-byagane-ot-izbori.html", "text": "Министърът на отбраната на Македония Радмила Шекеринска заяви, по време на гостуване на телевизионния канал „Телма“, че исканията, които опозиционната ВМРО-ДПМНЕ е поставила, са опит за бягане от избори, предава скопската електронна медия  „Фокус“ . \r\n„Ние имаме абсолютно право и аргументи да кажем не на всяко искане на ВМРО-ДПМНЕ. Но, въпросът не е докъде стига партийният ти интерес, а интересът на държавата. Нашето решение да оставим правителството според Пържинския договор беше, за да не позволим на ВМРО-ДПМНЕ да бойкотира ДИК и да не дойде на референдума. Ние нямаме проблем служебно правителство да проведе избори, защото ние не крадем. Законът за правителството е закон, който ние почитаме. Между другото трябва да спазваме и конституцията, която казва, че когато има предсрочни парламентарни избори, не трябва да минават повече от 60 дена от разпускането на парламента. ВМРО-ДПМНЕ иска да направи всичко, за да няма избори през тази година, защото знаят, че ще изгубят. Техните искания са бягане от избори“, заяви Шекеринска.  Йонислав Дочев", "date": "2018.10.04", "title": "Радмила Шекеринска: Исканията на ВМРО-ДПМНЕ са бягане от избори"}
{"url": "http://www.focus-news.net/news/2018/10/04/2574283/izvestiya-vladimir-putin-predupredi-evropa-da-bade-po-posledovatelna-za-severen-potok-2.html", "text": "Владимир Путин предупреди Европа да бъде по-последователна за „Северен поток-2“, пише руският ежедневник  “Известия“ . \r\nВладимир Путин предупреди Европа да бъде по-последователна за „Северен поток-2“ за разлика от България , която е проявила слабост и не е успяла да защити проекта „Южен Поток“  \r\n\"Не бих искала цяла Европа да изглежда като България, да покаже такава слабост и неспособност да защити националните си интереси\", цитира изданието руският президент Путин. \r\nПрез 2014 г. проектът \"Южен поток\" беше блокиран от България под натиска на Европейския съюз, пише изданието.  През 2018 г. страната отвори нова част от газопровода си за Турция, която ще даде възможност да продължи на своя територия една от тръбите на газопровода  \"Турски поток\" към страната, която се превърна в алтернатива на предишния проект.  Юлиян Марков", "date": "2018.10.04", "title": "Известия: Владимир Путин предупреди Европа да бъде по-последователна за „Северен поток-2“"}
{"url": "http://www.focus-news.net/news/2018/10/04/2574285/moskovskiy-komsomolets-namerenieto-na-ruskite-vlasti-da-se-otkazhat-ot-dolara-mozhe-da-navredi-seriozno-na-rublata.html", "text": "Намерението на руските власти да се откажат от долара може да навреди сериозно на рублата, пише руският ежедневник  “Московский Комсомолец . \r\nПравителството подготвя план за отказ на руската икономика от долара. Според правителствени източници премиерът Медведев ще го одобри през следващите седмици. Няма официални потвърждения за това - обаче, след срещата с Владимир Путин, автор на идеята за дедоларизация, ръководителят на ВТБ Андрей Костин каза: като цяло го подкрепя президентът (министрите го направиха по-късно). Как тази мярка ще засегне обикновените руснаци и икономиката на страната като цяло?. \r\nКакто заяви министърът на икономическото развитие и търговията Максим Орешкин, правителството иска да разработи механизъм, който да подобри използването на други валути във външната търговия. Населението, според официални лица, няма да пострада - пълната забрана за обращение на долари в страната, както беше в СССР, няма да последва. \r\nВъпреки това обменният курс на рублата може да бъде атакуван. Чуждестранните контрагенти на Русия, за които отказът на долара и преходът към сделки в национална валута ще позволят да натрупват значителни резерви от рубла, могат по всяко време да хвърлят тези пари на свободния пазар и сериозно да обезвредят темпа на руските банкноти. \r\nПодготовката на предложения за дедоларизация на финансовата система занимава почти целия икономически блок на руското правителство. Министерството на финансите, Министерството на икономическото развитие и Централната банка участват в работата по документа. Според Орешкин става дума за създаването на набор от стимули, които позволяват използването на чуждестранни валути във външнотърговските отношения. \"Тези операции ще бъдат по-ефикасни, удобни и прости\", каза министърът. \r\nТърговците на борсите твърдят, че редица големи местни компании вече са започнали спешно да разнообразяват своите инвестиции.  Юлиян Марков", "date": "2018.10.04", "title": "Московский Комсомолец: Намерението на руските власти да се откажат от долара може да навреди сериозно на рублата"}
{"url": "http://www.focus-news.net/news/2018/10/04/2574287/problemite-na-maykite-na-detsa-s-uvrezhdaniya-otnovo-skaraha-deputatite-obzor.html", "text": "За пореден път народните представители дебатираха проблемите на майките на деца с увреждания. Този път спорът се проведе при палатковия лагер при северния вход на Народното събрание и по-късно се пренесе и в пленарна зала. Всичко започна след като народни представители от ГЕРБ и БСП заедно с омбудсмана Мая Манолова се срещнаха с майките на деца с увреждания.   \r\nВпоследствие срещата прерасна в спор. БСП, в лицето на Антон Кутев, обвини ГЕРБ, че лъжат майките. От своя страна Светлана Ангелова от ГЕРБ го попита какво е направила неговата група за майките на децата с увреждания. Омбудсманът Мая Манолова помоли политическата разправия да спре.  \r\nВ крайна сметка се насрочи среща за четвъртък от 14.00 часа в Народното събрание, на която ще се обсъждат проблемите и исканията на майките на деца с удвреждания. \r\nСлед като приключиха срещата управляващи и опозиция излязоха с декларации от парламентарната трибуна.  Заместник-председателят на ПГ на „БСП за България“ Антон Кутев  заяви, че фактът, че Борисов го няма в тематиката за хората с увреждания означава само едно, че той е наясно, че ГЕРБ ще се издънят. Според него надали до края на годината ще бъде приет Закона за социалните услуги. „Колко години ви трябват, колеги? Вие сте го заложили в плана си през 2009 г. В момента сме 2018 г. 9 години не успяхте да напишете Закон за социалните услуги“, зави още Кутев. По думите му става въпрос за хората, които са най-уязвими в системата. „Сега се оказва, че отново трябва да го отложим“, допълни още Кутев и подчерта, че дори и да бъде приет до края на годината, ще бъде извън бюджетната година. Народният представител от ПГ на ГЕРБ и заместник-председател на Социална комисия Светлана Ангелова  призова БСП да престанат да лъжат и да манипулират мнението на протестиращите майки на деца с увреждания, а да се захванат за работа в комисиите. „Не е вярно, че не сме обсъждали проблемите, които поставят протестиращите майки и проблемите, свързани с изготвянето на Закона за хората с увреждания и Закона за социалните услуги“, каза Ангелова. По думите ѝ Законът за социалните услуги е на финалната права. Тя обърна внимание, че крайният срок за изготвяне на този закон е 15 октомври. Ангелова посочи, че депутатите от ГЕРБ имат готовност да работят по този нов проект на Закона за хората с увреждания. Според нея няма как под натиск да бъдат изпълнени исканията на майките, синдикатите и на хората с увреждания. Агенция „Фокус“  припомня:  \r\nДебатът между управляващи и опозиция се случва ден след като майките на деца с увреждания излязоха на пореден протест. Той започна  пред Народното събрание и продължи до Орлов мост, като движението в района бе за кратко блокирано. Протестът им бе под надслов „Системата убива – системата е блокирана“. Протестът се случва след като в понеделник стана ясно, че последният вариант на проектозакона за хората с увреждания ще бъде оттеглен за преработване. Протестиращите майки на деца с увреждания и омбудсманът Мая Манолова отправиха критики към него, тъй като според тях новият вариант на закона е осакатен и от него са извадени ключови за реформата текстове. \r\nТемата коментира и премиерът Бойко Борисов, който гарантира на майките на деца с увреждания, че в бюджета за 2019 г. ще има 150 млн. лв. повече, въпреки несъгласието на синдикати и някои коалиционни партньори „Разговарях с Мая Манолова по телефона, казах: „Мая, ти искаше 105, заделили сме 150“. Говорих с КНСБ и КТ „Подкрепа“ – с двата синдиката, те категорично са против. А знаете, че в тричленките и съставите, които събират работодатели, синдикати и браншовите организации, все пак всеки има мнение. И синдикатите, и работодателите са против. Възложил съм на ПГ на ГЕРБ, на социалния министър, даже му казах в к.к. \"Албена\", където е сдружението на общините да излезе и да го каже“, коментира Борисов и призова трите закона да се вкарат и да се гледат заедно.  \r\nДеница КИТАНОВА", "date": "2018.10.04", "title": "Проблемите на майките на деца с увреждания отново скараха депутатите (ОБЗОР)"}
{"url": "http://www.focus-news.net/news/2018/10/04/2574288/the-times-tereza-mey-iska-da-slozhi-kray-na-zatyaganeto-na-kolanite.html", "text": "Тереза Мей иска да сложи край на „затягането на коланите“, пише британският вестник  The Times . \r\nТереза Мей обяви, че десетилетието на строги икономии от Великобритания приключва със залог за увеличаване на публичните разходи след Брекзит. \r\nМинистър-председателят използва речта си на конференцията на Торите в Бирмингам, за да направи редица скъпо струващи обещания, които ще ограничат възможностите на финансовия министър Филип Хамънд в изработването бюджета за този месец. Те също така доведоха до незабавни искания за повече пари от други министри от кабинета. \r\nРечта в продължение на една час изглежда успокои нервите в редиците на консерваторите, а колегите я обявиха за най-доброто от нейните три изявления като партиен лидер. Речта започна след като един депутат, Джеймс Дъдридж, внесе писмо за недоверие към Мей. \r\nРечта й също така се опитваше да обвърже партията с нейния план за Брекзит, въпреки че думата \"Чекърс\" беше пропусната дискретно. \r\nНе се спомена нищо за Борис Джонсън, но заяви, че нейната партия подкрепят бизнеса. \r\nМинистерството на финансите се надяваше да избегне поемането на обещания на конференцията след обявеното през лятото годишно увеличение от 25 милиарда лири за здравеопазване. \r\nОбещанието на Мей да премахне ограничаването на заемите на общините за изграждане на нови домове обаче ще добави милиарди паундове към дълга и дефицита на страната. Залогът за продължаване на замразяването на акциза на горивото поради по-високите цени на петрола ще струва 38 милиарда лири, ако продължава още три години. \r\nТереза Мей каза: \"Когато осигурим добра сделка за Великобритания, в прегледа на разходите през следващата година ще изложим нашия подход за бъдещето. Дългът като дял от икономиката ще продължи да намалява, подкрепата за обществените услуги ще се увеличи. \r\n\"Защото десетилетие след финансовата катастрофа хората трябва да знаят, че строгите икономии, довели до тях, са свършили и тяхната упорита работа се е отплатила.\"  Юлиян Марков", "date": "2018.10.04", "title": "The Times: Тереза Мей иска да сложи край на „затягането на коланите“"}
{"url": "http://www.focus-news.net/news/2018/10/04/2574290/shahmat-izbran-e-nov-prezident-na-svetovnata-federatsiya-po-shahmat.html", "text": "Шахмат: Избран е нов президент на Световната федерация по шахмат.На конгреса, който се проведе в Батуми (Грузия) бившият руски вицепремиер Аркадий Дворкович спечели поста след сериозна конкуренция. Дворкович съумя да спечели срещу вицепрезидента на ФИДЕ Георгиос Макропулос, а британецът Найджъл Шорт се отказа преди гласуването в полза на Дворкович. Руснакът сменя на поста друг свой сънародник - Кирсан Илюмжинов, който беше президент на федерацията 23 години – от 1995 година.", "date": "2018.10.04", "title": "Шахмат: Избран е нов президент на Световната федерация по шахмат"}
{"url": "http://www.focus-news.net/news/2018/10/04/2574284/kommersanta-rusiya-planira-dedolarizatsiya-na-ikonomikata-si.html", "text": "Русия планира дедоларизация на икономиката си, пише руският делови ежедневник  “Коммерсантъ“ . \r\nПравителството предварително заявява, че планът няма да съдържа забрани за валутните сметки и обръщението на долари. \r\nРазработен е план за дедоларизационния план за руската икономика, за който ръководителят на ВТБ Андрей Костин припомни в интервю за  Bloomberg на Източния икономически форум през септември. Дългосрочните предложения на ВТБ за намаляване на обема на доларовите сметки в икономиката бяха обсъдени на среща на 13 юли между Костин и президента Владимир Путин. Тогава предложенията на ВТБ, впоследствие прехвърлени в Министерството на финансите, не предизвикаха никакви обсъждания: в допълнение към техническите мерки на финансовия пазар (например прехвърляне на част от сметките по руски еврооблигации от Euroclear на руски депозитари), в продължение на много години Руската федерация обсъждаше действия по увеличаване на сметките в национални валути от външнотърговските контрагенти. Но някои думи на Андрей Костин в интервюто бяха взети като доказателство за дискусията по обсъждане  на възможността (при хипотетични обстоятелства) за принудителното преобразуване на доларовите депозити в руските банки в рубли. \r\nВсички специалисти подкрепиха по същество основните разпоредбите на плана на ВТБ и подчертаха, че \"планът за делоларизация\" е от полза за руската икономика, няма да се отрази на депозитите в чуждестранна валута в банките, няма да наложи ограничения върху доларовия оборот и трябва да насърчава прехода към недоларови сметки и да не се ограничава доларът. В същото време източниците на изданието в правителството се отнасят с недоумение към тези изказвания: документи, показващи подготовката на \"план за дедоларизация\" (поне в некласифицираната част от документалния поток), както и указания за подготовката му, никой от събеседниците на вестника не е  виждал и не е чувал нищо за тях. С изключение на Андрей Белусов (който твърди, че има заповед, но не разкри подробностите), служителите не казаха, че е започнало разработването на документа. Освен това правителството през лятото на 2018 г. вече е приел план за противодействие на санкциите, което означава мерки от \"плана на ВТБ\". Но с голяма вероятност ще се появи такова указание: \"планът\" става единственият начин да се опровергае фактът, че правителството има практически идеи за връщането на валутния контрол. \r\nЕдинствено американските власти могат да вземат реално ефективно влияние в сферата на делоларизацията в Руската федерация: това ще се случи автоматично, когато санкциите на САЩ се разширят до руските държавни банки, което ще затрудни доларовите разплащания в икономиката. Но перспективите за въвеждането на подобни санкции от Съединените щати (през ноември 2018 г. или по-късно) все още са много неясни и Министерството на финансите на САЩ многократно е демонстрирало скептицизъм към по-малко радикални инициативи на Конгреса. Едно ново развитие на сюжета, междувременно, може да бъде осигурено от статистиката на Централната банка относно управлението на резервите на Руската федерация. Миналата седмица регулаторът потвърди увеличението на дела на юана в тях от 0,1% до 5% през първото тримесечие на 2018 г., дори преди рязкото намаляване на дела на Руската федерация в общия пакет американски държавни облигации.  Юлиян Марков", "date": "2018.10.04", "title": "„Коммерсантъ“: Русия планира дедоларизация на икономиката си"}
{"url": "http://www.focus-news.net/news/2018/10/04/2574291/the-guardian-petima-politsai-sa-prostrelyani-v-yuzhna-karolina-edin-e-zaginal.html", "text": "Петима полицаи са простреляни в Южна Каролина, един е загинал,пише британският вестник  The Guardiqn . \r\nВластите съобщават, че пет служители на полицията в Южна Каролина са били простреляни по време на стрелба с огнестрелно оръжие в окръг Флорънс в източния щат. \r\nСпоред окръжния съдебен лекар един офицер е бил убит, съобщиха местните медии. За сега няма информация за състоянието на другите четирима офицери. \r\nВластите съобщиха, че служители от две местни полицейски управления, трима заместник-шерифи от офиса на шерифа на окръг Флорънс и двама офицери от града са участвали в стрелбата. \r\nВластите във Флорънс заявиха в публикация в социалната мрежа „Фейсбук“, че заподозреният е бил задържан в квартал Винтидж Плейс. \r\n\"Стрелбата е приключила  и заподозреният е в ареста. Призоваваме Ви да избягвате Винтидж Плейс, тъй там като все още тече  разследване на престъплението \", заявиха властите. \r\nПовече подробности не се съобщават за сега.  Юлиян Марков", "date": "2018.10.04", "title": "The Guardian: Петима полицаи са простреляни в Южна Каролина, един е загинал"}
{"url": "http://www.focus-news.net/news/2018/10/04/2574293/dvama-kriminalno-proyaveni-mazhe-postradaha-pri-strelba-v-sofiya-obzor.html", "text": "Двама криминално проявени мъже пострадаха при стрелба в София. Късно вечерта във вторник двама мъже бяха простреляни пред заведение на ул. „Орехова гора“ в столичния кв. „Стрелбище“. Сигналът за инцидента е подаден към 22.08 часа, като към мястото веднага са били насочени полицейски екипи. Установени са две простреляни лица – на 26 години и на 38 години. Пострадалите са транспортирани в УМБАЛСМ „Н. И. Пирогов“ и ВМА с по две прострелни рани и без опасност за живота.  \r\nИзпълнителният директор на УМБАЛСМ „Н. И. Пирогов“ проф. д-р Асен Балтов обясни, че докараният в лечебното заведение 38-годишен мъж засега остава за интензивно лечение в реанимацията. По думите му едната огнестрелна рана е входно-изходна и минава през гърдите, но няма сериозни наранявания на органи. От пресцентъра на ВМА съобщиха, че приетият 26-годишен мъж също остава за интензивно лечение в реанимацията на болницата.  \r\nДиректорът на СДВР старши комисар Ивайло Иванов съобщи за Агенция „Фокус“, че извършителите на стрелбата все още се издирват, като към момента не може да се каже колко точно са те. А, от своя страна, министърът на вътрешните работи Младен Маринов обясни, че работата по случая продължава. „Пострадалите лица са криминално проявени по линия на наркотици и кражби. Така че колегите работят на терен, търсят видеокамери“, обясни вътрешният министър", "date": "2018.10.04", "title": "Двама криминално проявени мъже пострадаха при стрелба в София (ОБЗОР)"}
{"url": "http://www.focus-news.net/news/2018/10/04/2574289/futbol-fransesk-fabregas-veroyatno-shte-napusne-chelsi-sled-kraya-na-sezona.html", "text": "Футбол: Франсеск Фабрегас вероятно ще напусне Челси 31-годишният футболист кара своя пети сезон на „Стамфорд Бридж“, но с идването на Маурицио Сари времето на Фабрегас на терена е изключително малко. \r\nОсвен това в Челси имат специално отношение към играчите над 30 години и лондонският клуб не е склонен да им предлага дългосрочни договори. \r\nОт началото на сезона Фабрегас излезе като титуляр единствено в мача за \"Карабао Къп\" срещу Ливърпул , който Челси спечели с 2:1. \r\nДоговорът с бившия юноша на Барселона с Челси изтича на 30 юни 2019 година и се очаква, той да преговаря с нов отбор.", "date": "2018.10.04", "title": "Футбол: Франсеск Фабрегас вероятно ще напусне Челси след края на сезона"}
{"url": "http://www.focus-news.net/news/2018/10/04/2574295/agentsiya-mitnitsi-konstatira-narusheniya-v-2-danachni-sklada-za-proizvodstvo-na-alkohol-v-pomorie-i-s-slavyantsi-obzor.html", "text": "Констатирани са нарушения в 2 данъчни склада за производство на алкохол в Поморие и с. Славянци. Това стана ясно по време на брифинг, даден от заместник-директорът на Агенция „Митници\" Юлиан Мирков. В тях вече са наложени обезпечителни мерки, но само на съоръженията, на които е констатиран проблем. Той заяви още, че от началото на седмицата се проверяват общо 6 данъчно задлъжнели лица, които имат данъчни складове на територията на цялата страна. По думите му единият данъчен склад с констатирано нарушение се намира в Поморие като там са намерени 9 малки крана, от които е възможно да бъде изведен готов алкохолен продукт, без на тези точки да има измервателни устройства, които да предават данните към Агенция „Митници“. Мирков заяви, че крановете са поставени без одобрението на митническите органи и те не съществуват както в технологичните схеми, които са налични в Агенция „Митници“, така и в представените от самия склад схеми. Той допълни, че в едно от помещенията на този склад са констатирани пластмасови опаковки от 5 литра с готов продукт за употреба – ракия и мастика, разпределени в около 30 опаковки, като обясни, че е нетипично алкохолът да се намира в такива опаковки и то в заключено помещение. По думите на зам.-директора на Агенция „Митници“ след направен експеримент е установено, че един такъв 5-литров пластмасов съд се запълва за 45 секунди. \r\nПо време на брифинга стана ясно, че другият склад се намира в с. Славянци, общ. Сунгурларе. Мирков обясни, че там е направен полеви експеримент като от измервателния уред е направено източване и е установено, че информацията не достига до Агенция „Митници“.  \r\nТой заяви още, че при другите 4 склада има констатирани малки нарушения, които ще бъдат отразени и ще бъдат съставени актове като по думите му към момента може да се говори само за административни нарушения, не за престъпления. Те се намират в Търговище, Долна Баня, Ловеч и Свиленград. \r\nЗам.-директорът на Агенцията също така уточни, че ще бъдат проверени всички данъчно задлъжнели лица, които се занимават с производство на алкохол в следващите 2 месеца. \r\nЦветелин ДИМИТРОВ", "date": "2018.10.04", "title": "Агенция „Митници“ констатира нарушения в 2 данъчни склада за производство на алкохол в Поморие и с. Славянци (ОБЗОР)"}
{"url": "http://www.focus-news.net/news/2018/10/04/2574298/pregled-na-osnovnite-temi-v-ruskiya-pechat-agentsiya-fokus.html", "text": "САЩ се опитват да изолират Китай, пише руският ежедневник  Независимая газета \r\nСпециален член в новото споразумение между САЩ, Канада и Мексико (USMCA) позволява на Америка да предотврати всеки опит на Отава и Мексико да сключат сделка за свободна търговия със страна с \"непазарна икономика\". Това се отнася до Китай очевидно. Ако един от членовете на тройката все още извърши такъв грях, тогава другите двама ще могат да прекратят договора и да създадат двустранен съюз в рамките на шест месеца. В бъдеще Вашингтон възнамерява да включи подобни разпоредби в споразумението с Токио и Брюксел. \r\nПреговорите за предоговаряне на споразумението за НАФТА продължават повече от година. И миналата неделя САЩ, Канада и Мексико постигнаха споразумение за ново търговско споразумение, наречено USMCA. Смята се, че той е изработен и подписан от лидерите на трите страни за 60 дни. \r\nАмериканският президент Доналд Тръмп нарече споразумението прекрасно, а канадският премиер Джъстин Трюдо го описва като добра новина за Канада. \r\nВъпреки това, както отбелязва американското издание Politico, уловката в новото споразумение се открива в малките букви. Тя се крие във факта, че всяка страна по пакта трябва три месеца преди началото на търговските преговори с \"непазарна икономика\" да информира другите участници за това. \r\nСъединените щати считат Китай за \"непазарна икономика\". Ако една страна сключи сделка с Китай или друга \"непазарна икономика\", тогава тя ще бъде изхвърлена от новия търговски пакт. Всъщност това означава ескалация на търговската война с Китай от страна на Тръмп. Той привлича Канада и Мексико в лагера в САЩ. \r\nПо същество, член 32.10 е тест за лоялност за съюзниците на Вашингтон. А САЩ се очаква да използват този член като шаблон за търговски преговори с други страни. \r\n*** Владимир Путин предупреди Европа да бъде по-последователна за „Северен поток-2“, пише руският ежедневник  “Известия“ . \r\nВладимир Путин предупреди Европа да бъде по-последователна за „Северен поток-2“ за разлика от България , която е проявила слабост и не е успяла да защити проекта „Южен Поток“  \r\n\"Не бих искала цяла Европа да изглежда като България, да покаже такава слабост и неспособност да защити националните си интереси\", цитира изданието руският президент Путин. \r\nПрез 2014 г. проектът \"Южен поток\" беше блокиран от България под натиска на Европейския съюз, пише изданието.  През 2018 г. страната отвори нова част от газопровода си за Турция, която ще даде възможност да продължи на своя територия една от тръбите на газопровода  \"Турски поток\" към страната, която се превърна в алтернатива на предишния проект. \r\n*** Русия планира дедоларизация на икономиката си, пише руският делови ежедневник  “Коммерсантъ“ . \r\nПравителството предварително заявява, че планът няма да съдържа забрани за валутните сметки и обръщението на долари. \r\nРазработен е план за дедоларизационния план за руската икономика, за който ръководителят на ВТБ Андрей Костин припомни в интервю за  Bloomberg на Източния икономически форум през септември. Дългосрочните предложения на ВТБ за намаляване на обема на доларовите сметки в икономиката бяха обсъдени на среща на 13 юли между Костин и президента Владимир Путин. Тогава предложенията на ВТБ, впоследствие прехвърлени в Министерството на финансите, не предизвикаха никакви обсъждания: в допълнение към техническите мерки на финансовия пазар (например прехвърляне на част от сметките по руски еврооблигации от Euroclear на руски депозитари), в продължение на много години Руската федерация обсъждаше действия по увеличаване на сметките в национални валути от външнотърговските контрагенти. Но някои думи на Андрей Костин в интервюто бяха взети като доказателство за дискусията по обсъждане  на възможността (при хипотетични обстоятелства) за принудителното преобразуване на доларовите депозити в руските банки в рубли. \r\nВсички специалисти подкрепиха по същество основните разпоредбите на плана на ВТБ и подчертаха, че \"планът за делоларизация\" е от полза за руската икономика, няма да се отрази на депозитите в чуждестранна валута в банките, няма да наложи ограничения върху доларовия оборот и трябва да насърчава прехода към недоларови сметки и да не се ограничава доларът. В същото време източниците на изданието в правителството се отнасят с недоумение към тези изказвания: документи, показващи подготовката на \"план за дедоларизация\" (поне в некласифицираната част от документалния поток), както и указания за подготовката му, никой от събеседниците на вестника не е  виждал и не е чувал нищо за тях. С изключение на Андрей Белусов (който твърди, че има заповед, но не разкри подробностите), служителите не казаха, че е започнало разработването на документа. Освен това правителството през лятото на 2018 г. вече е приел план за противодействие на санкциите, което означава мерки от \"плана на ВТБ\". Но с голяма вероятност ще се появи такова указание: \"планът\" става единственият начин да се опровергае фактът, че правителството има практически идеи за връщането на валутния контрол. \r\nЕдинствено американските власти могат да вземат реално ефективно влияние в сферата на делоларизацията в Руската федерация: това ще се случи автоматично, когато санкциите на САЩ се разширят до руските държавни банки, което ще затрудни доларовите разплащания в икономиката. Но перспективите за въвеждането на подобни санкции от Съединените щати (през ноември 2018 г. или по-късно) все още са много неясни и Министерството на финансите на САЩ многократно е демонстрирало скептицизъм към по-малко радикални инициативи на Конгреса. Едно ново развитие на сюжета, междувременно, може да бъде осигурено от статистиката на Централната банка относно управлението на резервите на Руската федерация. Миналата седмица регулаторът потвърди увеличението на дела на юана в тях от 0,1% до 5% през първото тримесечие на 2018 г., дори преди рязкото намаляване на дела на Руската федерация в общия пакет американски държавни облигации. \r\n*** Намерението на руските власти да се откажат от долара може да навреди сериозно на рублата, пише руският ежедневник  “Московский Комсомолец . \r\nПравителството подготвя план за отказ на руската икономика от долара. Според правителствени източници премиерът Медведев ще го одобри през следващите седмици. Няма официални потвърждения за това - обаче, след срещата с Владимир Путин, автор на идеята за дедоларизация, ръководителят на ВТБ Андрей Костин каза: като цяло го подкрепя президентът (министрите го направиха по-късно). Как тази мярка ще засегне обикновените руснаци и икономиката на страната като цяло?. \r\nКакто заяви министърът на икономическото развитие и търговията Максим Орешкин, правителството иска да разработи механизъм, който да подобри използването на други валути във външната търговия. Населението, според официални лица, няма да пострада - пълната забрана за обращение на долари в страната, както беше в СССР, няма да последва. \r\nВъпреки това обменният курс на рублата може да бъде атакуван. Чуждестранните контрагенти на Русия, за които отказът на долара и преходът към сделки в национална валута ще позволят да натрупват значителни резерви от рубла, могат по всяко време да хвърлят тези пари на свободния пазар и сериозно да обезвредят темпа на руските банкноти. \r\nПодготовката на предложения за дедоларизация на финансовата система занимава почти целия икономически блок на руското правителство. Министерството на финансите, Министерството на икономическото развитие и Централната банка участват в работата по документа. Според Орешкин става дума за създаването на набор от стимули, които позволяват използването на чуждестранни валути във външнотърговските отношения. \"Тези операции ще бъдат по-ефикасни, удобни и прости\", каза министърът. \r\nТърговците на борсите твърдят, че редица големи местни компании вече са започнали спешно да разнообразяват своите инвестиции.", "date": "2018.10.04", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/10/04/2574297/votat-na-nedoverie-na-tema-zdraveopazvane-predizvika-komentari-v-kuloarite-na-parlamenta-obzor.html", "text": "Коментари в кулоарите на парламента предизвика готвеният от БСП вот на недоверие на тема „Здравеопазване“ заради състоянието на сектора и готвените от управляващите реформи. Новината за намеренията на опозицията стана ясна в събота на заседание на Националния съвет на БСП. Това ще бъде третият вот към кабинета „Борисов“ 3, който БСП внася, след като през януари тази година вотът на недоверие на тема „Корупция“ не успя да мине, а в края на юни правителството преодоля и втория вот на недоверие, поискан от опозицията, на тема „Сигурност“.  ПГ на „БСП за България“ разполага със 79 народни представители, чиито подписи са достатъчни за внасянето на мотивите и проекторешението за вот на недоверие в деловодството на парламента, което ще се случи в първите дни на следващата седмица. \r\nОт страна на управляващите  председателят на Здравна комисия и депутат от ГЕРБ д-р Даниела Дариткова  коментира, че за първи път в парламентарната история има вот на недоверие за намерения.  Д-р Дариткова визира здравната реформа и посочи, че тя е важна и трябва да се състои. Според нея няма драматични проблеми в системата на здравеопазването, които да налагат вот на недоверие. „Надявам се, че ще има разум в пленарна зала. Смятам, че повечето от народните представители от другите политически сили, а не тези, които участват пряко в управлението, ще подкрепят Министерство на здравеопазването и министъра в намерението му да реализира реформа“, каза председателят на Здравна комисия.  Председателят на ПГ на „Обединени патриоти“ и лидер на Атака Волен Сидеров  посочи, че с вота на недоверие Корнелия Нинова „убива с един куршум два заека“. По думите му тя хем прави жест към вътрешната си опозиция, хем демонстрира активност в парламента. Сидеров коментира, че темата на вота не е подходящо подбрана. „Точно сега започват да се обмислят реформи, които да облекчат плащането на хората, да няма плащане под масата, да няма финансово натоварване за българина. Да атакуваш здравеопазването в момент, в който започват реални промени към добро, го виждам само и единствено като оправяне на вътрешнопартийните отношения“, заяви Сидеров. Управляващите прогнозираха, че вотът няма да бъде успешен.   \r\nИнициаторите на вота на недоверие в лицето на  заместник-председателя на парламентарната група на  „БСП за България“ Крум Зарков  посочиха, че математическите изчисления не интересуват левицата. „Успешен ще е вот, в който стане ясно, че ГЕРБ са неспособни да предложат качествено нов модел на здравеопазване, а вместо това предлагат да се наливат пари в една система, която всички констатират, че е пробита. Успешен ще е вот, в който ясно прозвучи, че има път напред, че има друга алтернатива“, заяви Крум Зарков. Той обяви още, че в  първите дни на следващата седмица БСП ще внесе в парламента вота на недоверие към кабинета „Борисов“ 3 и подчерта, че партията му няма да прави консултации. Председателят на ДПС Мустафа Карадайъ  потвърди, че все още не са търсени за консултации по вота на недоверие. \"Ние сме опозиция в 44-тото Народно събрание и това предпоставя определено поведение на ДПС“, каза той и уточни, че от ДПС все още не са видели мотивите на вота на недоверие. „Би трябвало да ги видим и тогава да ги коментираме\", каза Карадайъ.  \r\nМалко по-категорично бе мнението на „Воля“.  Лидерът на „Воля“ Веселин Марешки  коментира, че много вероятно е групата му да не подкрепи вота на недоверие. По думите му не е моментът за създаване на хаос в държавата. Той също уточни, че никой все още не е водил разговори с „Воля“ по темата.  \r\nДеница КИТАНОВА", "date": "2018.10.04", "title": "Вотът на недоверие на тема „Здравеопазване“ предизвика коментари в кулоарите на парламента (ОБЗОР)"}
{"url": "http://www.focus-news.net/news/2018/10/04/2574299/pregled-na-osnovnite-temi-v-britanskiya-pechat-agentsiya-fokus.html", "text": "Тереза Мей иска да сложи край на „затягането на коланите“, пише британският вестник  The Times . \r\nТереза Мей обяви, че десетилетието на строги икономии от Великобритания приключва със залог за увеличаване на публичните разходи след Брекзит. \r\nМинистър-председателят използва речта си на конференцията на Торите в Бирмингам, за да направи редица скъпо струващи обещания, които ще ограничат възможностите на финансовия министър Филип Хамънд в изработването бюджета за този месец. Те също така доведоха до незабавни искания за повече пари от други министри от кабинета. \r\nРечта в продължение на една час изглежда успокои нервите в редиците на консерваторите, а колегите я обявиха за най-доброто от нейните три изявления като партиен лидер. Речта започна след като един депутат, Джеймс Дъдридж, внесе писмо за недоверие към Мей. \r\nРечта й също така се опитваше да обвърже партията с нейния план за Брекзит, въпреки че думата \"Чекърс\" беше пропусната дискретно. \r\nНе се спомена нищо за Борис Джонсън, но заяви, че нейната партия подкрепят бизнеса. \r\nМинистерството на финансите се надяваше да избегне поемането на обещания на конференцията след обявеното през лятото годишно увеличение от 25 милиарда лири за здравеопазване. \r\nОбещанието на Мей да премахне ограничаването на заемите на общините за изграждане на нови домове обаче ще добави милиарди паундове към дълга и дефицита на страната. Залогът за продължаване на замразяването на акциза на горивото поради по-високите цени на петрола ще струва 38 милиарда лири, ако продължава още три години. \r\nТереза Мей каза: \"Когато осигурим добра сделка за Великобритания, в прегледа на разходите през следващата година ще изложим нашия подход за бъдещето. Дългът като дял от икономиката ще продължи да намалява, подкрепата за обществените услуги ще се увеличи. \r\n\"Защото десетилетие след финансовата катастрофа хората трябва да знаят, че строгите икономии, довели до тях, са свършили и тяхната упорита работа се е отплатила.\" \r\n*** Петима полицаи са простреляни в Южна Каролина, един е загинал,пише британският вестник  The Guardiqn . \r\nВластите съобщават, че пет служители на полицията в Южна Каролина са били простреляни по време на стрелба с огнестрелно оръжие в окръг Флорънс в източния щат. \r\nСпоред окръжния съдебен лекар един офицер е бил убит, съобщиха местните медии. За сега няма информация за състоянието на другите четирима офицери. \r\nВластите съобщиха, че служители от две местни полицейски управления, трима заместник-шерифи от офиса на шерифа на окръг Флорънс и двама офицери от града са участвали в стрелбата. \r\nВластите във Флорънс заявиха в публикация в социалната мрежа „Фейсбук“, че заподозреният е бил задържан в квартал Винтидж Плейс. \r\n\"Стрелбата е приключила  и заподозреният е в ареста. Призоваваме Ви да избягвате Винтидж Плейс, тъй там като все още тече  разследване на престъплението \", заявиха властите. \r\nПовече подробности не се съобщават за сега. \r\n*** Руската шпионска агенция ГРУ е отговорна  за международната кибервойна, съобщи правителството на Великобритания, пише британският вестник  The Independent . \r\nРуската военна разузнавателна агенция, обвинена в опит за убийство на бившия шпионин Сергей Скрипал, е извършила атаки в Обединеното кралство и в чужбина срещу политическите институции, финансовите системи, транспортните мрежи и медиите, според британското правителство. \r\nТази тайна международна кибервойна включва намесата в президентските избори в САЩ, които доведоха на властта  Доналд Тръмп, според нов доклад на Националния център за кибернетична сигурност (NCSC). \r\nДокладът следва изявлението на Тереза Мей, че Великобритания и съюзническите държави ще работят заедно, за да изложат на показ работата на ГРУ и методите, които използва. \r\nГРУ, според NCSC, се свързва с редица хакерски групи, чиито имена се използват като \"флагове на удобство\", включително Fancy Bear: Sofacy; Pawnstorm; Sednit; CyberCaliphate: Cyber Berkut; Voodoo bear; BlackEnergy Actors; Strontium; Tsar Team и Sandworm. \r\nПрез април тази година NCSC, ФБР и Министерството на вътрешната сигурност на САЩ предупредиха за руската кибернетична дейност, насочена към доставчиците на публичния сектор, инфраструктурата и интернет услугите. \r\nЧиран Мартин, ръководител на NCSC по това време каза: \"Русия е нашият най-способен противник в киберпространството, така че справянето с тях е основен приоритет. \r\n\"Това е първият път, когато се приписва кибератака на Русия. САЩ и Великобритания в същото време представиха съвместни съвети към индустрията за това как да управляват рисковете от кибератаки. Това е важна стъпка в борбата ни срещу държавно-спонсорираната  агресия в киберпространството. \" \r\nЕдна от най-големите кибератаки, засягаща Великобритания, се състоя през октомври миналата година, когато бе получен достъп до личните данни за близо 700 000 британски граждани след хакерска атака  на американската компания за кредитен мониторинг Equifax. \r\nВ същото време се извършиха атаки в Украйна, държава, с която Москва е в остра конфронтация - метрото в Киев и летището в  Одеса, заедно със синхронизираното използване на злонамерен софтуер в България, Турция, Япония и самата Русия. \r\nВ изявление в отговор на доклада, външният министър на Великобритания Джеръми Хънт заяви: \"Действията на ГРУ са безразсъдни и безразборни: те се опитват да подкопаят и да се намесват в изборите в други страни; те са готови да вредят дори на руските компании и руските граждани. \r\n\"Този модел на поведение демонстрира желанието им да действат без оглед на международното право или установените норми и да направят това с чувство на безнаказаност и без последствия. Нашето послание е ясно: заедно с нашите съюзници ще изложим и ще отговорим на опитите на ГРУ да подкопае международната стабилност. \" \r\n*** Жан-Клод Юнкер  предупреди за различни затруднения за хората, ако Великобритания напусне ЕС без споразумение, пише лондонския вестник  Evening Standard . \r\nГоворейки на публична среща във Фрайбург, Германия, Жан-Клод Юнкер попита: \"Какво ще се случи с въздушния трафик в Европа, ако няма сделка? Британските самолети няма да могат да кацат на европейския континент\". \r\n„Хората не са знаели, някой трябва да им е казал предварително”, заяви Юнкер \r\nТой също така каза, че \"наистина съжалява\", че в Обединеното кралство не е имало  \"реална кампания за Брекзит по отношение на актуална информация\". \r\nТой добави: \"Хората разбират сега - включително британските министри и министрите на континента - колко въпроси поставя за всичко, което трябва да разрешим. \r\n\"Питам се какво ще се случи с 250 000 кучета и котки, които напускат европейския континент всяка година. В момента те просто преминават през митниците, всички тези кучета и котки идват в континентална Европа всяка година. \r\n\"Има много хора в Европа, които просто искат хората и животните да прекосят границите, но мисля, че ще е необходима четиридневна карантина. \r\n\"Ако искате да отидете в Бретан за осем дни за почивка, може би трябва да оставите кучето или котката у дома си, или може би ще останете всички у дома си“, продължи Юнкер \r\nЮнкер каза, че не иска да говори за оттеглянето на Великобритания на публичната среща, тъй като \"Брекзит е въпрос на история, Брекзит отменя европейската история и на мен ми харесва да мисля за бъдещето, обичам да мисля за хората, които искат Европа \". \r\nТой добави: \"Ние сме точно в средата на трудните  преговори за Брекзит. Аз съм напълно за намирането на добър начин за сътрудничество с британците като приятели. \r\n\"Понякога мислим, че британците чувстват, че сме ги изоставили, но това е обратното - те са онези, които напускат\", завърши Юнкер.", "date": "2018.10.04", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/10/04/2574279/sloboden-pechat-makedoniya-zavarshi-zasedanieto-na-izpalnitelniya-savet-na-sdsm.html", "text": "Завърши заседанието на Изпълнителния съвет на СДСМ, пише македонското издание  “Слободен печат“ \r\nИзпълнителният съвет на СДСМ в сряда вечерта проведе заседание, на което се обсъдиха  актуални теми  за референдума, проведен на 30 септември, както и за процесите, които водят Македония към членство в ЕС и НАТО. \r\nПо-голямата част, над 90 на сто от гражданите, които гласуваха  избраха \"ЗА\" и по този начин заявиха, че  Република Македония трябва да приеме споразумението с Гърция и да стане член на НАТО и ЕС със запазена македонска идентичност, пише изданието. \r\nЧленовете на Изпълнителния съвет единодушно заключиха, че сега, когато има ясно изразено от мнозинството  воля, депутатите в Събранието на Република Македония трябва да следват гласа на мнозинството от над 600 хиляди граждани, да поемат отговорност и да се ускорят процесите водещи към членство в НАТО и ЕС, заявиха от СДСМ. \r\nАко това не е възможно и ВМРО-ДПМНЕ продължи да тласка страната в бездната, тогава няма друга възможност, освен предсрочни парламентарни избори веднага, на които гражданите да решат бъдещето, заключи Изпълнителния съвет на СДСМ. \r\nИзпълнителният съвет прецени, че трябва да се използват всички демократични възможности, да се даде възможност на депутатите да следват гласа на гражданите и да осигурят членството на Македония в НАТО и ЕС. \r\nИзпълнителният съвет упълномощи председателя на СДСМ Зоран Заев и координаторът на парламентарната група Томислав Тунтев, да предприемат всички необходими стъпки в посока на подготовка за предсрочни парламентарни избори. \r\nНикой не би трябвало да се надява на амнистия. Това е много важен въпрос, бъдещето на страната, бъдещето на гражданите и фокусът на всички парламентарни партии върху този въпрос. Всичко останало са игри с бъдещето и опити да се върне страната в изолация. \r\nСесията заключи, че референдумът е бил мирен, справедлив и демократичен.  Юлиян Марков", "date": "2018.10.04", "title": "„Слободен печат“ (Македония): Завърши заседанието на Изпълнителния съвет на СДСМ"}
{"url": "http://www.focus-news.net/news/2018/10/04/2574674/predmeti-kato-kompyutarno-modelirane-i-informatsionni-tehnologii-shte-razvivat-digitalnoto-obrazovanie-v-stranata-obzor.html", "text": "В Националния дворец на културата се проведе кръгла маса на тема „Учители за дигитално образование”.  По време на дебатите бяха представени добри практики в дигиталното образование в България и бяха обсъдени идеи за подобряване на иновативните умения на учениците. На събитието присъстваше  министърът на образованието и науката Красимир Вълков . Той обясни, че бъдещето е насоченo към дигитализация и ако искаме да бъдем в синхрон със случващото се около нас, трябва да насочим усилия към този сектор. По време на дискусията той предложи няколко иновативни модели за развитие на дигиталното образование в страната. Министър Вълчев обясни, че министерството на образованието работи за изграждане и въвеждане на платформата „отворен облак“ в учебните заведения. По думите му тя ще съдържа достъпно и безплатно образователно съдържание, което децата ще могат да използват по време на учебния процес. Той коментира, че когато говорим за дигитално образование, няма как да бъдат пропуснати и информационните технологии. Според него в училищата, в които те се използват, резултатите показват, че децата имат по-висок успех и учат повече. Като друго предложение за развитие на дигиталното образование, той посочи, че трябва да се въведе предмет „Компютърно моделиране“ в първи клас. По думите му тази дисциплина ще помогне на децата да владеят по-задълбочени умения за създаване и програмиране. По време на срещата министър Красимир Вълчев изтъкна, че следващата седмица ще се гласува отпускане на 7 млн. лв., които да са за безплатна интернет връзка (wi-fi) за 700 учебни заведения. По думите му тази инициатива е част от цялостната архитектура с електронния облак и безплатното учебно съдържание.  В дискусията взе участие и зам.-кметът на София по направление “Култура, образование, спорт и превенция на зависимости”  доц. д-р Тодор Чобанов . Според него дигиталната епоха навлиза с пълна сила в живота ни. Той изтъкна, че 120 столични училища са оборудвани с 340 интерактивни дъски, в други 73 децата изучават информационни технологии и компютърно моделиране. Доц. Чобанов каза, че на територията на Столична община заетите в дигиталния сектор са вече над 40 хил. души. Той обясни, че много програми на общината подкрепят сектора и дигиталното образование.  \r\nПо време на форума взеха участие учители от 43 училища в цялата страна.  \r\nДаяна ДЮЛГЕРОВА", "date": "2018.10.04", "title": "Предмети като компютърно моделиране и информационни технологии ще развиват дигиталното образование в страната (ОБЗОР)"}
{"url": "http://www.focus-news.net/news/2018/10/04/2574303/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Изключително интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонска и българо-гръцката граница трафикът е нормален на всички гранични контролно-пропускателни пунктове.", "date": "2018.10.04", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/10/04/2574294/the-independent-ruskata-shpionska-agentsiya-gru-e-otgovorna-za-mezhdunarodnata-kibervoyna-saobshti-pravitelstvoto-na-velikobritaniya.html", "text": "Руската шпионска агенция ГРУ е отговорна  за международната кибервойна, съобщи правителството на Великобритания, пише британският вестник  The Independent . \r\nРуската военна разузнавателна агенция, обвинена в опит за убийство на бившия шпионин Сергей Скрипал, е извършила атаки в Обединеното кралство и в чужбина срещу политическите институции, финансовите системи, транспортните мрежи и медиите, според британското правителство. \r\nТази тайна международна кибервойна включва намесата в президентските избори в САЩ, които доведоха на властта  Доналд Тръмп, според нов доклад на Националния център за кибернетична сигурност (NCSC). \r\nДокладът следва изявлението на Тереза Мей, че Великобритания и съюзническите държави ще работят заедно, за да изложат на показ работата на ГРУ и методите, които използва. \r\nГРУ, според NCSC, се свързва с редица хакерски групи, чиито имена се използват като \"флагове на удобство\", включително Fancy Bear: Sofacy; Pawnstorm; Sednit; CyberCaliphate: Cyber Berkut; Voodoo bear; BlackEnergy Actors; Strontium; Tsar Team и Sandworm. \r\nПрез април тази година NCSC, ФБР и Министерството на вътрешната сигурност на САЩ предупредиха за руската кибернетична дейност, насочена към доставчиците на публичния сектор, инфраструктурата и интернет услугите. \r\nЧиран Мартин, ръководител на NCSC по това време каза: \"Русия е нашият най-способен противник в киберпространството, така че справянето с тях е основен приоритет. \r\n\"Това е първият път, когато се приписва кибератака на Русия. САЩ и Великобритания в същото време представиха съвместни съвети към индустрията за това как да управляват рисковете от кибератаки. Това е важна стъпка в борбата ни срещу държавно-спонсорираната  агресия в киберпространството. \" \r\nЕдна от най-големите кибератаки, засягаща Великобритания, се състоя през октомври миналата година, когато бе получен достъп до личните данни за близо 700 000 британски граждани след хакерска атака  на американската компания за кредитен мониторинг Equifax. \r\nВ същото време се извършиха атаки в Украйна, държава, с която Москва е в остра конфронтация - метрото в Киев и летището в  Одеса, заедно със синхронизираното използване на злонамерен софтуер в България, Турция, Япония и самата Русия. \r\nВ изявление в отговор на доклада, външният министър на Великобритания Джеръми Хънт заяви: \"Действията на ГРУ са безразсъдни и безразборни: те се опитват да подкопаят и да се намесват в изборите в други страни; те са готови да вредят дори на руските компании и руските граждани. \r\n\"Този модел на поведение демонстрира желанието им да действат без оглед на международното право или установените норми и да направят това с чувство на безнаказаност и без последствия. Нашето послание е ясно: заедно с нашите съюзници ще изложим и ще отговорим на опитите на ГРУ да подкопае международната стабилност. \"  Юлиян Марков", "date": "2018.10.04", "title": "The Independent: Руската шпионска агенция ГРУ е отговорна  за международната кибервойна, съобщи правителството на Великобритания"}
{"url": "http://www.focus-news.net/news/2018/10/04/2574302/reuters-ot-kitay-obyaviha-che-sasht-sa-prekratili-dostavkite-na-surov-petrol-za-stranata.html", "text": "От Китай обявиха, че САЩ са прекратили доставките на суров петрол за страната, предава  Reuters . \r\nСъединените щати напълно спряха доставката на суров петрол за Китай в условията на търговски спорове между двете страни. Агенцията се позовава на изявление на ръководителя на голяма китайска корабна компания Се Чунлин. \r\n\"Ние сме един от основните превозвачи на петрол от Съединените щати до Китай. Преди търговската война имахме добър бизнес, но сега вносът спря напълно,\" каза Се Чунлин, който се изказва на ежегодната корабоплавателна среща в Хонг Конг. \r\nСпоред Ройтерс, позовавайки се на данни за движението на корабите, доставката на американски петрол за Китай е спряла през септември. Според агенцията през юли тази година са доставени 10,5 милиона барела петрол на Китай от САЩ, през август обемът на доставките възлиза на 9,7 милиона барела, а през септември са транспортирани 0,6 милиона барела. \r\nНа 24 септември влезоха в сила мита в размер на 10% върху стоки, внесени от Китай в Съединените щати, чиято обща стойност се изчислява на 200 милиарда долара. Както бе обещано от Белия дом от 1 януари 2019 г. митото ще се повиши до 25%. Американският президент Доналд Тръмп също изрази намерението си да започне третата фаза от прилагането на ограничителни мерки и, ако Пекин се осмели да предприеме ответни мерки и да въведе допълнителни тарифи за китайски стоки и услуги за 267 млрд. долара  Юлиян Марков", "date": "2018.10.04", "title": "Reuters: От Китай обявиха, че САЩ са прекратили доставките на суров петрол за страната"}
{"url": "http://www.focus-news.net/news/2018/10/04/2574300/pregled-na-mezhdunarodnite-novini-do-6-chasa-agentsiya-fokus.html", "text": "Президентът Тръмп прекратява малко известен \"договор за приятелство\" между Съединените щати и Иран, съобщи в сряда държавният секретар Майк Помпео, цитиран от американското издание  Washington Examiner . \r\n\"Това е решение, което честно е закъсняло с 39 години, каза държавният секретар на САЩ. Помпео предприе тази стъпка вследствие на спор в Международния съд, в който Иран се опита да убеди трибунала да нареди на Съединените щати да продължат да дават облекчения за санкциите по споразумението за ядрена енергия от 2015 г. Екипът на Тръмп отхвърли правомощията на съда по въпроса; теорията за случая с Иран разчита на съществуването на един стар договор за приятелство от десетилетия, който както подчерта Помпео е остарял. \r\n\"Иранците го пренебрегват за ужасно дълго време\", каза той. - Трябваше да се оттеглим  от него преди десетилетия. \r\nРешението на съда в сряда беше във вреда за Съединените щати. Съдът призова Тръмп да премахне санкциите за \"хуманитарни\" стоки, както и за резервни части за въздухоплавателни средства, като заяви, че ограниченията биха могли да застрашат пътниците на гражданските самолети; САЩ считат иранските авиолинии за ключови логистични платформи на иранските терористични операции. Съдът отвори възможността за допълнителни констатации. \r\n\"Решението, постановено в настоящото производство, по никакъв начин не предрешава въпроса за юрисдикцията на Съда, за да се произнесе по съществото на делото\", реши Съда, според CBS. \"Това не засяга правото на правителствата на Ислямската република Иран и Съединените американски щати да представят аргументи \"по същество или допустимост на делото\". \r\nПомпео твърди, че Съединените щати предоставят достатъчно хуманитарна помощ на иранския народ. \"Казвайки това, решенията, които се взимат днес в Иран, са  да се използват пари, за да се предизвика терор по целия свят\", продължи той. \"Това са долари, които иранското ръководство пропилява, може да осигури хуманитарна помощ на собствения си народ, но вместо това са избрали друг път\". \r\nОфициалното оттегляне от договора би могло да попречи на друго решение от Международния съд. \"Това бе полезно за нас да демонстрираме абсолютния абсурд на договора за приятелство между Съединените щати и Ислямска република Иран\", каза Помпео. \r\n*** Палестински тийнейджър е убит при сблъсъци в Ивицата Газа, предава  AFP . \r\nПалестински тинейджър бе убит по време на сблъсъци с израелски войници близо до границата на Израел с Ивицата Газа в сряда, съобщи здравното министерство в анклава. \r\nГоворителят на министерството Ашраф ал-Кудра каза пред агенцията, че 15-годишният Ахмед Абу Хабел е получил рана в главата, след като е бил ударен с флакон сълзотворен газ, изстрелян от войници в близост до контролно-пропускателен пункт между Израел и ивицата Газа. \r\nИзраелската армия не реагира веднага на искане за коментар. \r\nИнцидентът в сряда стана в района на Бейт Ханун в северната част на ивицата Газа, близо до пропускателния пункт Ерез в Израел. \r\nНай-малко 195 палестинци в Газа бяха убити от израелски огън от началото на протестите на 30 март. Един израелски войник беше убит в граничния район през същия период. \r\nИзраел твърди, че действията му са необходими, за да защитят границата и да спрат навлизането и атаките,за  които обвиняват „Хамас“, ислямисткото движение, което управлява ивицата Газа. \r\n*** Съединените щати се оттеглят от факултативния протокол за задължителното уреждане на спорове в рамките на Виенската конвенция за дипломатическите отношения от 1961 година, предава  TACC . \r\nТова решение е взето  на фона на палестинското дело в Международния съд на ООН срещу САЩ във връзка с преместването на американското посолство от Тел Авив в Ерусалим. Това бе обявено в сряда от съветника по националната сигурност Джон Болтън  на редовен брифинг за журналисти. \r\n\"Президентът реши, че Съединените щати ще се оттеглят от Факултативния протокол за задължителното уреждане на спорове във Виенската конвенция за дипломатическите отношения. Това е свързано със случая [в Международния съд], открит от така наречената държава Палестина, в която Съединените щати са ответници\". каза той. \r\n*** Завърши заседанието на Изпълнителния съвет на СДСМ, пише македонското издание  “Слободен печат“ \r\nИзпълнителният съвет на СДСМ тази вечер проведе заседание, на което се обсъдиха  актуални теми  за референдума, проведен на 30 септември, както и за процесите, които водят Македония към членство в ЕС и НАТО. \r\nПо-голямата част, над 90 на сто от гражданите, които гласуваха  избраха \"ЗА\" и по този начин заявиха, че  Република Македония трябва да приеме споразумението с Гърция и да стане член на НАТО и ЕС със запазена македонска идентичност, пише изданието. \r\nЧленовете на Изпълнителния съвет единодушно заключиха, че сега, когато има ясно изразено от мнозинството  воля, депутатите в Събранието на Република Македония трябва да следват гласа на мнозинството от над 600 хиляди граждани, да поемат отговорност и да се ускорят процесите водещи към членство в НАТО и ЕС, заявиха от СДСМ. \r\nАко това не е възможно и ВМРО-ДПМНЕ продължи да тласка страната в бездната, тогава няма друга възможност, освен предсрочни парламентарни избори веднага, на които гражданите да решат бъдещето, заключи Изпълнителния съвет на СДСМ. \r\nИзпълнителният съвет прецени, че трябва да се използват всички демократични възможности, да се даде възможност на депутатите да следват гласа на гражданите и да осигурят членството на Македония в НАТО и ЕС. \r\nИзпълнителният съвет упълномощи председателя на СДСМ Зоран Заев и координаторът на парламентарната група Томислав Тунтев, да предприемат всички необходими стъпки в посока на подготовка за предсрочни парламентарни избори. \r\nНикой не би трябвало да се надява на амнистия. Това е много важен въпрос, бъдещето на страната, бъдещето на гражданите и фокусът на всички парламентарни партии върху този въпрос. Всичко останало са игри с бъдещето и опити да се върне страната в изолация. \r\nСесията заключи, че референдумът е бил мирен, справедлив и демократичен. \r\n*** Приключи заседанието на Изпълнителния съвет на ВМРО-ДПМНЕ, пише македонското електронно издание  ”A1 On” . \r\nЗаместник-председателят на ВМРО-ДПМНЕ, Александър Николовски, след края на заседанието на Изпълнителния комитет обяви решенията му: \r\nПърво да се създаде техническо правителство с мандат от 100 дни и по този начин настоящият кабинет заедно с премиера да се оттеглят. По време на техническото правителство държавата трябва да управлява от кадър, назначен от ВМРО-ДПМНЕ, каза Николовски. Според него референдумът е неуспешен поради ниската активност и освен това партията смята, че е фалшифициран. Заради това ВМРО-ДПМНЕ не признава резултатите. \r\n\"Искаме да бъде създадена анкетна комисия в парламента, която да разследва всички нередности  около референдума, освен това, да смени действащия главен прокурор, който е сляп на очевидните престъпления преди и по време на референдума \", каза Николовски. \r\nВицепрезидентът на ВМРО-ДПМНЕ заяви, че всички народни представители имат същото отношение. Законодателите ще се борят за запазването на името Македония, каза Николовски, като добави, че името на държавата след референдума е съхранено. \r\n\"Гражданите бяха сплашвани, имаше натиск върху гласоподавателите, станахме свидетели на безредици. Ето защо целият референдум е фалшификация и не признаваме резултата, Правителството да спре натиска  над всички, които гласуваха против или неизлязоха на референдума \", каза Николовски. \r\nНа въпроса как неговата партия ще отговори на редица очаквания от международната общност за подкрепа на  споразумението с Гърция, включително  и след последното послание, изпратено от партията на Ангела Меркел,той казва: \"Международният фактор не е проблем, тук е проблемът Зоран Заев и Никола Димитров които подписаха вредно споразумение за държавата \". \r\n*** Владимир Путин предупреди Европа да бъде по-последователна за „Северен поток-2“, пише руският ежедневник  “Известия“ . \r\nВладимир Путин предупреди Европа да бъде по-последователна за „Северен поток-2“ за разлика от България , която е проявила слабост и не е успяла да защити проекта „Южен Поток“  \r\n\"Не бих искала цяла Европа да изглежда като България, да покаже такава слабост и неспособност да защити националните си интереси\", цитира изданието руският президент Путин. \r\nПрез 2014 г. проектът \"Южен поток\" беше блокиран от България под натиска на Европейския съюз, пише изданието.  През 2018 г. страната отвори нова част от газопровода си за Турция, която ще даде възможност да продължи на своя територия една от тръбите на газопровода  \"Турски поток\" към страната, която се превърна в алтернатива на предишния проект. \r\n*** Хашим Тачи може да се движи навсякъде из Косово, не му трябва позволение за Северно Косово, заявиха от силите КФОР, цитирани от македонското електронното издание  “МКД“ . \r\n\"Ние потвърждаваме, че нямаше никакъв инцидент, никакво арестуване, никакви военни операции или каквато и да е атака срещу когото и да било... Тачи посети района и при посещението го придружаваше екип за защита на важни личности на косовската полиция\", заяви говорителят на КФОР Винченцо Грасо, коментирайки неотдавнашното посещение на Тачи на язовира „Газивода“ и напрежението, което предизвика посещението. \r\nГрасо потвърди, че КФОР не е бил предварително уведомен за посещението, но каза, че \"Тачи, като най-високопоставен лидер на институциите на Косово, се движи свободно навсякъде в Косово\". \r\n\"Косовската полиция не трябва да иска разрешение да отиде в северната част на Косово, така че те не нарушават никакво правило\", каза Грасо. \r\nТой каза, че положението в Косово е спокойно и под контрол и че КФОР призовава всички страни да намалят напрежението. \r\nГоворителят добави, че сръбският президент Александър Вучич и външният министър Ивица Дачич са прави, когато казват, че косовските сили за сигурност се нуждаят от разрешение от КФОР, за да отидат в северната част на Косово, но посочи, че \"нито косовските сили за сигурност, нито паравоенни, нито специални части не са придружавали Тачи, както съобщиха някои медии. \r\n*** Италианецът, стрелял по мигранти на 3 февруари в централния италиански град Мачерата е осъден на 12 години затвор, предава  Reuters . \r\nИталиански съд в сряда осъди човек на 12 години затвор за стрелба и раняване на шест африкански мигранти при расистка мотивация в централния град Мачерата. \r\n29-годишният Лука Траини е стрелял  на 3 февруари  за отмъщение за смъртта на млада италианка, която преди няколко дни е била  убита от нигериец. Траини набелязал  група  чернокожи мигранти, докато шофирал в Мачерата, стреляйки по граждани от Гана, Мали и Нигерия. По-късно той изостави колата си и отправи  фашистки поздрав, с преметнат италиански флаг през раменете,когато полицията го арестува. Никой не е загинал при атаката и Траини се извини в съда за действията си. - Съжалявам за нараняванията, които причиних - каза той. \"Докато бях в затвора, разбрах, че цветът на кожата на хората няма значение.\" \r\nСтрелбата стана  един месец преди националните избори, които бяха белязани от яростен дебат за притока на 600 000 главно африкански мигранти в Италия от 2014 г. насам. \r\nТраини извърши атаката си три дни след откриването на тялото на тийнейджърката Памела Мастропиетро близо до Мачерата. Нигерийски гражданин е обвинен за убийство, изнасилване и разчленяване на тялото на жертвата, както и за разпространение на наркотици. \r\n*** Европейските страни, участващи в газопровода \"Северен поток 2\", се интересуват от неговото изпълнение и напълно подкрепят изграждането му. Това съобщи в сряда австрийският канцлер Себастиан Курц на пресконференция след разговори с руския президент Владимир Путин в Санкт Петербург, предава  TACC . \r\n\"Искам да ви уверя, че европейските държави, които участват в този проект  го подкрепят  и го третират положително и искат да го изпълнят заедно, но някои правни въпроси трябва да бъдат изяснени и за нас е важно да се вземат предвид интересите на Украйна като важна транзитна страна за [газ] \", каза Курц. \r\n\"Ние сме съгласни, че Европа има силен интерес от евтини и стабилни доставки на газ и такава необходимост съществува, ако искаме да гарантираме енергийната сигурност. За да гарантираме енергийната сигурност, ние вярваме, че е необходим голям брой енергийни източници, Поради тази причина ние, Република Австрия, подкрепяме проекта \"Северен поток 2\", който се подкрепя и от европейските партньори, които участват в него, заяви австрийският премиер. Според Курц сътрудничеството между Австрия и Русия в газовия сектор гарантира енергийната сигурност в Европа. \r\n*** Руската шпионска агенция ГРУ е отговорна  за международната кибервойна, съобщи правителството на Великобритания, пише британският вестник  The Independent . \r\nРуската военна разузнавателна агенция, обвинена в опит за убийство на бившия шпионин Сергей Скрипал, е извършила атаки в Обединеното кралство и в чужбина срещу политическите институции, финансовите системи, транспортните мрежи и медиите, според британското правителство. \r\nТази тайна международна кибервойна включва намесата в президентските избори в САЩ, които доведоха на властта  Доналд Тръмп, според нов доклад на Националния център за кибернетична сигурност (NCSC). \r\nДокладът следва изявлението на Тереза Мей, че Великобритания и съюзническите държави ще работят заедно, за да изложат на показ работата на ГРУ и методите, които използва. \r\nГРУ, според NCSC, се свързва с редица хакерски групи, чиито имена се използват като \"флагове на удобство\", включително Fancy Bear: Sofacy; Pawnstorm; Sednit; CyberCaliphate: Cyber Berkut; Voodoo bear; BlackEnergy Actors; Strontium; Tsar Team и Sandworm. \r\nПрез април тази година NCSC, ФБР и Министерството на вътрешната сигурност на САЩ предупредиха за руската кибернетична дейност, насочена към доставчиците на публичния сектор, инфраструктурата и интернет услугите. \r\nЧиран Мартин, ръководител на NCSC по това време каза: \"Русия е нашият най-способен противник в киберпространството, така че справянето с тях е основен приоритет. \r\n\"Това е първият път, когато се приписва кибератака на Русия. САЩ и Великобритания в същото време представиха съвместни съвети към индустрията за това как да управляват рисковете от кибератаки. Това е важна стъпка в борбата ни срещу държавно-спонсорираната  агресия в киберпространството. \" \r\nЕдна от най-големите кибератаки, засягаща Великобритания, се състоя през октомври миналата година, когато бе получен достъп до личните данни за близо 700 000 британски граждани след хакерска атака  на американската компания за кредитен мониторинг Equifax. \r\nВ същото време се извършиха атаки в Украйна, държава, с която Москва е в остра конфронтация - метрото в Киев и летището в  Одеса, заедно със синхронизираното използване на злонамерен софтуер в България, Турция, Япония и самата Русия. \r\nВ изявление в отговор на доклада, външният министър на Великобритания Джеръми Хънт заяви: \"Действията на ГРУ са безразсъдни и безразборни: те се опитват да подкопаят и да се намесват в изборите в други страни; те са готови да вредят дори на руските компании и руските граждани. \r\n\"Този модел на поведение демонстрира желанието им да действат без оглед на международното право или установените норми и да направят това с чувство на безнаказаност и без последствия. Нашето послание е ясно: заедно с нашите съюзници ще изложим и ще отговорим на опитите на ГРУ да подкопае международната стабилност. \"", "date": "2018.10.04", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/04/2574307/predstoyashti-sabitiya-v-stranata-za-4-oktomvri-agentsiya-fokus.html", "text": "*** \r\nОт 16.00 часа в Гербовата зала на „Дондуков 2“ държавният глава Румен Радев ще връчи 16-ите президентски отличия „Джон Атанасов“ на млади български учени в областта на компютърните науки. \r\n*** \r\nОт 10.00 часа в зала „Музикална“ на Централния военен клуб министърът на туризма Николина Ангелкова ще участва в дискусия в София по проекта за 7 балнео и СПА дестинации на България. \r\n*** \r\nОт 12.00 часа в зала 10 на НДК ще проведе кръгла маса на тема „Учители за дигитално образование”. В събитието ще участва министърът на образованието и науката Красимир Вълчев.  \r\n*** \r\nОт 15.00 часа в Министерството на финансите ще се състои церемония по подписване на оперативно споразумение за изпълнение на Финансов инструмент за развитие на водния сектор между Фонда на фондовете и Европейската банка за възстановяване и развитие. В събитието ще участват министърът на околната среда и водите Нено Димов, заместник-министърът на финансите Маринела Петрова, заместник-министърът на регионалното развитие и благоустройството Малина Крумова, главният директор на Оперативна програма „Околна среда“ 2014-2020 г. Валерия Калчева, председателят на УС на Фонда на фондовете Мартин Дановски и Лариса Манастърли, директор в ЕБВР за България.  \r\n*** \r\nОт 09.00 часа ще се състои заседание на Народното събрание. \r\n*** \r\nВ 08.45 часа в Аулата на Ректората на СУ „Св. Климент Охридски“ ще се проведе научно-практически форум на тема „Креативно образование - педагогически практики, вдъхновени от идеите на сър Кен Робинсън и д-р Мария Монтесори”. \r\n*** \r\nОт 09.30 часа 6-и състав на Специализирания наказателен съд ще гледа делото срещу Даниел М. и Христо А. за престъпление по служба.  \r\n*** \r\nОт 10.00 часа в сградата на КЕВР ще се проведе обществено обсъждане на проект на Наредба за изменение и допълнение на Наредба № 2 от 19.03.2013 г. за регулиране на цените на природния газ. \r\n*** \r\nВ Националния археологически институт с музей при БАН ще бъде представена изложбата „Гърция – България: Културни мостове за напредък и развитие“.  \r\n*** \r\nОт 10.00 часа 16-и състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.  \r\n*** \r\nОт 10.00 часа 10-и състав на Специализирания наказателен съд ще гледа делото срещу Цветомир М. Борислав П., Бойко Г. и др. за контрабанда.  \r\n*** \r\nОт 10.00 часа 7-и състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.  \r\n*** \r\nОт 10.00 часа 5-и състав на Специализирания наказателен съд ще гледа делото срещу Петър М., Адам П., Любомир Д и др. за безстопанственост в особено големи размери.  \r\n*** \r\nОт 10.30 часа в Националния пресклуб на БТА ще бъдат представени резултатите от социологическо проучване на тема „Трудова миграция“ на Фондация „Фридрих Еберт“ и Институт за икономика и международни отношения.  \r\n*** \r\nОт 11.00 часа в МЕТРО София на бул. „Цариградско шосе“ министърът на земеделието, храните и горите Румен Порожанов и Атила Йенисен, главен изпълнителен директор на хипермаркета, ще открият обновения отдел „Млечни продукти“.  \r\n*** \r\nОт 11.30 часа в първия ЛГТБ общностен център в България Rainbow Hub ще се проведе събитие на тема „Да говорим открито за ХИВ“.  \r\n*** \r\nОт 12.00 часа в Националния пресклуб на БТА ще се състои пресконференция на тема „Обществената цена на забавени инвестиционни намерения в областта на опазването на околната среда“.  \r\n*** \r\nОт 13.00 часа 6-и състав на Специализирания наказателен съд ще гледа делото срещу Тодор С., Владимир Р., Илия Е. и др. за организиране и ръководене на организирана престъпна група.  \r\n*** \r\nОт 13.30 часа 11-и състав на Специализирания наказателен съд ще гледа делото срещу Станислав С., Станислав Т., Калин С. и др. за организиране и ръководене организирана престъпна група.  \r\n*** \r\nОт 16.00 до 18.00 часа на ул. „Леге“ 10, БСП - София организира безплатна юридическа приемна за граждани.  \r\n*** \r\nОт 16.00 часа в Мраморно фоайе на Столична библиотека ще бъде представена пътуващата изложба на Европейската комисия „Пинокио и езиците на Европа“ (многоезична пътуваща изложба на 36 езика). \r\n*** \r\nОт 18.00 часа в големия салон на БАН ще бъдат отбелязани 120 години от рождението на Димитър Талев.  \r\n*** \r\nОт 18.00 часа в храм „Св. св. Кирил и Методий“ ще бъде изнесена беседа с прожекция „Източните бойни изкуства в светлината на православната вяра“.  \r\n*** \r\nОт 18.00 часа в Националната галерия ще бъде представена изложба на съвременното китайско изкуство – „История и действителност“.  \r\n*** \r\nОт 19.00 часа в Национална галерия „Квадрат 500“ ще се проведе Арт вечер на добродетелите на фондация „За Нашите Деца“ и фондация „Аполон и Меркурий“. \r\n*** \r\nОт 19.00 часа в „София Ивент Център“ ще се състои церемония по награждаване на победителите в конкурса „Сайт на годината“. \r\n*** \r\nОт 17.30 часа деца със специални потребности от Детски център \"Здравец\" и ученици от общинските училища в града ще участват в детски театър по мотиви на А. Милн и неговото любимо произведение „Мечо Пух“.   \r\n*** \r\nОт 19.00 часа в Експоцентър „Флора“ алпинистът Атанас Скатов ще представи последната си книга „Гашербрум“.  \r\n*** \r\nОт 17.00 часа в квартал „Вароша“ Център за личностно и творческо развитие на децата на Благоевград отново посреща талантливите деца на областния град. \r\n*** \r\nОт 09.30 часа в залата на Център „Юрий Гагарин“, СОК „Камчия“, ще бъде открита Есенна академия 2018 на тема „Агресия – хуманност - кино“.  \r\n*** \r\nОт 11.00 часа в Арт-салон, малка зала на радио Варна, „Демократична България” открива новия политически сезон с подкрепа на гражданска инициатива в памет на Пламен Горанов. \r\n*** \r\nОт 14.00 часа пред входа на Държавна опера Варна ще се състои пресконференция на варненски семейства, пострадали от действията на частен съдебен изпълнител. \r\n*** \r\nОт 10.00 часа в Регионалния пресклуб на БТА ще се състои пресконференция по повод предстоящото Национално изложение „Младежко техническо творчество\", което ще се проведе от 11 до 13 октомври в Горна Оряховица.  \r\n***  \r\nОт 11.30 часа в пресклуба на БТА ще се състои пресконференция на Българска стопанска камара във връзка с изводите от оценката на компетенциите на безработните лица в трансграничния регион България - Румъния по отношение на нагласите за трудова мобилност. \r\n***  \r\nОт 15.00 часа във фоайето на РНБ „П. Р. Славейков“ ще бъдат излъчени победителите и наградени  най-активните читатели от лятната кампания за насърчаване на четенето „Ела в библиотеката“, която се осъществява под патронажа на Венцислав Спирдонов - председател на Великотърновския Общински съвет. \r\n***  \r\nОт 18.00 часа в Клуб 7 ще се проведе Представяне на романа „Див огън“ от Анчо Калоянов \r\n***  \r\nОт 19.00 часа в Читалище „Надежда –1869“ ще бъде представен „Маршрутката“ – театрален спектакъл на ДТ „Иван Димов“ – Хасково.  \r\n***  \r\nОт 19.00 часа в МДТ „Константин Кисимов“ ще започне концерт „С песните на Вили“ - с участието на Хилда Казасян и Русенска филхармония. \r\n*** \r\nОт 17.00 часа в кафе-галерия КДК ще се проведе Музикално-поетична вечер, по повод Международния ден на музиката и поезията. \r\n*** \r\nОт 19.00 часа в камерна зала на ДКТ ще бъде представена постановката „Нора“ от Хенрих Ибсен.  \r\n*** \r\nОт 10.00 часа в сградата на Регионален исторически музей – Габрово ще бъде открита V-а научна конференция на тема „Старопланинският регион – минало, настояще, перспективи. Развитие на културния туризъм“. \r\n*** \r\nОт 14.00 часа в Дома на хумора и сатирата заместник-министър Деница Сачева ще участва в Третото издание на Gabrovo Innovation Camp.  \r\n*** \r\nМеждународен волейболен турнир за жени за Купата на Димитровград ще се проведе на 4 и 5 октомври в модернизираната Спортна зала „Младост\". От 16.30 часа турнирът ще бъде открит със среща между румънките от „Меджидия\" и старазагорките на „Берое\". От 19.00 часа в оспорван двубой ще играят женският отбор на „Левски\" и местният „Раковски\".  \r\n*** \r\nОт 9.00 часа Общинският съвет ще проведе извънредно заседание. \r\n*** \r\nОт 10.30 часа в Регионална библиотека „Дора Габе“ ще се състои среща с Моника Атанасова и представяне на детската книжка „Обичливко в Сънеландия\".  \r\n*** \r\nОт 14.00 часа в СУ „Димитър Талев“  ще се проведе инициатива „Да съживим боклука” - моделиране с отпадъчни материали и беседа с дискусия на тема „Ти можеш да спасиш планетата” и екологични образователно-познавателни игри. \r\n*** \r\nОт 18.00 часа  в Народно читалище „Мевляна – 2012 г.“ ще се състои музикално ателие за деца и ученици.  \r\n*** \r\nОт 17.30 часа в Културно-информационен център – Казанлък ще представена новата книга на Пламен Петков „Голямата работа“.  \r\n*** \r\nОт 13.00 часа в конферентната зала на Регионален исторически музей – Кюстендил ще бъде открита Националвана научна конференция с международно участие \"Музейните и архивните фондове – места на памет\".   \r\n*** \r\nНародните представители от ПГ на „БСП за България“ ще проведат обсъждане на „Визия за България“ в област Пазарджик, Графикът на срещите може да видите  .  \r\n*** \r\nОт 9.30 часа кметът на район „Източен“ Николай Чунчуков ще бъде гост на открит урок на тема „Аз и моето куче – без страх“ в ДГ „Чайка“. \r\n*** \r\nОт 10.30 часа заместник-кметът Розалин Петков и председателят на Общинския съвет Савина Петкова ще присъстват в Общинския приют за кучета на финалното събитие на кампанията „Месец в помощ на животните и хората, които ги обичат“. \r\n*** \r\nОт 11.00 часа в Учебния ресторант на УХТ ще се състои пресконференция, на която ще бъдат представени подробности от програмата за честването на 65-годишния юбилей от създаването на учебното заведение.   \r\n*** \r\nОт 14.00 часа, в Център за обществена подкрепа, ул. „Неофит Бозвели\" №38 ще се проведе дискусионна среща „И какво като съм осиновен?!” – откровен разговор за живота и преживяванията на осиновеното дете между осиновители, педагози от детски градини и училища, и професионалисти, работещи в социалната сфера. Срещата е част от Национални информационни седмици на осиновяването - 24 септември - 05 октомври 2018 г. \r\n*** \r\nОбщинските съветници от ГЕРБ - Пловдив ще проведат приемни с граждани. Приемните ще се проведат по следния график: Ясен Михайлов, Дамян Петров и Петър попов от 17.30 до 19.00 часа в офиса на ГЕРБ в район „Западен” на ул. „Царевец” №9; Гошо Къчков от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов от 17.00  до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А.  \r\n*** \r\nВ 13.30 часа ще се състои месечният брифинг на директора на ОДМВР - Разград старши комисар Ивайло Йовчев. \r\n***  \r\nОт 16.00 часа в Общината ще се проведе официална среща между кмета на Свищов Генчо Генчев и министърът на икономиката Емил Караниколов. \r\n*** \r\nСтара Загора за осми път е домакин на Балканиада по спортен бридж, която се провежда в хотел „Верея“ с участието на 90 състезатели, в 18 отбора от 7 държави. \r\n*** \r\nОт 09.00 часа на стрелбището в кв. „Лозенец“ ще се проведе открито първенство по стрелба с огнестрелно оръжие. \r\n*** \r\nОт 15.00 часа в спортна зала „Иван Вазов“ ще се състои турнир по мини волейбол.  \r\n*** \r\nОт 18.00 часа в залите на Художествената галерия в Стара Загора ще бъде открита изложбата „Георги Велчев (1891 – 1955) - класик на морския пейзаж“. \r\n*** \r\nОт 10.00 часа в залата на втория етаж на Община Хасково ще се проведе пресконференция по повод предстоящото Състезание по спортно ориентиране. \r\n*** \r\nОт 8.30 часа на артилерийско-стрелкови полигон „Марково” ще се проведат демонстративни стрелби, с които завършва „Форум отбранителни технологии“.", "date": "2018.10.04", "title": "Предстоящи събития в страната за 4 октомври (Агенция „Фокус“)"}
{"url": "http://www.focus-news.net/news/2018/10/04/2574305/aktualna-patna-obstanovka.html", "text": "Преди обяд на места в низините и около водните басейни ще се образува краткотрайна мъгла или ниска облачност. През деня над Северна България ще има разкъсана облачност, намаляваща след обяд до слънчево. Над Южна България облачността ще е променлива, по-значителна над Рило-Родопската област, където слабо ще превали. Ще духа слаб, в Дунавската равнина и източните райони до умерен северозападен вятър. Дневните температури слабо ще се понижат и максималните ще бъдат между 18° и 23°. Това съобщиха от пресцентъра на  Агенция “Пътна инфраструктура”.  Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок  \r\nДо 20.12.2018 г. в участъка от 45+900 до км 53+000 в двете посоки шофьорите да се движат с повишено внимание поради констатирани неравности по пътната настилка и въведено ограничение на максималната скорост - до 90 км/ч.  \r\nВ участъка от км 34+980 до км 41+560 движението се осъществява двупосочно в платното посока София поради ремонтно-възстановителни дейности на виадукти при км 37+390 и км 38+240.  \r\nОбласт Пазарджик: \r\nДвижението по АМ Тракия от км 89+000 до км 89+600 се осъществява двупосочно в платното посока Пловдив поради ремонт на пътно съоръжение над р. Елшишка до 15.10.2018 г. \r\nОбласт Стара Загора: \r\nДо 20.12.2018 г. движението в участъка  Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка.  \r\nОбласт Сливен: \r\nДвижението в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/ в изпреварващата лента. \r\nОбласт Бургас: \r\nВ участъка от км  308+107 до км 359+475 в участъка Деветак – Ветрен се извършва косене на тревни площи до 30.10.2018 г. Шофьорите да се движат с повишено внимание и съобразена скорост, спазвайки пътната сигнализация.  \r\nАМ „Хемус“:  \r\nОбласт София:  \r\nДо 05.10.2018 г. в участъка от км 6+790 до км 11+850 се осъществява двупосочно в платното посока Варна поради ремонтни дейности по виадукт при км 9+360.  \r\nНа 04.10.2018 г. движението от км 8+000 до км 8+100 в посока Варна се осъществява само в изпреварващата лента поради ремонтни дейности по пътната настилка в активната лента.  \r\nДо 20.12.2018 г при Потоп . в участъка от км 18+680 до км 19+600 в посока Варна шофьорите да се движат с повишено внимание, спазвайки ограничението на скоростта – до 70 км/ч, поради ремонтни дейности в аварийната лента на виадукт при км 19+250. \r\nДо 20.12.2018 г. в участъка от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 15.12.2018 г. движението в участъка от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nДо 20.12.2018 г. е ограничено движението на МПС над 12 тона от км 30+260 до км 47+060 /от п.в. \"Витинска река\" до п.в. Ботевград/ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nНа 04.10.2018 г. движението при пътен възел Правец от км 52+800 до км 54+000 посока Варна се осъществява само в активната лента поради ремонтни дейности на осветителната инсталация в изпреварващата лента.  \r\nОбласт Шумен: \r\nДо 15.11.2018 г. движението в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения.  \r\nАМ „Струма“:  \r\nОбласт Благоевград: \r\nШофьорите да се движат с повишено внимание, спазвайки пътната сигнализация, в участъка от км 84+500 до км 84+800 в района на п.в. Кочериново в посока Кулата, където до 17 ч на 05.10.2018 г. се предприемат дейност за ограничаване на ерозионни процеси. Участъкът е сигнализиран с пътни знаци.  \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДо 23.12 2018 г. движението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка. Шофьорите да се движат с повишено внимание и съобразена скорост. \r\nАМ „Люлин“:  \r\nОбласт София:  \r\nДо 20.11.2018 г. движението по АМ \"Люлин\" в посока София от км 7+100 до км 12+860 /от втори тунел \"Люлин\" до първи тунел \"Мало Бучино\"/ се осъществява двупосочно в платното посока София – Перник поради изтичане на кална маса и опасност от срутване на скална маса на пътното платно при км 9+600. Скоростта на движение се ограничава до 50 км/ч.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nШофьорите да се движат с повишено внимание и съобразена скорост, спазвайки пътната сигнализация и указавинята на сигналистите в участъка Долна Вереница - Монтана от км 103+000 до км 110+000 поради извършване на ремонтни дейности по банкетите и пътната настилка до 10.10.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Благоевград:  \r\nДвижението в участъка Благоевград – Симитли от км 367+000 до км 373+000 се осъществява с повишено внимание поради полагане на маркировка. Срок до 04.08.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nРусе – Разград  от км 0+000 до км 1+057 – ремонт на осветлението на мост над р. Дунав / Дунав мост.  Ограничение на скоростта 20 км/ч. Срок до 31.10.2018 г. включително. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация. Срок до 30.10.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението в участъка от км 446+000 до км 448+000 в урбанизираната територия на Карнобат се осъществява в една лента на определени участъци поради частични ремонтни дейности на асфалтовата настилка. Участъкът е сигнализирана с пътни знаци. Срок до 06.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка от км 223+495 до км 223+983 в района на месността „Лахана“, землище гр. Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 17.00 ч. на 09.10.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II -73: Движение в една лента последователно ляво и дясно  по път II-73 от км 45+000 до км 49+000 в участъка- границата с  ОПУ Шумен – Камчия, поради ремонтни дейности по асфалтовата настилка.. Движението се извършва с повишено внимание и съобразена скорост. Участъка в ремонт е сигнализиран с пътни знаци и конуси. Срок до 05.10.2018 г. \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 0+000 до км 15+000 в участъка Лозарево – Чубра се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 04.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-107: Движение с повишено внимание по път III-107 \"Кочериново –Рила\" при км 6+980 поради изграждане на надземно линейно съоръжение . ВОБД ще се изпълнява чрез спиране на движението в часови интервали за еднократно спиране от 10 минути както следва: на 04.10.2018 г. от 09:00 ч. до 18:00 ч. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание, поради извършване на частични ремонти на асфалтовата настилка. Сигнализирано с пътни знаци. Срок до 05.10.2018 г. \r\nПът ІІІ-1005: Движение с повишено внимание по път III-1005 \"Смочево –Рила\" при км 11+264 поради изграждане на надземно линейно съоръжение . ВОБД ще се изпълнява чрез спиране на движението в часови интервали за еднократно спиране от 10 минути както следва: на 04.10.2018 г. от 09:00 ч. до 18:00 ч. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 05.10.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г. \r\nПът III-402: Движението по път III-402 Сопот – Старо село от км 0+000 до км 6+000  се осъществява с повишено внимание поради ремонт на малки съоръжения и почистване на окопи. Водачите да се движат със съобразена скорост. Срок до 10.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът III-812: Временно движението по път ІІІ-812 Спанчевци - Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци. Обходен маршрут: по ул. „Тодорини кукли“. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-843: Движението по път III-843 Сърница - с. Крушата се осъществява в една лента от км 47+902 до км 49+000 чрез поетапно затваряне на лява и дясна ленти за движение, поради извършване на ремонтни дейности /почистване на настилки, банкети и окопи/. Срок до 06.10.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе - Мартен от км 0+000 до км 0+293 се осъществява спрямо създадената, с вертикална, хоризонтална и светлинна сигнализация и ограничение на скоростта до 40 км/ч, организация на движението поради  ремонтни дейности свързани с реконструкция и удвояване на габарита на пътното тяло. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово-М.Преславец, в участъка от кръстовището с път ІІ-23 с.Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с  предупредителни пътни знаци и конуси. Срок до 08.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 28.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 04.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 04.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 04.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движение по път ІІ-86 гр. Смолян – с. Средногорци от км 108+350 до км 109+620 (срутище при км 109+450 - разклон за с. Тикале) се регулира със светофарна уредба, а скоростта е ограничена до 20 км/ч от км 109+370 до км 109+570. Трафикът се осъществява в една /дясната/ пътна лента в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В оставалото време движението е ограничено за всички МПС поради срутена скална маса на пътното платно. Участъкът е сигнализиран с пътни знаци.  \r\nОбходни маршрути:  \r\n- за автомобили с маса под 12 т - Смолян – Влахово – общински път SML3274 (ІІ-86, Смолян – Търън) Влахово – Кокорково – Орешица – новоизграден обходен път – общински път SML3251 (ІІ-86, Смолян - Търън) – Тикале и отсечката от републикански път ІІ-86 с. Търън – с. Средногорци и обратно;  \r\n- за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 05.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nССТ: Движението по южното платно /посока Ботевград/ на Северната скоростна тангента /ССТ/ от пътен възел Западна дъга /км 0+000/ до пътен възел Ботевградско шосе /км 9+200/ е ограничено поради ремонтни дейности. Движението се пренасочва по път II-18 /Софийски околовръстен път/. Срок 07.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през прохода на републиката от км 34+900 до км 55+800 се осъществява с повишено внимание поради частични ремонтни дейности. Движението на МПС се регулира от сигналисти. Срок до 07.10.2018 г. за времевия интервал от 08:00 ч. до 18:00 ч. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле;; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.10.04", "title": "Актуална пътна обстановка"}
{"url": "http://www.focus-news.net/news/2018/10/04/2574286/voa-makedoniya-predsrochnite-izbori-v-makedoniya-stavat-vse-po-veroyatni.html", "text": "Предсрочните избори в Македония стават все по-вероятни, пише на своята интернет страница македонската  редакция на  радио  The Voice of America . \r\nУправляващата СДСМ излезе  с искане депутатите да гласуват за конституционни промени или да се отиде на предсрочни избори, опозиционната ВМРО - ДПМНЕ сформира Републикански предизборен щаб и повтори познатите искания - нов главен прокурор, анкетна комисия за референдума и техническо правителство. \r\n\"Споразумението от Преспа е мъртво и е празна дума на хартия. Не признаваме резултатите от референдума. Ще победим Заев на изборите \", каза заместник-председателят на ВМРО - ДПМНЕ Александър Николовски, след вечерното заседание на Изпълнителния комитет (ИК) на партията. \r\nДори и след заседанието на ИК, най-голямата опозиционна партия е без официална позиция около предсрочните избори, оттам съобщиха, че е образуван Републикански предизборен  щаб, който ще се води от генералния секретар Игор Янушев и градски предизборния щаб на град Скопие, за чийто председател е назначен заместник-председателят на партията Владо Мисайловски . \r\nКакви ще бъдат следващите стъпки на опозиционната ВМРО - ДПМНЕ остава да се договорят утре на заседание на Централния комитет (ЦК), който е най-висшия орган в партията. \r\nУправляващата СДСМ проведе среща на Изпълнителния съвет (ИС) тази вечер. Оттам заявиха, че очакват от депутатите в парламента да уважат волята на мнозинството от над 600 хиляди граждани и да поемат отговорност за да се ускорят процесите за членство в НАТО и ЕС. \r\n\"Ако това не е възможно и ВМРО-ДПМНЕ продължава да възпрепятства бъдещето на гражданите и тласка страната в бездната, няма друг избор освен предсрочните парламентарни избори, на които гражданите ще решат бъдещето\",  се казва в изявление на партията.  Юлиян Марков", "date": "2018.10.04", "title": "VOA (Македония): Предсрочните избори в Македония стават все по-вероятни"}
{"url": "http://www.focus-news.net/news/2018/10/04/2574308/predstoyashti-mezhdunarodni-sabitiya-za-4-oktomvri-agentsiya-fokus.html", "text": "*** Президентът на Русия Владимир Путин пристига на посещение в Индия, където ще финализира контракти за продажба на въоръжение на Ню Делхи \r\n*** Председателят на ЕК Жан-Клод Юнкер ще произнесе реч на празненствата по случай навършването на 100 години от основаването на Република Австрия \r\n*** Франция е домакин на първенство за военни кучета, в което ще вземат участие още девет страни, включително САЩ, Великобритания и Германия \r\n*** Реч на вицепрезидента на САЩ Майк Пенс за политиката на американското правителство спрямо Китай \r\n*** Продължава африканската обиколка на Мелания Тръмп \r\n***", "date": "2018.10.04", "title": "Предстоящи международни събития за 4 октомври ( Агенция „Фокус“ )"}
{"url": "http://www.focus-news.net/news/2018/10/04/2574309/nimh-dnes-shte-e-predimno-slanchevo-s-maksimalni-temperaturi-mezhdu-18-i-23.html", "text": "Днес над Северна България ще е предимно слънчево. Над Южна България облачността ще е променлива, по-значителна над Рило-Родопската област, където слабо ще превали. Преди обяд на места в низините и около водните басейни ще се образува краткотрайна мъгла или ниска облачност. Атмосферното налягане е малко по-високо от средното за октомври – ще се повишава.Ще духа слаб, в Дунавската равнина и източните райони до умерен северозападен вятър. Дневните температури слабо ще се понижат и максималните ще бъдат между 18° и 23°, за София – около 19°. Такава е прогнозата за времето на  Националния институт по метеорология и хидрология (НИМХ) при БАН , съобщи за  Агенция „Фокус“  дежурният синоптик Евгения Егова.    \r\nНад Черноморието ще преобладава слънчево време. Ще духа до умерен вятър от  северозапад. Максимални температури на въздуха и морската вода: 19°-21°. Вълнението на морето ще бъде 1-2 бала. \r\nНад планините ще преобладава слънчево време с по-значителни увеличения на облачността над масивите от Южна България, но само на отделни места в Рило-Родопската област краткотрайно ще превали. Ще духа умерен, по билата и временно силен вятър от запад-северозапад. Максималната температура на височина 1200 метра ще е около 13°, на 2000 метра – около 6°.", "date": "2018.10.04", "title": "НИМХ: Днес ще е предимно слънчево с максимални температури между 18° и 23°"}
{"url": "http://www.focus-news.net/news/2018/10/04/2574296/evening-standard-zhan-klod-yunker-predupredi-za-razlichni-zatrudneniya-za-horata-ako-velikobritaniya-napusne-es-bez-sporazumenie.html", "text": "Жан-Клод Юнкер  предупреди за различни затруднения за хората, ако Великобритания напусне ЕС без споразумение, пише лондонския вестник  Evening Standard . \r\nГоворейки на публична среща във Фрайбург, Германия, Жан-Клод Юнкер попита: \"Какво ще се случи с въздушния трафик в Европа, ако няма сделка? Британските самолети няма да могат да кацат на европейския континент\". \r\n„Хората не са знаели, някой трябва да им е казал предварително”, заяви Юнкер \r\nТой също така каза, че \"наистина съжалява\", че в Обединеното кралство не е имало  \"реална кампания за Брекзит по отношение на актуална информация\". \r\nТой добави: \"Хората разбират сега - включително британските министри и министрите на континента - колко въпроси поставя за всичко, което трябва да разрешим. \r\n\"Питам се какво ще се случи с 250 000 кучета и котки, които напускат европейския континент всяка година. В момента те просто преминават през митниците, всички тези кучета и котки идват в континентална Европа всяка година. \r\n\"Има много хора в Европа, които просто искат хората и животните да прекосят границите, но мисля, че ще е необходима четиридневна карантина. \r\n\"Ако искате да отидете в Бретан за осем дни за почивка, може би трябва да оставите кучето или котката у дома си, или може би ще останете всички у дома си“, продължи Юнкер \r\nЮнкер каза, че не иска да говори за оттеглянето на Великобритания на публичната среща, тъй като \"Брекзит е въпрос на история, Брекзит отменя европейската история и на мен ми харесва да мисля за бъдещето, обичам да мисля за хората, които искат Европа \". \r\nТой добави: \"Ние сме точно в средата на трудните  преговори за Брекзит. Аз съм напълно за намирането на добър начин за сътрудничество с британците като приятели. \r\n\"Понякога мислим, че британците чувстват, че сме ги изоставили, но това е обратното - те са онези, които напускат\", завърши Юнкер.  Юлиян Марков", "date": "2018.10.04", "title": "Еvening Standard: Жан-Клод Юнкер  предупреди за различни затруднения за хората, ако Великобритания напусне ЕС без споразумение"}
{"url": "http://www.focus-news.net/news/2018/10/04/2574310/prezidentat-rumen-radev-shte-vrachi-otlichiyata-dzhon-atanasov-za-2018-godina.html", "text": "От 16.00 часа в Гербовата зала на „Дондуков 2“ президентът Румен Радев ще връчи 16-ите президентски отличия „Джон Атанасов“ на млади български учени в областта на компютърните науки в четири категории. Това съобщиха от  Прессекретариата на държавния глава .  \r\n- Награда „Джон Атанасов“ – отличието се присъжда за изключителни постижения на български граждани на възраст до 35 години, независимо дали развиват своята научна и изследователска дейност в България или в чужбина.    \r\n- Грамоти „Джон Атанасов – ученици и техните преподаватели“, екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели.   \r\n- Грамота „Джон Атанасов – дебютен пробив в компютърните науки“ - отличия за  ученици и студенти, постигнали през последната година високи резултати с авторските си проекти.    \r\n- Грамота „Джон Атанасов – проект с висок обществен принос“ - отличия за  ученици, студенти и млади учени, чиито индивидуални и екипни проекти, дават решения чрез прилагане на компютърни технологии на значими проблеми и предизвикателства в национален и световен мащаб.  \r\nНаградата „Джон Атанасов“ на Президента на Република България се връчва от 2003 г. насам на изявени в световен мащаб български учени в областта на компютърните науки. Сред лауреатите на високото отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.", "date": "2018.10.04", "title": "Президентът Румен Радев ще връчи отличията „Джон Атанасов“ за 2018 година"}
{"url": "http://www.focus-news.net/news/2018/10/04/2574312/parlamentat-shte-glasuva-okonchatelno-poetapnoto-vavezhdane-na-elektronna-platforma-za-vazlagane-na-obshtestveni-porachki.html", "text": "Парламентът ще гласува на второ четене промени в Закона за обществените поръчки с вносител Министерски съвет. Това предвижда дневният ред на  днешното парламентарно заседание . Промените са с цел поетапно въвеждане и прилагане на електронна платформа за възлагане на обществени поръчки в страната. Предвидено е увеличение на праговете за обществени поръчки в строителството, доставките и услугите, за да се доближат до европейските стойности. Прецизират се лицата, които са задължени да декларират лични обстоятелства при участие в поръчки. Кръгът на тези лица се свежда до законните и упълномощени представители на стопанския субект и до членовете на неговите управителни и надзорни органи. Предлагат се промени, които целят по-ефективно сътрудничество между Агенцията по обществени поръчки и контролните органи в областта на обществените поръчки. Очакваните ефекти от приемането на закона са подобряване на системата на обществените поръчки в страната и оптимизиране работата на държавните институции.", "date": "2018.10.04", "title": "Парламентът ще гласува окончателно поетапното въвеждане на електронна платформа за възлагане на обществени поръчки"}
{"url": "http://www.focus-news.net/news/2018/10/04/2574301/telma-makedoniya-spored-dsi-vse-oshte-ima-shans-da-se-sabere-kvalifitsirano-mnozinstvo-za-konstitutsionnite-promeni.html", "text": "Според Демократичния съюз за интеграция (ДСИ) все още има шанс да се събере квалифицирано мнозинство за конституционните промени, заяви депутатът от партията Артан Груби в интервю пред македонския телевизионен канал  “Телма“ . \r\n\"По въпроса за предсрочните избори предпочитаме въпросът да бъде решен в парламента. Ние смятахме, че няма нужда от референдум и смятахме, че депутатите имат мандат, получен на избори да го направят в парламента \". \r\n\"Смятаме, че все още има възможност да се достигне до 80 гласа за приемането на поправки в конституцията и в следващите дни ще работим с нашите колеги от опозицията да го постигнем\", каза Артан Груби. \r\n\"И ако имаше 1,5 милиона гласоподаватели, решението за договора щеше да се върне в парламента. Има място да се говори да се гарантират 80 вота, ако трябва колективно, ако трябва индивидуално и трябва депутатите да поемат отговорността върху себе си, дори и с цената на политическата си кариера \". \r\n\"Албанците излязоха на референдум. В някои избирателни секции има 85% активност“ \r\n\"ДСИ все още не е обмислял явяване на избори с общи листи със сегашните управляващи. Сега мислим за смелите депутати от ВМРО-ДПМНЕ, които ще се присъединят към мнозинството, за да решат този въпрос.\"  Юлиян Марков", "date": "2018.10.04", "title": "„Телма“ (Македония): Според ДСИ все още има шанс да се събере квалифицирано мнозинство за конституционните промени"}
{"url": "http://www.focus-news.net/news/2018/10/04/2574311/vitseprezidentat-iliyana-yotova-shte-razgovarya-s-predstaviteli-na-balgarskata-obshtnost-v-ukrainskiya-grad-izmail.html", "text": "Вицепрезидентът Илияна Йотова е на посещение в Украйна. В рамките на визитата си Илияна Йотова ще посети украински населени места, в които живеят компактни общности от български произход. Във водената от вицепрезидента делегация участват представители на бесарабските българи в България. Това съобщиха от  Прессекретариата на държавния глава . \r\nСред основните теми на разговорите на Илияна Йотова са гаранциите от страна на украинската държава за изучаването на български език, създаването на бизнес контакти, осигуряването на възможност за обучение и работа в България. Илияна Йотова очаква от българската общност в Украйна да постави своите проблеми, за да може българската държава адекватно да отговори на нейните потребности.  \r\nДнес Илияна Йотова ще посети селата Бановка, Криничное и Лошчиновка. По-късно същия ден в Измаилския държавен университет вицепрезидентът ще разговаря с представители на българската общност.  \r\nНа 5 октомври Илияна Йотова ще приветства ръководството, учителите и възпитаниците на Болградската гимназия „Г. С. Раковски“ по повод 160-годишнината на учебното заведение.", "date": "2018.10.04", "title": "Вицепрезидентът Илияна Йотова ще разговаря с представители на българската общност в украинския град Измаил"}
{"url": "http://www.focus-news.net/news/2018/10/04/2574313/vzglyad-indiyskata-vizita-na-vladimir-putin-napomnya-za-novata-geopoliticheska-realnost.html", "text": "Индийската визита на руският президент Владимир Путин напомня за новата геополитическа реалност, пише руският вестник  “Взгляд“ . \r\nВ четвъртък Владимир Путин започва двудневно посещение в Индия. И въпреки че това ще бъде осмото му пътуване до Делхи за 18 години, тази среща не е съвсем обикновена. На фона на многобройните и умишлено провокативни спекулации за обръщането на Индия към Съединените щати, Путин и и индийският му колега Нарендра Моди ще потвърдят неизменността на стратегическото партньорство на двете страни. \r\nИзтокът - от Турция и арабския свят до Индия и Югоизточна Азия е в центъра на днешната геополитическа мозайка. И ако погледнете отношенията на Русия с държавите от Изтока в историческата перспектива на следвоенния период има само една велика страна, с която двустранните отношения  винаги са били постоянно добри - и това е Индия. С Иран и Китай, Турция и Япония, двустранните отношения преминаха през време на охлаждане и дори открита враждебност. С Индия от средата на 50-те години на миналия век, когато премиерът Джавахарвал Неру за пръв път пристигна в Москва, СССР установи близки и доверителни отношения. \r\nТова е резултат от съзнателния избор на двете страни. Налице са много общи интереси и изключително сходни идеи за международните отношения. Това е особено важно в настоящия момент, когато сме свидетели на промяна в целия съществуващ световен ред. \r\nСега руско-индийските отношения са подложени на най-сериозния тест, който дори не може да се нарече тест за сила. Те са тествани за способността да се развиват в новите,  възникващи условия на глобалната игра. Освен това Русия и Индия са сред основните строители на този нов световен ред. Индия не е просто велика сила, тя е една от малкото държави, които определят курса на световната история. Владимир Путин веднъж говори за държави с истински суверенитет и нарече Китай и Индия такива държави - и това е вярно. \r\nОсвен това Индия също е държавна цивилизация, точно като Китай и Русия, а структурата й е също толкова сложна. \r\nПо мащаб Индия може да се сравнява с Европейския съюз, обединявайки различни нации. Но за разлика от Европа, която през последните 50 години се е развила чрез външно разширяване (военно, икономическо и идеологическо), Индия е самодостатъчна и фрагментирана и след като се освободи от колониалното английско господство, тя започна да се реализира като едно цяло. В бъдеще Индия - една от двете най-стари съществуващи цивилизации сега - без съмнение ще прожектира своето влияние върху целия свят, както Китай и Русия правят. Следователно взаимодействието между тези три страни е от решаващо значение за прехода към нов, постамерикански и постевропейски свят. \r\nНай-важното нещо за Делхи е, разбира се, влиянието върху положението в неговия регион - Южна Азия, от Афганистан до Мианмар. За Делхи отношенията със Съединените щати са важни, но не и в ущърб на отношенията с Русия. Това се демонстрира от по-големият  от очакваното колапс на опитите на Вашингтон да разубеди индийците да купуват руските ракетни комплекси C-400. Между другото,съобщенията за възможни санкции срещу Делхи и сега не замлъкват - сега, заради покупката на ирански петрол. Няма съмнение, че Индия няма да се откаже от търговията с Техеран. Американците няма да рискуват отношенията си с Делхи. \r\nОсвен това Нарендра Моди е много запознат със санкциите на Вашингтон , защото по време на мандата му като министър-председател на щата  Гуджарат американските санкции са действали почти десет години, в частност му е бил отказан достъп до САЩ.  Юлиян Марков", "date": "2018.10.04", "title": "„Взгляд“ Индийската визита на Владимир Путин напомня за новата геополитическа реалност"}
{"url": "http://www.focus-news.net/news/2018/10/04/2574314/premierat-boyko-borisov-e-na-poseshtenie-v-ukrayna.html", "text": "Премиерът Бойко Борисов е на посещение в Украйна днес и утре (5 октомври). Той ще посети градовете Одеса и Болград. През втория ден на визитата си министър-председателят ще проведе среща с украинския президент Петро Порошенко. Заедно с него Борисов ще направи и инспекция на ремонтирания път М15 Одеса – Рени. Министър-председателят ще участва в тържественото честване на 160-ата годишнина от създаването на Болградската гимназия „Г. С. Раковски“. Агенция „Фокус“  припомня:  \r\nПрез юни правителството отпусна 150 хиляди лв. безвъзмездна финансова помощ на Болградската гимназия, тъй като тази година се навършват 160 години от основаването ѝ. Болградската гимназия „Георги Сава Раковски“ е първата българска гимназия от Възраждането. Тя е създадена през 1858 г. от молдовския княз Никола Богориди. Той издава хрисовул за създаването на Болградско централно училище, като подробно урежда неговия статут, финансиране и управление. Училището носи името на българския революционер Георги Раковски. Той е част от делегацията, която настоява за създаването на училището. Идеята е просветното средище да бъде достъпно както за българските преселници, така и за всички други желаещи да учат там, независимо от материалното им положение. Условието е възпитаниците на гимназията да са православни, като преподаването по всички предмети става на български и румънски език. Първият директор на гимназията е Сава Радулов. Сред възпитаниците на Болградската гимназия са българския революционер Ангел Кънчев, ген. Данаил Николаев и Александър Малинов, който е три мандата министър-председател на България през 20 век и много други. От 2013 г. към гимназията съществува и музей, който е единственият в региона, който разказва за историята на училището.  \r\nБългарското етническо присъствие в Бесарабия датира от Средновековието. По-значително то става в края на 18 и началото на 19 век. \r\nБългарите са третата етническа група в Одеса след украинците и румънците. В Одеска област има редица села, основани от българи. Такова е село Камчик, или по-известно сред местното население като Зоря. То е основано през 1831 г. Друго такова село е Димитровка, основано 10 години по-рано през 1821 г. Там българите са етносът, който заема второ място по численост, сочат данните от преброяването през 2001 г.   \r\nДеница КИТАНОВА", "date": "2018.10.04", "title": "Премиерът Бойко Борисов е на посещение в Украйна"}
{"url": "http://www.focus-news.net/news/2018/10/04/2574306/cnn-pentagonat-naricha-dostavkata-na-raketnite-kompleksi-s-300-v-siriya-bezotgovorna.html", "text": "Пентагонът нарича доставката на ракетните комплекси С-300 в Сирия „безотговорна“, съобщава американският телевизионен канал  CNN \r\n\"Изключително безотговорно е да се предоставят тези системи за противовъздушна отбрана на сирийския режим\", цитира телевизионната компания думите на представителя на Министерството на отбраната на САЩ. \"Това е умишлено осигуряване на допълнително покритие на действията на техните [ на Русия] партньори, Иран и Сирия\", добави той. \r\nДържавният секретар на САЩ Майкъл Помпео по-рано във Вашингтон изрази мнението, че доставката на руските ракети С-300 в Сирия ще доведе до повишена заплаха за стабилността в Близкия изток.  Юлиян Марков", "date": "2018.10.04", "title": "CNN:  Пентагонът нарича доставката на ракетните комплекси С-300 в Сирия „безотговорна“"}
{"url": "http://www.focus-news.net/news/2018/10/04/2574292/kfor-hashim-tachi-mozhe-da-se-dvizhi-navsyakade-iz-kosovo-ne-mu-tryabva-pozvolenie-za-severno-kosovo.html", "text": "Хашим Тачи може да се движи навсякъде из Косово, не му трябва позволение за Северно Косово, заявиха от силите КФОР, цитирани от македонското електронното издание  “МКД“ . \r\n\"Ние потвърждаваме, че нямаше никакъв инцидент, никакво арестуване, никакви военни операции или каквато и да е атака срещу когото и да било... Тачи посети района и при посещението го придружаваше екип за защита на важни личности на косовската полиция\", заяви говорителят на КФОР Винченцо Грасо, коментирайки неотдавнашното посещение на Тачи на язовира „Газивода“ и напрежението, което предизвика посещението. \r\nГрасо потвърди, че КФОР не е бил предварително уведомен за посещението, но каза, че \"Тачи, като най-високопоставен лидер на институциите на Косово, се движи свободно навсякъде в Косово\". \r\n\"Косовската полиция не трябва да иска разрешение да отиде в северната част на Косово, така че те не нарушават никакво правило\", каза Грасо. \r\nТой каза, че положението в Косово е спокойно и под контрол и че КФОР призовава всички страни да намалят напрежението. \r\nГоворителят добави, че сръбският президент Александър Вучич и външният министър Ивица Дачич са прави, когато казват, че косовските сили за сигурност се нуждаят от разрешение от КФОР, за да отидат в северната част на Косово, но посочи, че \"нито косовските сили за сигурност, нито паравоенни, нито специални части не са придружавали Тачи, както съобщиха някои медии.  Юлиян Марков", "date": "2018.10.04", "title": "КФОР: Хашим Тачи може да се движи навсякъде из Косово, не му трябва позволение за Северно Косово"}
{"url": "http://www.focus-news.net/news/2018/10/04/2574320/ministar-tsetska-tsacheva-shte-uchastva-ministerska-sreshta-es-zapadni-balkani-v-tirana.html", "text": "Министърът на правосъдието Цецка Цачева ще участва в министерска среща ЕС – Западни Балкани в областта „Правосъдие и вътрешните работи”, която ще се проведе днес и утре (5 октомври) в Тирана, Албания. Това съобщиха от пресцентъра на  Министерството на правосъдието . Форумът се провежда в рамките на Австрийското председателство на Съвета на ЕС и на триото Естония, България и Австрия.  \r\nПредишната среща на министрите на правосъдието и на вътрешните работи ЕС - Западни Балкани беше в София през октомври миналата година. За Българското председателство на Съвета на ЕС един от основните приоритети беше насърчаването на сътрудничеството и интеграцията на Западните Балкани във всички сфери на взаимодействие с ЕС. Лидерският форум в София през май 2018 г. даде нов импулс за задълбочаване на взаимните връзки и подкрепата от страна на Европейския съюз в областта на правосъдието. \r\nВ Тирана министър Цачева ще потвърди волята ни да продължим да работим заедно за подобряване на функционирането на съдебните системи в партньорите от Западните Балкани в контекста на по-ясна перспектива за присъединяването им към Съюза. На форума са предвидени две теми за разговор между правосъдните министри – „Укрепване на правовата държава - разпространение на стандартите за правосъдие” и „Влияние на съдебните реформи върху ефективността, качеството и независимостта на съдебните системи – индикатори за измерване на напредъка”.", "date": "2018.10.04", "title": "Министър Цецка Цачева ще участва министерска среща ЕС - Западни Балкани в Тирана"}
{"url": "http://www.focus-news.net/news/2018/10/04/2574316/ministar-krasimir-valchev-shte-uchastva-v-kragla-masa-na-tema-uchiteli-za-digitalno-obrazovanie-v-ndk.html", "text": "Министърът на образованието и науката Красимир Вълчев ще участва в кръгла маса на тема „Учители за дигитално образование”. Това съобщиха от пресцентъра на  Министерството . Форумът ще се проведе в 12.00 часа в зала 10 на НДК. Събитието е под патронажа и с участието на Мария Габриел, еврокомисар по цифрова икономика и цифрово общество.  \r\nПо време на дебатите ще бъдат представени добри практики в дигиталното образование в България и ще бъдат обсъдени идеи за подобряване на дигиталните и иновативни умения на учениците.", "date": "2018.10.04", "title": "Министър Красимир Вълчев ще участва в кръгла маса на тема „Учители за дигитално образование” в НДК"}
{"url": "http://www.focus-news.net/news/2018/10/04/2574321/zamestnik-ministar-denitsa-sacheva-shte-uchastva-v-tretoto-izdanie-na-gabrovo-innovation-camp.html", "text": "Заместник-министърът на образованието и науката Деница Сачева ще участва в Третото издание на Gabrovo Innovation Camp с фокус „Социални иновации“, което ще започне от 14.00 часа в Дома на хумора и сатирата в Габрово. Това съобщиха от пресцентъра на  Министерството . За трета поредна година над 80 иноватори ще се включат в лагера, за да представят своите нестандартни идеи за ефективно, ефикасно и устойчиво решаване на обществен проблем чрез социални иновации.", "date": "2018.10.04", "title": "Заместник-министър Деница Сачева ще участва в Третото издание на Gabrovo Innovation Camp"}
{"url": "http://www.focus-news.net/news/2018/10/04/2574319/press-trust-of-india-sasht-zaplashvat-indiya-sas-sanktsii-zaradi-vazmozhnoto-zakupuvane-na-raketnite-kompleksi-s-400-ot-rusiya.html", "text": "САЩ заплашват Индия със санкции заради възможното закупуване на ракетните комплекси С-400 от Русия, съобщава агенция  Press Trust of India . \r\nГоворител на Държавния департамент отново предупреди, че споразумението между Индия и Русия за придобиване на ракетни системи C-400 „Триумф“ може да доведе до санкции от страна на Вашингтон. Според агенцията това предупреждение е направено в сряда след съобщенията за намерението на Ню Делхи да подпише споразумение за придобиването на руски ракети в рамките на двудневното посещение на руския президент Владимир Путин в Индия в четвъртък и петък. \r\n\"Настояваме всички наши съюзници и партньори да се въздържат от сделки с Русия, които могат да бъдат обект на санкции по закона за CAATSA\", заяви пред агенцията неназован представител на Държавен департамент. Служителят отбеляза, че покупките на системи за противовъздушна отбрана С-400 попадат в раздел 231 от този закон. \r\nCAATSA - Законът за противодействие на противниците на Америка чрез санкции, подписан от президента Доналд Тръмп през лятото на 2017 г.e за въвеждане на различни допълнителни ограничителни мерки срещу Русия, Иран и Северна Корея. Той също така предвижда използването на санкциите на САЩ срещу трети държави, които си сътрудничат в сектора на отбраната и разузнаването s Русия. Индия се надява, че Вашингтон ще направи изключение за това, защото не иска да загуби индийския отбранителен пазар.   Юлиян Марков", "date": "2018.10.04", "title": "Press Trust of India: САЩ заплашват Индия със санкции заради възможното закупуване на ракетните комплекси С-400 от Русия"}
{"url": "http://www.focus-news.net/news/2018/10/04/2574318/sofiya-fondat-na-fondovete-i-evropeyskata-banka-za-vazstanovyavane-i-razvitie-shte-podpishat-finansov-instrument-za-razvitie-na-vodniya-sektor.html", "text": "В 15.00 часа днес в Министерството на финансите ще се проведе церемония по подписване на оперативно споразумение за изпълнение на Финансов инструмент за развитие на водния сектор между Фонда на фондовете и Европейската банка за възстановяване и развитие. Това съобщиха от пресцентъра на  Министерството на финансите . От страна на Фонда споразумението ще подпише изпълнителният директор Светослава Георгиева, а от страна на ЕБВР – Сюзън Горенсон, директор Общинска инфраструктура и околна среда.  \r\nСъс споразумението на Банката се възлага мандат за управление на средства в размер на 115 млн. евро и се очаква тя да мобилизира съфинансиране в минимум същия размер. Финансовият инструмент, финансиран по Оперативна програма „Околна среда“ 2014-2020 г., ще подпомогне инфраструктурните проекти във ВиК сектора и е насочен към вече консолидираните ВиК дружества.  \r\nВ събитието ще участват министърът на околната среда и водите Нено Димов, заместник-министърът на финансите Маринела Петрова, заместник-министърът на регионалното развитие и благоустройството Малина Крумова, главният директор на Оперативна програма „Околна среда“ 2014-2020 г. Валерия Калчева, председателят на УС на Фонда на фондовете Мартин Дановски и Лариса Манастърли, директор в ЕБВР за България.", "date": "2018.10.04", "title": "София: Фондът на фондовете и Европейската банка за възстановяване и развитие ще подпишат финансов инструмент за развитие на водния сектор"}
{"url": "http://www.focus-news.net/news/2018/10/04/2574317/ria-novosti-sergey-skripal-ne-planira-da-napuska-velikobritaniya.html", "text": "Сергей Скрипал не планира да напуска Великобритания, става ясно от книгата „Досието Скрипал“ на журналиста от BBC Марк Ърбан, цитирана от  РИА Новости . \r\nКнигата е написана от Ърбан въз основа на интервюта с бившия полковник от ГРУ, излезе в продажба в четвъртък.  \r\n\"В момента Скрипал и дъщеря му остават под защитата на полицията, те не могат да отидат на работа, но въпросът за връщането на Скрипал в старият му дом не стои, животът му на тази улица (в Солсбъри) приключи ... Но ако са получили полицейска защита в продължение на няколко месеца, дори и за една година, това не може да продължи вечно и въпросът за това къде ще  живеят отново ще възникне \", пише Ърбан в книгата си. \r\nОт книгата, обаче, става ясно, че семейство Скрипал са реагирали отрицателно на идеята за преместване в друга държава, по-специално в САЩ. \"Докато бяха в болницата, Даунинг стрийт (британското правителство) предлагаше двамата да отидат в Америка или други англоезични страни, както и да бъдат снабдени с нови лични данни. Въпреки това, нито един от тях, както съм чувал , не одобрява тази идея \", - се казва в книгата.  Юлиян Марков", "date": "2018.10.04", "title": "РИА Новости: Сергей Скрипал не планира да напуска Великобритания"}
{"url": "http://www.focus-news.net/news/2018/10/04/2574304/the-wall-street-journal-mayk-pens-planira-da-obvini-kitay-v-namesa-vav-vatreshnite-raboti-na-sasht.html", "text": "Американският вицепрезидент Майкъл Пенс планира да обвини Китай, че се опитва да се намеси във вътрешните работи на САЩ, което според него е много по-сериозно от намесата на Русия в изборите в САЩ през 2016 г., пише вестник   The Wall Street Journal . \r\nИзданието разполага с извадки от речта, която Пенс планира да произнесе пред Хъдсъновия институт във Вашингтон в четвъртък.  \r\n\"Пекин мобилизира тайни агенти и организации, както и пропагандни издания, за да промени американската представа за  политиката на Китай\", цитира изданието речта на Пенс. \"Както представител на високопоставеното ни разузнаване неотдавна ми каза, това, което  прави Русия,е нищо в сравнение с това което прави Китай в нашата страна. \" \r\nКитайските власти, според Пенс, възнамеряват да \"предприемат безпрецедентни усилия да повлияят на общественото мнение в Съединените щати\" по време на междинните избори за Конгреса на САЩ през ноември тази година, както и през 2020 г., когато са следващите президентски избори в Съединените щати. \"Китай иска друг президент в Америка\", цитира вестникът Пенс.  Юлиян Марков", "date": "2018.10.04", "title": "The Wall Street Journal: Майк Пенс планира да обвини Китай в намеса във вътрешните работи на САЩ"}
{"url": "http://www.focus-news.net/news/2018/10/04/2574323/denyat-4-oktomvri-v-balgarskata-istoriya.html", "text": "На тази дата през 1366 г. започва антитурският морски поход, който се превръща в антибългарски на граф Амедей VІ Савойски, наричан Зеленият граф. Кръстоносната флота навлиза в Черно море и успява да прогони османците от Галиполи. След нахлуването в края на септември 1912 г. на черногорски войски в Северна Албания Османската империя обявява война на държавите от Балканския съюз - България, Сърбия, Гърция и Черна гора. През 1974 г. започва строежът на автомагистрала \"Хемус\", свързваща София и Варна.  През 2013 г. Изпълнителният съвет номинира Ирина Бокова за втори мандат начело на ЮНЕСКО. На 4 октомври са родени: българският дипломат и общественик -  Стефан Панаретов и българският драматичен и филмов актьор - Георги Георгиев-Гец. \r\n2013 г. \r\nИзпълнителният съвет номинира Ирина Бокова за втори мандат начело на ЮНЕСКО. \r\n2010 г. \r\nМинчо Минчев получава Орден „Стара планина” I-ва степен „за изключително големите му заслуги в областта на културата.“. \r\n2002 г. \r\nНародното събрание освобождава от длъжност генералния директор на Българска телеграфна агенция Панайот Денев и избира на негово място директора на Радио Варна Стоян Чешмеджиев. \r\nПанайот Денев е роден на 22 август 1954 г. От 1993 г. до 1994 г. е главен редактор е на в. \"Демокрация\", от 1997 г. до 2002 г. е генерален директор на Българска телеграфна агенция и от февруари 2002 г. до май 2005 г. е директор на Информационно-аналитичния център на СДС. \r\n1996 г. \r\nВ София се открива генерална асамблея на Международния съвет за паметниците на културата и забележителните места (ИКОНОМОС). \r\n1976 г. \r\nВ зала \"Фестивална\" се открива ІХ международна изложба панаир на книгата. \r\n1974 г. \r\nЗапочва строежът на автомагистрала \"Хемус\", свързваща София и Варна. Автомагистрала Хемус (пътна номерация магистрала А2) е автомагистрала в Северна България, предвидена да свързва София с Варна и дублира първокласните пътища Е70 от Варна до Шумен, Е772 от Шумен до Ябланица и Е83 от Ябланица до София. Към май 2006 г. са използваеми участъците Горни Богров - Ябланица и Варна - Шумен. \r\n1970 г. \r\nВ периода 2 – 4 октомври президентът на Индия Варахагири Венката Гири е на официално посещение в България. \r\n1947 г. \r\nБългария подписва търговска спогодба с американската и английската окупационна зона в Германия. \r\n1946 г. \r\nПубликува се проектът за конституция на Националния комитет на Отечествения фронт. \r\nНа I конгрес на Отечествения фронт (март 1945 г.) се очертават най-важните задачи на външната и вътрешната политика: приключване на участието на България в окончателния разгром на хитлеристка Германия (1944–1945 г.), провеждане на парламентарни избори, укрепване на народнодемократичната власт и др. На II си конгрес (февруари 1948 г.) Отечественият фронт прави сериозни промени в организационното си устройство. От междупартийна коалиция се превръща в масова обществено-политическа организация, която възприема програмата на БРП (к) за изграждане на социализма по сталински модел. Печатен орган е в. \"Отечествен фронт\". \r\n1944 г. \r\nЗапочва издаването на в. \"Народ\", орган на БРСДП, с главен редактор Димитър Братанов. \r\n1930 г. \r\nВ периода 2 – 4 октомври в София се учредява партията Национална задруга за политическо възраждане с председател проф. Александър Сталийски и с орган в. \"Възраждане\" (от 25 май 1931 г.), копираща италианския фашизъм. \r\nАлександър Цанков Сталийски е юрист, политически и държавен деец. Роден е във Видин на 29 август 1893 г. Завършва право в СУ \"Св. Климент Охридски\". Участва като доброволец в Балканската война (1912-1913 г.) и в Първата световна война (1914-1918 г.) като офицер. След края на световната война защитава докторат по конституционно право в Германия (1923 г.). Работи като адвокат в София (1928-1944 г.). Член е на Демократическата партия, като след държавния преврат на 9 юни 1923 г. минава в редовете на Демократическия сговор. Александър Сталийски е един от първите идеолози на фашизма в България. През 30-те години на ХХ в. организира и ръководи фашистки организации. Депутат е в ХХI Народно събрание (1923-1927 г.). От 12 юни до 2 септември 1944 г. е министър на правосъдието. Осъден е от Народния съд на смърт и е разстрелян на 1 февруари 1945 г. Автор е на книгите \"Фашисткото учение за държавата\" и \"Изходът\". \r\n1922 г. \r\nВ периода 1 – 4 октомври във Форт Уейн, щат Индиана, се провежда учредителен конгрес на Македонските патриотични организации в САЩ и Канада (9 дружества), организиран от Сребрен Поппетров по инициатива на Тодор Александров. За секретар е избран Михаил Николов. \r\n1922 г. \r\nДейци на ВМРО убиват в София водача на земеделската емигрантска организация Александър Панов и през декември тя е разпусната от ръководството на БЗНС. \r\n1913 г. \r\nПо време на Балканската война, в периода 4 – 12 октомври, българската армия повторно заема Малкотърновско и Свиленград. \r\n1912 г. \r\nСлед нахлуването в края на септември 1912 г. на черногорски войски в Северна Албания Османската империя обявява война на държавите от Балканския съюз – България, Сърбия, Гърция и Черна гора. \r\nБалканската война е война на България, Сърбия, Гърция и Черна гора (държавите от Балканския съюз (1912-1913 г.)) против Османската империя. Предизвиква се от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остава в пределите на империята след Руско-турската освободителна война (1877-1878 г.). Неговото по-нататъшно обществено-икономическо и културно развитие се спъва както от съществуващите феодални порядки в Османската империя, така и от упражнявания национален и религиозен гнет. \r\n1366 г. \r\nЗапочва антитурският морски поход на граф Амедей VІ Савойски, наричан Зеленият граф, който се превръща в антибългарски. Кръстоносната флота навлиза в Черно море и успява да прогони османците от Галиполи. Вестта за задържането на император Йоан V Палеолог във Видин по заповед на цар Иван Александър променя посоката на нейното движение. По молба на императрица Ана Савойска Зеленият граф насочва своите 14 кораба към българските черноморски градове и превзема Ахтопол, Созопол, Анхиало (Поморие) и Месемврия (Несебър). Обсадата на Варна обаче се оказва неуспешна, което принуждава Амадей Савойски да започне преговори с цар Иван Александър и деспот Добротица. На тази дата са родени: \r\n1926 г. \r\nРоден е Георги Георгиев-Гец – български драматичен и филмов актьор. От 1953 г. до 1991 г. играе в Народен театър \"Иван Вазов\". В киното дебютира през 1951 г. във филма \"Утро над родината\". Гец е сред най-популярните и снимани актьори. Участва както във филми за съпротивата – \"А бяхме млади\" (1961 г.), \"Най-дългата нощ\" (1967 г.), \"Войници на свободата\" (1977 г.), така и в приключенския жанр – \"Златният зъб\" (1962 г.), \"С пагоните на дявола\" (ТВ, 1967 г.), \"Няма нищо по-хубаво от лошото време\" (1971 г.), \"Игрек 17\" (1973 г.), \"Пътят към София\" (ТВ, 1978 г.), \"Един ден аванс\" (ТВ, 1987 г.). Умира на 2 септември 1996 г. в София. Снима се още в: \"Под игото\" (1952 г.), \"Наша земя\" (1953 г.), \"Границата\" (1954 г.), \"Неспокоен път\" (1955 г.), \"Точка първа\" (1956 г.), \"Животът си тече тихо\" (1958 г.), \"Законът на морето\" (1958 г.), \"Първият урок\" (1960 г.), \"Нощта срещу 13\" (1961 г.), \"Пленено ято\" (1962 г.), \"Черната река\" (1964 г.), \"Грамофон и маслини за моите приятели\" (ТВ, 1965 г.), \"Между релсите\" (1966 г.), \"С дъх на бадеми\" (1967 г.), \"Привързаният балон\" (1967 г.), \"Прокурорът\" (1968 г.), \"Небето на Велека\" (1968 г.), \"Осмият\" (1969 г.), \"На всеки километър\" (1969 г.), \"Цитаделата отговори\" (1970 г.), \"Четиримата от вагона\" (ТВ, 1971 г.), \"Рожден ден\" (ТВ, 1971 г.), \"Татул\" (1972 г.), \"Последна проверка\" (ТВ, 1973 г.), \"Селянинът с колелото\" (1974 г.), \"Последният ерген\" (1974 г.), \"Зарево над Драва\" (1974 г.), \"Допълнение към ЗЗД\" (1976 г.), \"Матриархат\" (1977 г.), \"Сами сред вълци\" (ТВ, 1979 г.), \"Трите смъртни гряха\" (1979 г. -1980 г.), \"Уони\" (1980 г.), \"Милост за живите\" (1981 г.), \"Най-тежкият грях \" (1982 г.), \"Равновесие\" (1983 г.), \"Откога те чакам\" (1984 г.), \"Стената\" (1984 г.), \"Мечтание съм аз …\" (ТВ, 1984 г.), \"Денят на владетелите\" (1986 г.), \"Те надделяха\" (1986 г.), \"Баща\" (1988 г.), \"Право на избор\" (1989 г.), \"Под игото\" (ТВ, 1991 г.), \"Кръговрат\" (ТВ, 1993 г.). \r\n1853 г. \r\nРоден е Стефан Панаретов – български дипломат и общественик, действащ член на Българската академия на науките, дописен член на Българското книжовно дружество (от 1884 г.). Завършва Робърт колеж в Цариград през 1871 г. и работи в същия колеж като преподавател по български език. От 1914 г. до 1925 г. е пълномощен министър във Вашингтон. През 1919 г. участва в българската делегация при подписването на Ньойския мирен договор. През 1921 г. е командирован в Женева като делегат на събранието на Обществото на народите. Панаретов има сериозни контакти в Америка и допринася много за развитието на българската кауза. Завещава на Българската академия на науките 2 500 000 лв. Умира на 19 октомври 1931 г. във Вашингтон. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.04", "title": "Денят 4 октомври в българската история"}
{"url": "http://www.focus-news.net/news/2018/10/04/2574327/dobrich-obshtinskiyat-savet-shte-provede-izvanredno-zasedanie.html", "text": "Общинският съвет в Добрич ще заседава извънредно от 9.00 часа. В дневния ред са включени три точки. Първата е предложение за финансово подпомагане на лицата, изградили надгробни знаци на своите близки, които са засегнати при вандалската проява на 6 септември тази година в мюсюлманската част в Гробищния парк на град Добрич. Предвидено е и обсъждане на проблеми с водоподаването, аварии, обща вода по квартали, съвместно с експерти от „ВиК – Добрич“ АД и изслушване на експертите от „ВиК – Добрич“ АД относно предприетите мерки за разрешаване на посочените в точка 2 проблеми и набелязване на бъдещи мерки, които ще бъдат предприети с конкретни срокове. Вносител на докладната записка по първа точка е кметът Йордан Йорданов. Предложението за другите две точки бе направено от общински съветници. \r\nЖулиета НИКОЛОВА", "date": "2018.10.04", "title": "Добрич: Общинският съвет ще проведе извънредно заседание"}
{"url": "http://www.focus-news.net/news/2018/10/04/2574322/v-kevr-shte-se-provede-obshtestveno-obsazhdane-na-promeni-v-naredba-2-za-regulirane-na-tsenite-na-prirodniya-gaz.html", "text": "От 10.00 часа в сградата на КЕВР ще се проведе обществено обсъждане на проект на Наредба за изменение и допълнение на Наредба № 2 от 19.03.2013 г. за регулиране на цените на природния газ. Предложените изменения и допълнения са постъпили от „Булгаргаз“ ЕАД на 29 май 2018 г. \r\nС проекта се цели по-ясна регламентация и оптимизиране на реда и условията, при които ще се осъществява занапред регулирането на цените на обществения доставчик и в сектор „Природен газ” като цяло. Проектът цели прецизиране на нормите от действащата правна уредба, с оглед постигане на яснота относно елементите, формиращи разликата между прогнозните и отчетните разходи за \r\nдоставка на природен газ на входа на газопреносните мрежи от предходен ценови период, с оглед точно описание на начина на изчисляване на тази разлика и осигуряване на непротиворечивото прилагане на този начин. \r\nПроектът цели също премахване на съществуващата в Наредбата възможност за утвърждаване на цените в освен в левове за MWh и в левове за 1000 куб. м., което е в съответствие с европейското законодателство, според което е приложима енергийна единица (kWh).", "date": "2018.10.04", "title": "В КЕВР ще се проведе обществено обсъждане на промени в Наредба № 2 за регулиране на цените на природния газ."}
{"url": "http://www.focus-news.net/news/2018/10/04/2574324/bsp-sofiya-organizira-bezplatna-yuridicheska-priemna-za-grazhdani.html", "text": "В постоянната приемна на БСП – София (ул. „Леге“ 10, ет. 1) гражданите ще получат безплатни юридически консултации. Това съобщиха от пресцентъра на  БСП - София . Юристите ще бъдат на разположение на софиянци от 16.00 до 18.00 часа. Желаещите може предварително да се запишат на телефон 02/987 20 86.", "date": "2018.10.04", "title": "БСП - София организира безплатна юридическа приемна за граждани"}
{"url": "http://www.focus-news.net/news/2018/10/04/2574325/stara-zagora-izlozhbata-georgi-velchev-klasik-na-morskiya-peyzazh-shte-bade-predstavena-v-hudozhestvenata-galeriya.html", "text": "От 18.00 часа в залите на Художествената галерия в Стара Загора се открива изложбата „Георги Велчев (1891 – 1955) - класик на морския пейзаж“. Това съобщиха от пресцентъра на  Общината . В експозицията са представени 60 художествени произведения на Георги Велчев, рисувани в периода между 20-те и 40-те години на XX в. Творбите са собственост на Художествен музей „Георги Велчев“, филиал на Градска художествена галерия „Борис Георгиев“ – Варна.  \r\nДоминиращ в тях е жанрът на пейзажа – ранни импресии от Парижките паркове – Булонската гора и парка Монсо, Северното Черноморие – Калиакра и Тюленово, където се намира емблематичната скална арка и южното Черноморие – Созопол и остров Свети Иван. Българските възрожденски градове са представени с пейзажи от Жеравна, Карлово и Тревненския Балкан.  \r\nПроизведенията, рисувани в Мюнхен и в художническата колония Ворпсведе са в жанровете на автопортрета и портрета. Картините от този период, изпълнени в гвашова техника кореспондират с европейския модернизъм. В тях се открива влиянието на постимпресионизма, поантилизма и символизма, формирани в ателието на Пиер Бонар, където Велчев се е обучавал по време на престоя си във Франция. Похватите на експресионистичната естетика усвоени в Германия се откриват в серията автопортрети на художника и в картини изобразяващи смъртта, мотив характерен за следвоенното изкуство. Творчеството на Велчев от този ранен период – 20-те и 30-те години на XX в. привнася елементите на модерното, за да успореди художествените и интелектуалните процеси в България и Европа.  \r\nОще през 1923 г. в статията Нашата живопис и новите веения, посветена на проблемите на изкуството, Велчев настоява за създаване на „наше родно, самобитно изкуство“. Това е причината след завръщането си в България през 1931 г. да се насочи към жанра на маринистиката, изобразявайки мотиви от родното Черноморие. Рисува срещата на морето със скалите, водната стихия и морските вълни, създавайки великолепни образци в този жанр. \r\nГеорги Велчев е роден през 1891 г. във Варна. Постъпва в Държавното художествено-индустриално училище в София през 1910 г., където се обучава при Иван Мърквичка и Стефан Иванов. Прекъсва следването си два пъти във връзка със започналите войни. По време на Първата световна война (1915 – 1918) той става военен художник в щаба на Първа армия: пленен е и откаран във Франция. След войната, през 1920 г., завършва следването си.  \r\nОт 1920 до 1922 г. Велчев живее в Париж. През 1923 г. той пребивава в Германия – в Мюнхен, Берлин и Бремен. Има добре приети изложби в Карлсруе и Висбаден, рисува в планините на Тирол, посещава и Италия. Поканен е от известния символист и експресионист Хайнрих Фогелер в знаменитата художническа колония във Ворпсведе край Бремен. \r\nОт 1924 до 1931 г. пребивава в Ню Йорк. Носталгията го принуждава да се върне в България. По пътя към Европа посещава Австралия и Китай. Завръщайки се в родния си град се превръща във влиятелна културна фигура в художествените среди. Подържа приятелство с маринистите Марио Жеков и Христо Каварналиев. Умира през 1955 г.", "date": "2018.10.04", "title": "Стара Загора: Изложбата „Георги Велчев - класик на морския пейзаж“ ще бъде представена в Художествената галерия"}
{"url": "http://www.focus-news.net/news/2018/10/04/2574326/izlozhbata-gartsiya-balgariya-kulturni-mostove-za-napredak-i-razvitie-shte-bade-predstavena-v-natsionalniya-arheologicheski-institut-s-muzey-pri-ban.html", "text": "Днес Главна дирекция за паметници от античността и културно наследство към Министерство на културата и спорта на Република Гърция, Посолството на Гърция в София и Националният археологически институт с музей при БАН ще представят постерната изложба „Гърция – България: Културни мостове за напредък и развитие“. Това съобщиха от пресцентъра на  Посолството на Гърция в България . Изложбата отразява аспектите на научното сътрудничество между двете държави през последните десетилетия и може да бъде видяна от посетителите от 5 до 28 октомври 2018 г. в Централна зала на музея. Гръцкото министерство на културата и спорта ще бъде представлявано от генералния директор на Дирекция по културните паметници от античността и културното наследство г-жа Поликсени Адам-Велени. \r\n„С България споделяме общи граници, общи принципи и общи ценности. Подкрепяме стабилността в нашия регион и културата е един сигурен мост между Гърция и България, както и гаранция за изключителните връзки помежду ни. Народите ни споделят и общи европейски ценности и приоритети, които ни сближават още повече и ни карат да бъдем неразделна част от европейското семейство“, каза Н. Пр. Григориос Василоконстандакис, посланик на Република Гърция в България.  \r\n„Като съседни държави с Гърция делим обща история и сме един от добрите съвременни примери за хармонични партньорски отношения на региона на Балканите, които имат положителен отзвук и върху откриването и популяризирането на общото културно-историческо наследство на страните ни“, каза доц. д-р Христо Попов, заместник-директор на Националния археологически институт с музей при БАН.\t \r\nВ 11 постера изложбата „Гърция – България: Културни мостове за напредък и развитие“ представя аспектите на научното сътрудничество между двете държави през последните десетилетия, в частност археологическите разкопки и изследвания и популяризирането на археологическото богатство и на паметниците на културата от двете страни на границата. Същевременно тя очертава и бъдещите възможностите за сътрудничество в областта на археологията и опазването на културното наследство на двете страни. \r\nИзложбата включва пет основни раздела. В тях е представена работата на двете страни по множество съвместни проекти, между които общи дейности на Гърция и България под заглавието „Черно море – единство и многообразие през римската Античност“, изложбата „Непреходен отпечатък в историята. Съкровища от гръцките музеи”, представена у нас през 2013 – 2014 г., проектът за гръцко-българско сътрудничество „Римски паметници в долината на Струма“ от 2002 г., множество научни конференции, археологически разкопки и проекти за консервация и реставрация на артефакти.", "date": "2018.10.04", "title": "Изложбата „Гърция – България: Културни мостове за напредък и развитие“ ще бъде представена в Националния археологически институт с музей при БАН"}
{"url": "http://www.focus-news.net/news/2018/10/04/2574315/ministarat-na-turizma-nikolina-angelkova-shte-otkrie-diskusiya-v-sofiya-po-proekta-za-7-balneo-i-spa-destinatsii.html", "text": "Министърът на туризма Николина Ангелкова ще участва в дискусия в София по проекта за 7 балнео и СПА дестинации на България. Това е финалната кръгла маса за обсъждане на инициативата на Министерството на туризма, съобщиха от пресцентъра на  Министерството . Събитието ще се състои от 10.00 часа в зала „Музикална“ на Централния военен клуб. Кръглата маса е част от стратегията за насърчаване на специализираните туристически услуги в България, привличането на повече пътувания към вътрешността на страната и утвърждаването ѝ като конкурентно направление за целогодишен туризъм. \r\nНа форума ще бъде поставен акцент върху Софийска балнео и СПА дестинация, която ще бъде обсъдена съвместно от експерти, представители на бранша и местната власт.", "date": "2018.10.04", "title": "Министърът на туризма Николина Ангелкова ще открие дискусия в София по проекта за 7 балнео и СПА дестинации"}
{"url": "http://www.focus-news.net/news/2018/10/04/2574332/pazardzhik-remontni-deynosti-se-izvarshvat-po-patya-sarnitsa-selo-krushata.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Заради почистване на настилка и пътен банкет е въведено ограничение по пътя Сърница – с. Крушата. Трафикът се осъществява в една лента от  47 км 49 км чрез поетапно затваряне на лява и дясна ленти за движение. Въведено е и ограничение  на моста в село Бошуля. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.10.04", "title": "Пазарджик: Ремонтни дейности се извършват по пътя Сърница – село Крушата"}
{"url": "http://www.focus-news.net/news/2018/10/04/2574329/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството .  \r\nВъв връзка с монтаж на спирателен кран  в с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Кайгана“, ул. „Свети Свети Кирил и Методий“, ул. „Еделвайс“, ул. „Бузлуджа“ и ул. „Съединение“; ул. „Съединение\", ул. „Дъб\", ул. „Къси дол\", ул. „Акация“. Карето между ул. „Преслав“, ул. „Съединение“, ул. „Варовита“, ул. „Крушите“. Района между ул. „Съединение“, ул. „Васил Левски“, ул. „Могила“ и ул. „Теменуга“; по ул. „Съединение“ от ул. „Лозен“ до АМ Тракия; местност Чикерица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съединение“ пред кметството. \r\nВъв връзка с подмяна на уличен водопровод в кв. „Димитър Миленков“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Димитър Миленков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №200. \r\nВъв връзка с ремонт на уличен водопровод на резервоар „Суходол“ кв. „Суходол“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Бели брези“, ул. „Орех“, ул. „Траян Танев“, ул. „Момина сълза“, ул. „Втори юни“, ул. „Прилеп“, ул. „Хармония“, ул. „Прохладен кът“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъб“ ъгъла с ул. „Траян Танев“. \r\nВъв връзка с подмяна на сградно водопроводно отклонение на ул. „Бузлуджа“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Прага“, бул. „Ген. Михаил Д. Скобелев“, ул. „Цар Петър“, ул. „Шандор Петьофи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Петър“ ъгъла с ул. „Бузлуджа“. \r\nВъв връзка с подмяна на сградно водопроводно отклонение на: ул. „Гълъбец“ с. Бусманци, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Гълъбец“, ул. „Вучко Игнатов – Даскала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Гълъбец“ №2. \r\nВъв връзка с прекъсване на сградно водопроводно отклонение на ул. „Капитан Георги Мамарчев“ жк. „Хаджи Димитър“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Капитан Георги Мамарчев“ от ул. „Ильо войвода“ до южния край на улицата; ул. „Иван Маринов Йончев“ от ул. „Горна Студена“ до ул. „Капитан Георги Мамарчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ильо войвода“ ъгъла с ул. „Капитан Георги Мамарчев“. \r\nВъв връзка с прекъсване на сградно водопроводно отклонение на ул. „Проф. Боян Пенев“ вилна зона „Киноцентър“III част, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Нарцис“ от ул. „Стилиян Чилингиров“ до ул. „Проф. Боян Пенев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Нарцис“ №56. \r\nВъв връзка с изпълнение на инвестиционен проект за реконструкция на уличен водопровод на бул. „Джеймс Баучер“ кв. „Лозенец“, се налага спиране на водоподаването от 09:00  до 19:00 часа на клиентите на „Софийска вода”, живеещи в района на: бул. „Христо Смирненски“ от пл. „Велчова завера“ до ул. „Вишнева“; бул. „Св.Наум“ от бул. „Христо Смирненски“ до ул. „Вишнева“; ул. „Йоан Екзарх“ от бул. „Джеймс Баучер“ до ул. „Света гора“; ул. „Презвитер Козма“ от бул. „Св.Наум“ до ул. „Йоан Екзарх“; бул. „Джеймс Баучер“ от пл. „Велчова завера“ до ул. „Милин камък“; ул. „Димитър Димов“ от ул. „Света гора“ до ул. „Йоан Екзарх“; Математически факултет на Софийски университет. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йоан Екзарх “ ъгъла с бул. „Димитър Димов“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/04/2574328/narodnite-predstaviteli-ot-pg-na-bsp-za-balgariya-shte-provedat-obsazhdane-na-viziya-za-balgariya-v-oblast-pazardzhik.html", "text": "Народните представители от ПГ на „БСП за България“ ще проведат обсъждане на „Визия за България“ в област Пазарджик. Това съобщиха от пресцентъра на  НС на БСП . Ще се проведат следните срещи: \r\n- В 16.00 часа в залата на хотел „Хебър“ в гр. Пазарджик ще проведе срещата на депутатите проф. Иво Христов, проф. Румен Гечев, Георги Михайлов, Йордан Младенов, Георги Гьоков и Стоян Мирчев  с представители на бизнеса, учители, лекари, земеделски производители. \r\n- В 17.30 часа в читалището в гр. Батак ще се състои дискусията с народните представители Дора Янкова, Богдан Боцев, Николай Пенев и Михаил Христов. \r\n- В 17.30 часа в залата на Общината в гр. Белово Визията ще представят народните представители Станислав Владимиров, Николай Цинков, Цветан Топчиев и Никола Динков. \r\n- В 17.30 часа в Художествената галерия в гр. Велинград ще се проведе среща с депутатите  Атанас Костадинов, Димитър Данчев, Иван Ибришимов и Николай Иванов. \r\n- В 17.30 часа в Камерната зала на Театъра в гр. Панагюрище с обществеността ще се срещнат зам.-председателите на ПГ на левицата Георги Свиленски и Христо Проданов, както и народните представители Георги Йорданов и Веска Ненчева. \r\n- В 17.30 часа в заведение в центъра на град Сърница народните представители Славчо Велков, Чавдар Велинов, Николай Тишев и Георги Андреев ще се срещнат с обществеността. \r\n- В 18.00 часа в читалище „Развитие\" в гр. Пещера Визията ще представят зам.-председателя на ПГ на левицата Весела Лечева и народните представители Йордан Младенов, Милко Недялков, Васил Антонов и Манол Генов. \r\n- В 18.00 часа в читалището в гр. Ракитово ще се проведе дискусията с депутатите проф. Румен Гечев, Теодора Халачева, Георги Гьоков и Тодор Байчев. \r\n- В 18.00 часа в комплекс „Секвоите\" в гр. Септември на срещата ще присъстват народните представители проф. Светла Бъчварова, Николай Бошкилов и Илиян Тимчев. \r\n- В 18.00 часа в Младежкия дом в гр. Стрелча с обществеността ще се срещнат депутатите Александър Симов, Филип Попов, Явор Божанков и Иван Иванов. \r\n- В 18.00 часа в читалището в с. Лесичово, община Пазарджик, с гражданите ще се срещнат зам.-председателят на ПГ на „БСП за България“ Антон Кутев и народните представители Петър Витанов, проф. Анелия Клисарова и Пенчо Милков. \r\n- В 18.00 часа в Историческия музей в гр. Брацигово ще се състои дискусията с депутатите Валери Жаблянов, Любомир Бонев и Иван Генова. \r\n- В 18.00 часа в читалището в с. Бяга, община Брацигово, Визията ще представят депутатите Георги Търновалийски, Румен Георгиев и Денчо Бояджиев. \r\n- В 18.00 часа в Младежкия дом в гр. Пазарджик. с обществеността ще се срещнат народните представители проф. Иво Христов, проф. Георги Михайлов, Надя Клисурска и Стоян Мирчев.", "date": "2018.10.04", "title": "Народните представители от ПГ на „БСП за България“ ще проведат обсъждане на „Визия за България“ в област Пазарджик"}
{"url": "http://www.focus-news.net/news/2018/10/04/2574331/plovdiv-preminavaneto-po-patya-yugovo-laki-tryabva-da-se-osashtestvyava-v-ednata-lenta-poradi-propadane-na-chast-ot-patnoto-platno.html", "text": "До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Това съобщиха за  Радио „Фокус“ - Пловдив  от Областно пътно управление. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. До 2 ноември движението по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. \r\nМария РУСЕВА", "date": "2018.10.04", "title": "Пловдив: Преминаването по пътя Югово - Лъки трябва да се осъществява в едната лента поради пропадане на част от пътното платно"}
{"url": "http://www.focus-news.net/news/2018/10/04/2574330/burgas-vavezhda-se-vremenna-organizatsiya-na-dvizhenieto-vav-vrazka-s-remontni-deynosti-v-zhk-meden-rudnik-i-ul-sportna.html", "text": "Въвежда се временна организация на движението във връзка с ремонтни дейности в жк. „Меден рудник“ и ул. „Спортна“ в Бургас. Ремонтът налага промени в обслужването на някои линии от градския транспорт. Това съобщиха от пресцентъра на  Община Бургас .  \r\nДо 05.00 часа на 5 октомври 2018 г. спирка „Спортна“ в посока центъра на града няма да бъде обслужвана. Линии Б1, Б2 и 9 от жк. „Меден рудник“ в посока центъра ще минават по ул. „Индустриална“ и ще спират на спирка „Спортна“ (спирката на № Б11, Б12, Т1, Т2, 8, 17). \r\nУспоредно с това ще бъдат извършвани ремонтни дейности и на спирка „Спортна“ на ул. „Индустриална“ в посока жк. „Меден рудник“. За времето на ремонта автобусите по линии Б11, Б12, 8, 17, 16, 18, както и Т1 и Т2, ще спират на уширението срещу магазин „Тойота“ (на приблизително 100 метра след спирката, в края на парапета). \r\nОт 08.00 часа днес до 05.00 часа на 6 октомври 2018 г. спирка „Вая“ в посока жк. „Меден рудник“ няма да бъде обслужвана. Автобусите по линии Б1, Б2, Б11, Б12, 9, 8, 16, 18А както и Т1 и Т2 ще спират преди спирката (малко след светофара). \r\nЗа същия период от време ще бъде затруднено движението в зоната на кръстовището на бул. „Захари Стоянов“ с отбивката към кв. „Горно Езерово“ (посока жк. „Меден рудник“). \r\nОт 08.00 часа на 5 октомври 2018 г. до 05.00 часа на 6 октомври 2018 г. спирка „Бадемите“ в посока централната градска част няма да бъде обслужвана. До приключване на ремонтните дейности, автобусите по линии Б1 и Б2 ще спират на спирка „Меден рудник, Бл. 457“ (спирката на Б12 и Т2). \r\nЗа същия период от време ще бъде затруднено движението в зоната на кръстовището на ул. „Въстаническа“ и бул. „Ал. Г. Коджакафалията“.", "date": "2018.10.04", "title": "Бургас: Въвежда се временна организация на движението във връзка с ремонтни дейности в жк. „Меден рудник“ и ул. „Спортна“"}
{"url": "http://www.focus-news.net/news/2018/10/04/2574333/tsentarat-po-hemodializa-vav-vidin-spira-rabota-do-8-oktomvri.html", "text": "Центърът по хемодиализа в болницата за активно лечение „Св. Петка“ във Видин ще спре напълно работа до понеделник, 8 октомври. Това съобщи директорът на болницата д-р Цветан Василев в предаването  „Преди всички“  по  БНР . Досега центърът работеше на авариен режим заради повреда след ВиК авария. По думите на д-р Василев тя трябва да бъде отстранена до понеделник.  \r\n„Пациентите, които се диализират в нашия център, са 44. От днес на обяд до понеделник сутринта тези хора ще бъдат диализирани в Монтана“, каза д-р Василев. \r\nИзпълнителният директор на МБАЛ-Монтанта д-р Тодор Тодоров увери, че всички пациенти на хемодиализа от Видин ще бъдат приети за лечение. „Ние имаме възможност да поемем тези пациенти. В Монтана нашата болница има една диализа, има отделно частен диализен център, така че пациентите са разпределни между двете заведения“, обясни той.", "date": "2018.10.04", "title": "Центърът по хемодиализа във Видин спира работа до 8 октомври"}
{"url": "http://www.focus-news.net/news/2018/10/04/2574334/stara-zagora-zapochva-tretoto-izdanie-na-regionalniya-mladezhki-festival-po-sporten-bridzh.html", "text": "В Стара Загора започва третото издание на Регионалния младежки фестивал по спортен бридж.Това съобщиха от пресцентъра на  Община Стара Загора . В сряда в града бе открито осмото издание на Балканиада по спортен бридж, която се провежда в хотел „Верея“ с участието на 90 състезатели, в 18 отбора от 7 държави.   \r\nНа 5 октомври започва XXXVII Международен бридж фестивал, на който ще си дадат среща общо 200 играчи. \r\nБридж турнирите са посветени на Празника на Стара Загора – 5 октомври. \r\nСтарозагорският клуб по бридж „Вито\" има много успехи през последните години. От там са излезли трима от най-силните състезатели на младежкия национален отбор.", "date": "2018.10.04", "title": "Стара Загора: Започва третото издание на Регионалния младежки фестивал по спортен бридж"}
{"url": "http://www.focus-news.net/news/2018/10/04/2574339/haskovo-v-obshtinata-shte-se-provede-preskonferentsiya-po-povod-predstoyashtoto-sastezanie-po-sportno-orientirane.html", "text": "Състезание по спортно ориентиране „Приз Хасково“ 2018 ще се проведе на 6 и 7 октомври. Това съобщиха от пресцентъра на  Общината . То е традиционно и се осъществява с подкрепата на Община Хасково. На 6 октомври участниците стартират в 14.00 часа от „Сивата вода“ в парк „Кенана“, а на 7 октомври стартът е в 10.00 часа от местността Чешмите до язовир „Клокотница“. Повече информация за състезанието ще бъде представена на пресконференция от 10.00 часа днес в залата на втория етаж на Община Хасково.", "date": "2018.10.04", "title": "Хасково: В Общината ще се проведе пресконференция по повод предстоящото Състезание по спортно ориентиране"}
{"url": "http://www.focus-news.net/news/2018/10/04/2574336/burgas-alpinistat-atanas-skatov-shte-predstavi-poslednata-si-kniga-gasherbrum-v-ekspotsentar-flora.html", "text": "Известният български алпинист Атанас Скатов ще гостува в Бургас, за да изнесе мотивационна лекция и да представи последната си книга „Гашербрум“. Това съобщиха от пресцентъра на  Общината . Срещата с него е насрочена за 19.00 часа в Експоцентър „Флора“. Събитието е с вход свободен. \r\nКнигата „Гашербрум“ е част от поредицата „Над 8000 метра“. Тя е третата поред след „Манаслу“ и „Анапурна, Дхаулагири, Макалу“. В основата на поредицата са дневниците от експедициите на Атанас Скатов в Хималаите. В тях той проследява осъществяването на проекта си за скоростно изкачване на 14-те осемхилядника (Хималайската корона на планетата) без консумация на храна от животински произход. \r\nПо време на мотивационната лекция в Бургас ще бъде прожектиран и първият филм за проекта, който проследява изкачването на най-високия връх в света Еверест, което Атанас Скатов предприема през 2014 г. по северния ръб от Тибет.", "date": "2018.10.04", "title": "Бургас: Алпинистът Атанас Скатов ще представи последната си книга „Гашербрум“ в Експоцентър „Флора“"}
{"url": "http://www.focus-news.net/news/2018/10/04/2574340/veliko-tarnovo-shte-se-provede-preskonferentsiya-po-povod-predstoyashtoto-natsionalno-izlozhenie-mladezhko-tehnichesko-tvorchestvo-v-gorna-oryahovitsa.html", "text": "От 10.00 часа в Регионалния пресклуб на БТА във Велико Търново ще се състои пресконференция по повод предстоящото Национално изложение „Младежко техническо творчество“, което ще се проведе от 11 до 13 октомври в Горна Оряховица. На пресконференцията ще присъстват представители на Организационния комитет, които ще представят програмата, както и интересни факти за предстоящото изложение.", "date": "2018.10.04", "title": "Велико Търново: Ще се проведе пресконференция по повод предстоящото Национално изложение „Младежко техническо творчество“ в Горна Оряховица"}
{"url": "http://www.focus-news.net/news/2018/10/04/2574341/veliko-tarnovo-v-ednata-lenta-se-osashtestvyava-dvizhenieto-po-patya-pavlikeni-selo-gorna-studena-ot-km-26-do-km-46-zaradi-remontni-deynosti.html", "text": "Интензивен е трафикът в района на училищата и детските градини в града, предаде репортер на  Радио „Фокус“ – Велико Търново . Натоварено е движението и по ул. „Магистрална“, по ул. „Васил Левски“, ул. „Никола Габровски“ и бул. „България“. Времето е ясно и слънчево, настилките в града са сухи. Всички светофарни уредби към момента работят нормално. Автобусите от градския транспорт се движат по обичайното си разписание. Екипи на полицията следят за правилното протичане на движението на входовете и изходите на града. \r\nУсловията за пътуване на територията на областта са добри. Отворен за движение на всички превозни средства е Проходът на Републиката. В едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се пропуска последователно в двете посоки от регулировчици. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица. \r\nМария НЕДЕВА", "date": "2018.10.04", "title": "Велико Търново: В едната лента се осъществява движението по пътя Павликени - село Горна Студена от км 26 до км 46 заради ремонтни дейности"}
{"url": "http://www.focus-news.net/news/2018/10/04/2574337/gabrovo-ogranicheno-e-dvizhenieto-za-avtomobili-nad-10-tona-v-uchastak-ot-patya-mezhdu-selo-kramolin-i-veliko-tarnovo-poradi-namalen-gabarit-na-patnoto-platno.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление – Габрово.  Проходът Шипка е отворен за движение. Там остава в сила ограничение за МПС над 12 тона с ремаркета и полуремаркета над 10 тона. Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.04", "title": "Габрово: Ограничено е движението за автомобили над 10 тона в участък от пътя между село Крамолин и Велико Търново поради намален габарит на пътното платно"}
{"url": "http://www.focus-news.net/news/2018/10/04/2574338/denyat-4-oktomvri-v-svetovnata-istoriya.html", "text": "След смъртта на брат си Карломан през 771 г., Карл Велики става единствен владетел на Франкската държава. Свещеникът Майлс Ковърдейл прави през 1535 г. първия пълен превод на Библията на английски език. Белгия се отделя през 1830 г. от Холандия и спечелва независимостта си. През 1833 г. във Филаделфия се основава Американско общество за борба с робството. Османската империя през 1853 г. обявява война на Русия. През 1883 г. влакът “Ориент Експрес” осъществява първото си пътуване от Париж до Гюрги (Румъния). Съветският съюз успешно изстрелва през 1957 г. първия изкуствен спътник на Земята - “Спутник 1”. Той е с размери на баскетболна топка и тежи около 90 килограма, като обикаля Земята за около 98 минути. Американската актриса Елизабет Тейлър се омъжва през 1976 г. за седми път. През 1981 г. президентът на САЩ Роналд Рейгън разширява правомощията на ЦРУ, като дава разрешение за разследвания на територията на страната. На тази дата е роден американският актьор и режисьор, един от най-големите комици на нямото кино, наред с Чаплин и Харолд Лойд - Бъстър Кийтън.  На  4 октомври през 1669 г. умира холандският художник Харменс ван Рейн Рембранд. \r\n2017 г.  \r\nНобелова награда за химия \"за развитието на криоелектронната микроскопия за определяне на структурата на молекулите с висока резолюция в разтвор\" получават професор Жак Дюбоше, професор Йоахим и Ричард Хендерсън. \r\n2017 г.  \r\nВ Сирия са убити поне 50 членове на ислямистката групировка \"Фронт ан Нусра\" при операция на военновъздушните сили на Москва и ракетни удари, извършени от кораби на руския военноморски флот. Сред загиналите са най-малко 12 високопоставени командири, в това число и началника на службата за сигурност на \"Фронта\" Ахмад ал Гизаи. \r\n2015 г. \r\nВ Португалия се провеждат парламентарни избори, които печели управляващата досега дясноцентристка коалиция на досегашния министър-председател Педру Пасуш Коелю. \r\n2015 г.  \r\nМощна буря в Южна Франция взима над 13 жертви. \r\n2013 г. \r\nИбрахим Бубакар Кейта официално встъпва в длъжността президент на Мали. \r\n2012 г. \r\nКралят на Йордания Абдула II разпуска парламента. \r\nАмериканските астрономи откриват две отделни черни дупки в звездния куп M22, в съзвездието Стрелец. \r\n2011 г. \r\nНобеловата награда за физика си поделят тримата американски физици Сол Пърлмутър, Брайън Шмит и Адам Рийс \"за откриването на ускоряващото се разширяване на Вселената чрез наблюдение на отдалечени свръхнови\" достигайки до извода, че „вселената се разширява с вечно ускоряващ се темп“.  \r\n2011 г.  \r\nАЕЦ Бушер в Иран е подвключена към националната енергомрежа. Строителството на първата АЕЦ в Иран и в целия Близък изток започна през 1975 г. и продължи след дългогодишна консервация през 1995 г. като приключи през август 2010 г. \r\n2006 г.  \r\nПриема се новото националното знаме на Лесото. Поводът е 40 години от независимостта на страната. То символизира мирната политическа ориентация на страната. \r\n2001 г. \r\nУкраинската противовъздушна отбрана сваля пътнически самолет Ту-154, пътуващ от Тел Авив до Новосибирск. Загиват всички 78 души на борда. Не са напълно ясни обстоятелствата около свалянето му. \r\n1981 г. \r\nПрезидентът на САЩ Роналд Рейгън разширява правомощията на ЦРУ, като дава разрешение за разследвания на територията на страната. \r\nРоналд Рейгън е роден на 6 февруари 1911 г. в Тампико, Илинойс. Преди да започне да се занимава с политика се снима в киното, участва в над 50 филма. Става губернатор на Калифорния. През 1981 г. е избран за президент на САЩ. Той е ХL президент на държавата. Избиран е два мандата. \r\nПрезидентският му мандат е по време на Студената война. Той е инициатор на проекта “Звездни войни”- инициатива за стратегическа отбрана. По време на неговото управление се гласува висок военен бюджет от почти 200 милиарда долара. През 1986 г. Рейгън нарежда да се бомбардира Либия, която е обвинена за подбудител на тероризма. \r\n1976 г. \r\nАмериканската актриса Елизабет Тейлър се омъжва за седми път. \r\nЕлизабет Тейлър е родена на 27 февруари 1932 г. в Лондон. През 1939 г. семейството й заминава за Америка. Дебютът в киното на Елизабет Тейлър е на 10-годишна възраст. Голяма популярност й носи филмът “Американска трагедия”. Отличена е с наградата “Оскар” през 1960 г. През 1966 г. получава втори “Оскар”. Участва във филмите: \"Клеопатра\", \"Кой се страхува от Вирджиния Улф\", \"Укротяване на опърничавата\", \"Синята птица\", \"Тосканини\" и други. \r\n1966 г. \r\nДържавата Лесото получава независимост, след като е британска колония, като променя името си от Басутоленд на Лесото. Лесото е демократична, суверена и независима страна, която е заобиколена от всички страни от Южноафриканската Република. Лесото е една от трите монархии в Африка под властта на цар Мошошо, а министър-председател е Леабуа Джонатан. През 1993 г. след 23 години военно управление е приета конституция, която отнема властта на царя, като го изолира от политическата сцена. През 1998 г. насилствени протести и военни бунтове довеждат до кратка, но кървава южноафриканска военна намеса. \r\n1963 г. \r\nГамбия постига пълно вътрешно самоуправление. Първият министър-председател на страната – Сър Доуда Кайраба Джауара е назначен през 1962 г. През 1964 г. страната става напълно независима. След 1970 г. Гамбия става република в Общността на Нациите. \r\n1957 г. \r\nСъветският съюз успешно изстрелва първия изкуствен спътник на Земята – “Спутник 1”. Той е с размери на баскетболна топка и тежи около 90 килограма, като обикаля Земята за около 98 минути. С това събитие е положено началото на космическата надпревара между САЩ и Русия. Спътникът също води до основаването на НАСА. През юли 1958 г. американският конгрес приема така наречения “космически закон”. \r\n1922 г. \r\nВ Женева е подписан протокол, с който Австрия получава независимост. \r\n1922 г. \r\nВ периода 1 – 4 октомври във Форт Уейн, щат Индиана, се провежда учредителен конгрес на Македонските патриотични организации в САЩ и Канада (9 дружества), организиран от Сребрен Поппетров по инициатива на Тодор Александров. За секретар е избран Михаил Николов. \r\n1883 г. \r\nВлакът “Ориент Експрес” осъществява първото си пътуване от Париж до Гюрги (Румъния), пресичайки шест държави – през Страсбург, Виена, Будапеща и Букурещ. Влакът става известен с френските си ястия и пътниците си, които са често дипломати, царски и правителствени личности. През 1921 г. маршрутът на влака е удължен до Истанбул. \r\n1853 г. \r\nОсманската империя обявява война на Русия. Кримската война (1853-1856 г.) е война между Русия и Османската империя, зад която застават някои от западноевропейските държави – Англия, Франция и Сардинското кралство. Причините за войната се пораждат от стремежа на двете воюващи групировки за надмощие в Близкия изток и Балканите. Повод за големия военен сблъсък служи отказът на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 4 октомври 1853 г. й обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. В отговор следва нахлуване на руски войски в дунавските княжества и окупирането на Силистра. Поради враждебното отношение на Австрия, обсадата на града бързо се вдигна и Русия изтегля войските си отвъд р. Дунав. Следва стоварване на англо-френски войски във Варна, за да се отправят срещу главната руска крепост на Кримския полуостров – Севастопол. През септември 1854 г. градът е обсаден откъм морето. В продължение на 11 месеца неговите жители героично отблъскват многобройните атаки на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите обаче не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия се принуждава да поиска примирие, а след това и мир. Мирният договор се подписва в началото на следващата 1856 г. Равносметката от войната е изтласкването на Русия от черноморския басейн и загубата на част от Бесарабия. Избухването на Кримската война се посреща с големи надежди от българския народ, който очаква своето освобождение от османското иго в победата на руското оръжие. В помощ на руската армия се отправят редица доброволчески отряди. Сформира се доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи. Неуспехът на Русия във войната довежда до отслабване на нейното влияние на Балканите, което обаче тя съумява да преодолее в началото на 70-те години на XIX в., възползвайки се умело от обстановката, създадена след поражението на един от главните и противници – Франция, във войната й срещу Прусия през 1870 г. \r\n1833 г. \r\nВъв Филаделфия се основава Американско общество за борба с робството. \r\n1830 г. \r\nБелгия се отделя от Холандия и спечелва независимостта си. Двете държави са обединени след Конгреса във Виена от 1815 г. След серия инциденти избухва революция в Брюксел през 1830 г. Уилям I изпраща войски, но те са отблъснати на 27 септември. В резултат Белгия се отделя от Холандия. На 3 ноември е избран национален конгрес от електорат от 30 хиляди души. На 7 февруари 1831 г. конгресът приема конституция. \r\n1824 г. \r\nМексико става федерална република, след като конгресът приема конституция. Страната е наречена Обединени Мексикански Щати. Породени са спорове относно конституцията. Консерваторите настояват за централно управление и римския католицизъм за религия, докато либералите искат по-голяма власт на отделните щати и религиозна свобода. Първият президент на страната става Гваделупе Виктория. Властта е поверена на конгрес, а губернатори и легислатури оглавяват щатите. \r\n1535 г. \r\nНаправен е първият пълен превод на Библията на английски език от свещеника Майлс Ковърдейл. През 1528 г. Ковърдейл проповядва срещу тържествените личности и литургиите, заради което живее в чужбина от 1528 до 1534 г., като през това време в Антверпен превежда цялата Библия. След това се връща в Англия, където я издава. Скоро след това е принуден да избяга вследствие на религиозната политика на Хенри Осми. \r\n1366 г. \r\nЗапочва антитурският морски поход на граф Амедей VІ Савойски, наричан Зеленият граф, който се превръща в антибългарски. Кръстоносната флота навлиза в Черно море и успява да прогони османците от Галиполи. Вестта за задържането на император Йоан V Палеолог във Видин по заповед на цар Иван Александър променя посоката на нейното движение. По молба на императрица Ана Савойска Зеленият граф насочва своите 14 кораба към българските черноморски градове и превзема Ахтопол, Созопол, Анхиало (Поморие) и Месемврия (Несебър). Обсадата на Варна обаче се оказва неуспешна, което принуждава Амадей Савойски да започне преговори с цар Иван Александър и деспот Добротица. \r\n771 г. \r\nСлед смъртта на брат си Карломан, Карл Велики става единствен владетел на Франкската държава. \r\nКарл Велики е крал на франките от 768 година, а от 800 година е император. Син е на Пипин Къси. В резултат на многобройни завоевателни походи (против лангобардите 773-774 г., 776-777 г.; баварския херцог Тесилон, 788 г.; саксите, 772-804 г.; арабите в Испания, 778-779 г., 796-810 г. и др.) Карл Велики разширява границите на кралството си. През 800 г. в Рим папа Лъв III го коронясва за император. Империята на Карл I Велики включва племена и народности, с различна степен на общественото развитие. Той взема мерки за укрепване на границите и се стреми да централизира властта. Център на държавния живот е кралският двор. Опитва се да контролира дребните благородници. За да подчини голямата държава на единни закони, издава много капитоларии. Според него Католическата църква е опора на кралската власт. Затова се намесва в назначаването на епископите, поощрява принудителното християнизиране на населението в завоюваните земи. Вътрешната политика на Карл I Велики помага за феодализацията на франкското общество. След смъртта му империята на франките се разпада. На тази дата са родени: \r\n1896 г. \r\nРоден е Бъстър Кийтън – американски актьор и режисьор, един от най-големите комици на нямото кино, наред с Чаплин и Харолд Лойд. Дебютира в киното през 1917 г. с филма “Момчето от месарницата”. През 1923 г. е в “Метро Голдуин Майер” и започва да поставя своите знаменити пълнометражни комедии. С навлизането на звука настъпва криза в творчеството му. Заболява психически през 1937 г. През 1960 г. публикува мемоарите си “Моят чуден комедиен свят”. Умира на 1 декември 1966 г. в Холивуд. Филмография: “Глупакът” (1920 г.), “Затворник № 13” (1920 г.), “Козата” (1921 г.), “Бледоликият” (1921 г.), “Полицай” (1922 г.), “Електрическата къща” (1922 г.), “Трите епохи” (1923 г.), “Нашето гостоприемство” (1923 г.), “Шерлок младши” (1924 г.), “Мореплавателят” (1924 г.), “Там на Запад” (1925 г.), “Генералът” (1926 г.), “Операторът” (1928 г.), “Сватба напук” (1929 г.), “Свободен и безгрижен” (1930 г.), “Влюбеният водопроводчик” (1932 г.), “Завинаги” (1943 г.), “Булевардът на залеза” (1950 г.), “Светлините на рампата” (1952 г.), “За 80 дни около света” (1956 г.), “Този луд, луд свят” (1963 г.), “Филм” (1965 г.), “Нещо смешно се случи по пътя към Форума” (1966 г.). \r\n1896 г. \r\nРоден е Бъстър Кийтън – американски актьор и режисьор, един от най-големите комици на нямото кино, наред с Чаплин и Харолд Лойд. Дебютира в киното през 1917 г. с филма “Момчето от месарницата”. През 1923 г. е в “Метро Голдуин Майер” и започва да поставя своите знаменити пълнометражни комедии. С навлизането на звука настъпва криза в творчеството му. Заболява психически през 1937 г. През 1960 г. публикува мемоарите си “Моят чуден комедиен свят”. Умира на 1 декември 1966 г. в Холивуд. Филмография: “Глупакът” (1920 г.), “Затворник № 13” (1920 г.), “Козата” (1921 г.), “Бледоликият” (1921 г.), “Полицай” (1922 г.), “Електрическата къща” (1922 г.), “Трите епохи” (1923 г.), “Нашето гостоприемство” (1923 г.), “Шерлок младши” (1924 г.), “Мореплавателят” (1924 г.), “Там на Запад” (1925 г.), “Генералът” (1926 г.), “Операторът” (1928 г.), “Сватба напук” (1929 г.), “Свободен и безгрижен” (1930 г.), “Влюбеният водопроводчик” (1932 г.), “Завинаги” (1943 г.), “Булевардът на залеза” (1950 г.), “Светлините на рампата” (1952 г.), “За 80 дни около света” (1956 г.), “Този луд, луд свят” (1963 г.), “Филм” (1965 г.), “Нещо смешно се случи по пътя към Форума” (1966 г.). На тази дата умират: \r\n2004 г. \r\nУмира Гордън Купър \r\nКупър е американски астронавт, летял е в Космоса 2 пъти с общ престой там 9 денонощия 9 часа 15 минути. Роден е на 6 март 1927 г. През 1963 и 1965 г. е част от екипите, летели в Космоса, по програмите „Меркурий 9” и „Джемини 5”. \r\n2000 г. \r\nУмира Майкъл Смит. \r\nМайкъл Смит е канадски биохимик, от британски произход. Роден е на 26 април 1932 г., а през 1993 г. печели Нобелова награда за химия. \r\n1947 г. \r\nУмира Макс Карл Ернст Лудвиг Планк – германски физик, един от основоположниците на квантовата физика. Макс Планк е роден на 23 април 1858 г. Директор е на Института за теоретична физика в Берлин; член е на Берлинската академия на науките и на много други чужди академии на науките. Автор е на много трудове върху енергията и топлината; извежда Закона за излъчване на абсолютно черното тяло (1900 г.); въвежда (1900 г.) Планковата константа. Носител е на Нобелова награда за физика (1919 г.) за откриване на квантовата енергия. \r\n1872 г. \r\nУмира Владимир Иванович Дал – руски писател, лексикограф, етнограф, почетен член на Петербургската академия на науките (от 1863 г.). \r\nВладимир Дал е роден на 22 ноември 1801 г. в Луганск. Автор е на много разкази и повести из руския бит, събира над 4 000 народни приказки и повече от 30 000 пословици. Автор е на трудове по руски език, етнография, естествени науки и медицина, речник на живия великоруски език. Дал е моряк, воин, лекар и граждански чиновник. \r\n1669 г. \r\nУмира Харменс ван Рейн Рембранд – холандски художник. Рембранд е роден на 15 юли 1606 г. в Лайден, Холандия. Рисува предимно портрети и библейски сцени. Като график Рембранд е ненадминат майстор на офорта. Характерни за творчеството му са груповите портрети \"Урок по анатомия\" (1632 г.), \"Нощна стража\" (1642 г.); картините \"Завръщането на блудния син\" (ок. 1669 г.), \"Жертвоприношението на Авраам\" (1635 г.), \"Ослепяването на Самсон\" (1636 г.), \"Даная\" (1636 г.) и др. Най-богати колекции с картини на Рембранд има Ермитажа в Санкт Петербург, Музея на изобразителните изкуства \"А. С. Пушкин\" в Москва, в Държавния музей в Амстердам, Националната галерия в Лондон и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.04", "title": "Денят 4 октомври в световната история"}
{"url": "http://www.focus-news.net/news/2018/10/04/2574335/bogdan-botsev-bsp-za-da-imame-dobra-sotsialna-politika-obrazovanie-i-zdraveopazvane-tryabva-da-imame-ikonomika-v-sferite-s-visoka-dobavena-stoynost.html", "text": "„Отвсякъде ни плашат, че се задава люта зима, а се предвиждат повишения на тока и на основни хранителни продукти. Какво ще правим, след като пенсиите ни са крайно недостатъчни“. Това попитаха хората от Чепеларе народните представители от ПГ на „БСП за България“ на среща за „Визия за България“, съобщиха от пресцентъра на  НС на БСП . „Предсрочните избори чукат на вратата и ако те се проведат честно, ГЕРБ няма да ги спечелят. БСП не трябва и не чака. Проектът „Визия за България“ е доказателство за това. По време на Тройната коалиция пенсиите бяха повишени с 60%, средната заплата също беше повишена с 60%. Това са данни, които трябва да се помнят. Във Визията ние залагаме на политика, устойчива във времето“. С тези думи народният представител проф. Румен Гечев се обърна към представителите на гражданското общество и местната власт- общински съветници и кметове. Присъстващите поставиха въпроса за липсата на развитие на малките населени места и чувствителния отлив на млади хора. „За да имаме добра социална политика, образование и здравеопазване, трябва да имаме икономика в сферите с висока добавена стойност. Да познаваме ресурсите, с които регионите ни разполагат“, отбеляза народният представител Богдан Боцев. Хората повдигнаха и въпроса за внасянето на вот на недоверие от БСП в сферата на здравеопазването. „Чувствителността по темата е особено силна. Проблемите в здравеопазването трябва да се обсъждат надпартийно. Предлаганата концепция от министър Ананиев в момента не представлява промяна, а дофинансиране на досегашната система. В същото време липсва диалогът за качеството на услугите“, заяви народният представител Теодора Халачева. Тя обясни, че в проекта „Визия за България“ се предлага здравноосигурените лица да имат 24 часа достъп до безплатно обслужване, а неосигурените- базов пакет с медицински услуги. На двучасовата среща бяха поставени множество въпроси за пенсионната система, демографската политика, необходимостта от реформи в политиките за горския сектор. \r\n„Когато се говори за здравеопазване, трябва да се има предвид, че тук проблемите са много“, каза лекар от Рудозем на народните представители от ПГ на „БСП за България“ на среща с тях за „Визия за България“. Той обясни, че от една страна са клиничните пътеки, които са „врата в полето“ и те са основата на разделението и противопоставянето в лекарското съсловие, а от другата е финансирането за лекарства и консумативи. „Парите в системата на здравеопазването не са малко. 10 млрд. лв. се превъртат ежегодно в сектора. Истината е, че моделът е опорочен. Затова във Визията залагаме водещо участие на държавата в управлението, регулацията и контрола на здравето на хората.\" Това каза народният представител Иван Ибришимов. Той добави, че лекарствената политика трябва да е в полза на пациента, поради което трябва ставката на ДДС за лекарствата да бъде намалена. „Ние сме против демонополизация на НЗОК и против това- болниците да са търговски дружества. Искаме, също като вас, достойно заплащане на труда на всички работещи в системата на здравеопазването“, каза още народният представител. „Намираме се в критичен за страната ни момент. Моделът на управлението на ГЕРБ и неолибералната рамка за развитие са стигнали до своя логичен край“, заяви народният представител Атанас Костадинов. Той добави, че ГЕРБ не могат повече да бъдат гарант за развитието на държавата, която водят към гибел. „Нашето желание е с „Визия за България“ да преведем обществото през тези критични времена до позициите на устойчиво икономическо и социално развитие“, каза още Костадинов. Основен акцент в разговора с хората от Рудозем бе слабото развитие и ниското жизнено равнище на населението в смесените райони. „Неравенствата в социално-икономическото развитие на отделните региони в страната доведе до тяхното обезлюдяване. Това ни мотивира във Визията да направим предложения, които да доведат до разпределяне на производството така, че то да покрива територията на цялата страна“, подчерта народният представител Димитър Данчев. „Визия за България е възстановяване на справедливостта и връщане на надеждата у хората за основната роля на държавата. Най-голямата несправедливост са доходите и огромните неравенства, разслоението на обществото“, отбеляза народният представител Николай Иванов.", "date": "2018.10.04", "title": "Богдан Боцев, БСП: За да имаме добра социална политика, образование и здравеопазване, трябва да имаме икономика в сферите с висока добавена стойност"}
{"url": "http://www.focus-news.net/news/2018/10/04/2574342/stara-zagora-otkrito-parvenstvo-s-ognestrelno-orazhie-shte-se-provede-v-obshtinskata-sportna-zala-stara-zagora.html", "text": "Открито първенство с огнестрелно оръжие с огнестрелно оръжие ще се проведе в общинската спортна зала „Стара Загора“. Това съобщиха от пресцентъра на  Община Стара Загора . От 09.00 до 20.00ч. ще се проведе Открито първенство на Клуба по спортна стрелба „Августа 1992“ на стрелбището в кв. Лозенец. \r\nНа 5 октомври от 13.00 ч. до 20.00 ч. ще се проведе Открито първенство на клуба с огнестрелна пушка, на дистанции: 100м и 300м. на стрелбището в село Шаново. Желаещите могат да заявят участието си на фейсбук страницата или на имейл: kssavgusta1992@abv.bg. \r\nОткритите първенства са посветени на Празника на Стара Загора – 5 октомври.", "date": "2018.10.04", "title": "Стара Загора: Открито първенство с огнестрелно оръжие ще се проведе в общинската спортна зала „Стара Загора“"}
{"url": "http://www.focus-news.net/news/2018/10/04/2574343/vecherne-novosti-sarbiya-siriyskite-teroristi-zaplashvat-i-sarbiya.html", "text": "Значителна част от чуждестранните наемници, които след преговорите между президентите на Русия и Турция – Владимир Путин и Реджеп Тайип Ердоган, напуснат северозападната сирийска провинция Идлиб, рано или късно ще се окажат в Европа като мигранти. Някои от тях ще останат на Балканите и да създадат опасност за региона. Това предупреди ръководителят на Центъра за научно-аналитическа информация към Института за Близкия изток към Руската академия на науките (РАН) Николай Плотников в интервю за водещия белградски ежедневник  „Вечерне новости“  .  Николай Плотников:  Преди всичко, за това ще допринесат слабите режими в някои страни от бивша Югославия и фактът, че в тях няма строги закони, забраняващи вербуването за война в други страни. Не е тайна, след войните в бивша Югославия остана огромно количество оръжия, а Балканите са традиционен маршрут за контрабанда на хероин от Афганистан. Всичко това е важно, защото терористите печелят преди всичко от търговия с наркотици, хора и органи. Мисля, че сръбската полиция и органите за сигурност знаят много повече по темата.  „Вечерне новости“:  Доколко опасни за тези, които се връщат от войната, са опасни за европейските страни? Николай Плотников:  Тези хора просто няма да се откажат от своите намерения. Терористичните актове в Германия, Франция, Швеция, Финландия потвърждават това. Преди Курбан Байрам бе разпространено послание, приписвано на лидера на „Ислямска държава“ Абу Бакр ал-Багдади, който все още е жив. В това послание той призова терористите да се отправят към европейските страни и да водят там война срещу християните.  „Вечерне новости“:  Разполагате ли с данни за граждани на балканските страни, които са воювали на страната на сирийската въоръжена опозиция? Николай Плотников:  Започнахме да се занимаваме с гражданите на балканските страни наскоро, тъй като те са много интересн феномен. По наши данни на страната на „Ал Кайда“ в Сирия воюват граждани на Косово, Босна и Херцеговина, Македония, Черна гора… По време на една визита в Алепо, след освобождаването му през 2016 г., сирийските кюрди ни предадоха копия от сирийски и хърватски паспорти, в която имаше снимка на един и същи човек. Той бе загинал, воювал на страната на терористите. Сред джихадистите, които се лекуват във военни болници в Израел, има граждани на Босна и Херцеговина и Косово. Израелците ни казаха, че за тях те са пациенти и няма да разкриват детайли (дали са екстремисти или някакви други), но потвърдиха, че при тях са настанени хора от бивша Югославия.  „Вечерне новости“:   Споменахте за тесни връзки между ислямистките екстремисти и организираната престъпност.  Николай Плотников:  Вербуането за „Ислямска държава“ се превърна в отличен бизнес. Полза от войната в Сирия и Ирак извличат т.нар. черни трансплантолози. Известно ни е, че те целенасочено избират млади мъже за воини в Сирия, но не ги изпращат в бой. Хранят ги добре и ги следят, а после, когато стане необходимо, ги убиват и взимат органите им.  „Вечерне новости“:  Представляват ли радикалните ислямисти опасност за Русия и съседните й страни? Николай Плотников:  Част от терористите се прехвърлят от Пакистан в Афганистан, където вече ги видяхме в редиците на „Ислямска държава“. Те са добре въоръжени, движат се на малки групи и избягват сблъсъци с афганистанските войски. Струва ни се, че чакат нечии команди, за да дестабилизрат ситуацията в страните от Централна Азия. Това потвърждават и от афганистанския Институт за стратегически изследвания.  „Вечерне новости“:  Какво ни очаква, когато войната в Сирия най-накрая приключи? Ще отслабне ли мигрантският натиск върху Европа? Николай Плотников:  Президентът на Русия вече предложи инициатива, свързана с връщането на мигрантите в Сирия. Русия се обърна към всички страни, в които сега има сирийски бежанци, за да им помогнем заедно да се върнат в страната си. За съжаление, европейските страни не откликнаха на този призив. Решиха да действат на принципа „по-добре да си стреляме в крака, отколкото да тръгнем към Русия. Но процесът на връщане на мигранти вече започна. За да бъде завършен успешно, трябва да бъдат създадени определени условия. Проблемът е в това, че освен Русия и организациите в рамките на ООН, в този процес не участва никой. ЕС заяви официално, че не иска да помага на режима на Асад. Но каква е връзката между Асад и хората, пострадали от войната? Някога пострада и вашата страна, ето защо разбирате това както никой друг. Искам да отбележа, че вашата страна оказа на Сирия хуманитарна помощ.  „Вечерне новости“:  На Запад често говорят за „вредното влияние на Русия на Балканите“. Какво мислите за това? Николай Плотников:  Русия и Сърбия поддържат отдавна приятелски отношения. Моят предшественик, казак, се бори в редиците на черногорската конница във войната за освобождение от Турция. Най-добре знаете каква роля изигра Русия през XX век и че не е случайно това, че в Белград има паметник на цар Николай II. За нас сърбите винаги са били хора със същата кръв като нашата и на Балканите нямаме никой по-близо до нас от сърбите. Тереза Герова", "date": "2018.10.04", "title": "„Вечерне новости“ (Сърбия): Сирийските терористи заплашват и Сърбия"}
{"url": "http://www.focus-news.net/news/2018/10/04/2574345/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ-Пловдив ще проведат приемни с граждани. Това съобщиха от пресцентъра на  партията .  \r\nПриемните днес ще се проведат по следния график: \r\n- Ясен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” №9; \r\n- Дамян Петров - от 17.30 до 19.00 часа в офиса на ГЕРБ в район „Западен” на ул. „Царевец” №9; \r\n- Петър Попов - от 17.30 до 19.00 часа в офиса на ГЕРБ в район „Западен” на ул. „Царевец” №9; \r\n- Гошо Къчков - от 17.30 до 19.00 часа в офиса на ГЕРБ в район „Северен” на бул. „Марица” №91; \r\n- Пенчо Малинов - от 17.00 до 18.30 часа в офиса на ГЕРБ в район „Източен” на ул. „Коста Паница” №5; \r\n- Веселин Маневски - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А.", "date": "2018.10.04", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/10/04/2574344/pregled-na-osnovnite-temi-v-dobrudzhanskiya-pechat.html", "text": "„Историческият нос Калиакра е посетен от над 100 000 туристи“, съобщава на първа страница вестник  „Нова добруджанска трибуна“ . Това е съобщил директорът на Историческия музей в Каварна Пенко Георгиев. По думите му интересът на ценителите, особено български, е нараснал след откриването това лято на гърне с богато съкровище от 957 предмета – сребърни и златни монети, обеци, пръстени, апликации и др. „Здравей, здраве“ в Добрич: една енциклопедия за здравословен начин на живот“, съобщава изданието. В края на месец април миналата година Добрич се е присъединил към фестивала. Той е тръгнал от Пловдив и е с некомерсиална цел. Фестивалът информира и провокира интереса на хората към здравословен начин на живот. „ОИЦ – Добрич с открит щанд и безплатна кино прожекция“, съобщава всекидневникът. Събитието ще се състои на 5 октомври от 11.00 до 13.00 часа.  \r\n„Шестте планови региони стават четири и няма да имат центрове“, съобщава на първа страница другият регионален вестник  „Добруджанска трибуна“ . Тези промени предстои да залегнат в Закона за регионалното развитие. Регионите са Дунавски, Черноморски, Югозападен и Тракийско-Родопски. Вариантът с четирите региона е направен на база географски характеристики. Предстои измененията в закона да бъдат подложени на обществени консултации и междуведомствено съгласуване. „Община Добричка с награда „Община – Реформатор“, съобщава изданието. Наградата е връчена по време на 13-та Годишна среща на местните власти, която се е провела в курортния комплекс „Албена“ „Кметът на Добрич Йордан Йорданов се срещна с военноинвалиди“, съобщава всекидневникът. Срещата с членовете на Клуба на военноинвалидите е била по тяхна покана по повод обявяването на Добрич за град на българската бойна слава и за поставяне на актуални проблеми. Председателят на Клуба Димитър Илиев е благодарил на кмета за удостояването на Добрич със заслуженото звание „Град на българската бойна слава“ и е подчертал значението му за увековечаване на паметта на воините, загинали за Добруджа.", "date": "2018.10.04", "title": "Преглед на основните теми в добруджанския печат"}
{"url": "http://www.focus-news.net/news/2018/10/04/2574346/toplofikatsiya-sofiya-imame-gotovnost-za-sezona-remontite-priklyuchiha-uspeshno.html", "text": "„Топлофикация София“ има пълна готовност да започне новия отоплителен сезон, ремонтите приключиха успешно, така че към настоящия момент при настъпване на законоопределените условия ние можем да започнем общото включване на отоплението в столицата. Това обясни в ефира на  БНТ  Елизабет Павлова, пресаташе на „Топлофикация София“. \r\n„Към момента обаче въпреки краткотрайното захлаждане, което беше преди седмица, все още няма прогноза за трайно застудяване и изчакваме“, добави тя. \r\nКлиентите, които считат, че вече им е студено и могат да си пуснат отоплението имат възможност да направят това, коментира Павлова. \r\n„За целта е необходимо с решение на общото събрание на етажната собственост да бъде входиран документ, заявление в някои от нашите обслужващи центрове или в централното управление и ние ще предприемем пускане на отоплението в съответната сграда. \r\nДетските градини, училищата и здравните заведения също могат по-рано да включат отоплението при необходимост. Към момента около 10 сгради - детски градини, посолства и няколко офис сгради - са поискали предварително пускане на отоплението“, обясни Павлова. \r\n„Всички ремонти вече са приключили, ние имаме готовност и сме показали, че се справяме бързи при такива ситуации като авариите“, обясни още тя.", "date": "2018.10.04", "title": "„Топлофикация София“: Имаме готовност за сезона, ремонтите приключиха успешно"}
{"url": "http://www.focus-news.net/news/2018/10/04/2574347/blagoevgrad-detsa-sas-spetsialni-potrebnosti-ot-detski-tsentar-zdravets-i-uchenitsi-ot-obshtinskite-uchilishta-v-bansko-shte-uchastvat-v-detski-teatar.html", "text": "На 4 октомври от 17.30 часа деца със специални потребности от Детски център „Здравец“ и ученици от общинските училища в града ще участват в детски театър по мотиви на А. Милн и неговото любимо произведение „Мечо Пух“. Това съобщиха от пресцентъра на  Община Банско . Заедно, рамо до рамо, децата без проблеми в развитието и тези, които са родени специални, ще покажат, че обичта и уважението нямат физически граници. Със събитието Дневен център за лица в неравностойно положение „Здравец“ отбелязва 20 години от своето основаване. Мястото на събитието е салона на читалището.", "date": "2018.10.04", "title": "Благоевград: Деца със специални потребности от Детски център „Здравец“ и ученици от общинските училища в Банско ще участват в детски театър"}
{"url": "http://www.focus-news.net/news/2018/10/04/2574348/sport-dominika-tsibulkova-se-klasira-na-14-final-na-turnira-v-pekin.html", "text": "Доминика Цибулкова се класира на 1/4-финал на турнира в Пекин, след като победи Слоун Стивънс с 4:6, 6:2, 6:3. \r\nСледващата опонентка на Цибулкова е Анастасия Севастова, която по-рано отстрани Дона Векич с 6:3, 6:2.", "date": "2018.10.04", "title": "Спорт: Доминика Цибулкова се класира на 1/4-финал на турнира в Пекин"}
{"url": "http://www.focus-news.net/news/2018/10/04/2574350/blagoevgrad-dvizhenieto-tryabva-da-se-osashtestvyava-s-povisheno-vnimanie-po-glaven-pat-e-79-blagoevgrad-simitli-ot-km-367-do-km-373-zaradi-polagane-na-markirovka.html", "text": "Шофьорите да се движат с повишено внимание, спазвайки пътната сигнализация, в участъка от км 84+500 до км 84+800 в района на п.в. „Кочериново“ в посока Кулата на автомагистрала „Струма“, където до 17.00 часа на 5 октомври се предприемат дейност за ограничаване на ерозионни процеси. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Водачите на моторни превозни средства трябва да бъдат внимателни и по главен път Е-79 в участъка Благоевград – Симитли от км 367+000 до км 373+000, тъй като се полага маркировка. Повишена опасност от падащи камъни има в Кресненското дефиле и в района на Предел. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Интензивен е трафикът по автомагистрала „Струма“ и главен път Е-79. Натоварен трафик се наблюдава и по второкласен път – 19 Симитли – Гоце Делчев. \r\nДенис НИКИФОРОВ", "date": "2018.10.04", "title": "Благоевград: Движението трябва да се осъществява с повишено внимание по главен път Е-79 Благоевград – Симитли от км 367 до км 373 заради полагане на маркировка"}
{"url": "http://www.focus-news.net/news/2018/10/04/2574349/mustafa-karadaya-dps-ne-spodelya-politikata-stani-za-da-sedna.html", "text": "ДПС е в опозиция и това до голяма степен предопределя нашето поведение при евентуални вотове на недоверие. Не сме търсени за консултации от БСП. Ще участваме активно. Имаме свои мотиви и аргументи, но ще изчакаме да видим тези на левицата по темата „Здравеопазване”. Това заяви председателят на ДПС Мустафа Карадайъ в предаването „Здравей, България” по  Нова Телевизия  във връзка с искания вот на недоверие от БСП. \r\n„Вотът на недоверие е сериозен политически инструмент в парламентарната република. Дебатът по темата е част от успеха на даден вот на недоверие. Дебатът произвежда един политически ефект, а самото гласуване – друг”, поясни той. \r\nПо думите му днешното „популистко-националистическо управление” е без ясни програма, визия, цели и посока. Карадайъ заяви, че на обществото се внушава, че няма алтернатива на управление, а това не е така и даде за пример именно ДПС. \r\n„В края на седмицата ще имаме семинар, на който ще актуализираме програмата си при новите реалности в национален и европейски план. ДПС сме най-подготвените за участие във властта в сравнение с останалите политически партии, включително и действията на днешната власт”, заяви Мустафа Карадайъ, допълвайки, че Движението не споделя политиката „стани, за да седна”.", "date": "2018.10.04", "title": "Мустафа Карадайъ: ДПС не споделя политиката „стани, за да седна”"}
{"url": "http://www.focus-news.net/news/2018/10/04/2574351/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на   Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.10.04", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/10/04/2574353/faz-v-erusalim-zapochvat-sedmite-po-red-germansko-izraelski-mezhdupravitelstveni-konsultatsii.html", "text": "В Ерусалим започва официалната част от седмите по ред германско-израелски междуправителствени консултации, припомня националният ежедневник  Die Frankfurter Allgemeine Zeitung . \r\nКанцлерът на ФРГ Ангела Меркел пристигна в Израел в сряда следобед с представители на всички министерства в Берлин и още същата вече присъства на специално организирана вечеря, на която размени мнения с премиера на страната – Бенямин Нетаняху. Темите, които двамата лидери са обсъдили, са външна политика, сигурност и въпроси от регионално значение. Една от централните конфликтни точки между двете страни е ядреното споразумение с Иран. Нетаняху обвинява Меркел за твърде мекия й – според думите му, курс към Иран. Тереза Герова", "date": "2018.10.04", "title": "FAZ: В Ерусалим започват седмите по ред германско-израелски междуправителствени консултации"}
{"url": "http://www.focus-news.net/news/2018/10/04/2574354/shumen-prodalzhava-remontat-v-uchastaka-na-zhp-nadleza-pri-km-364-na-avtomagistrala-hemus-dvizhenieto-se-osashtestvyava-dvuposochno-v-ednoto-platno.html", "text": "Сухи и нормално проходими са пътищата в областта, предаде репортер на  Радио „Фокус“ - Шумен . Видимостта е нормална, времето е ясно и слънчево, температурата на въздуха е около 10 градуса. Натоварено е движението в посока Русе и Бургас, интензивен е трафикът и по автомагистрала „Хемус“ в посока Варна. Продължава ремонтът в участъка на жп надлеза при км 364, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили на 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2018.10.04", "title": "Шумен: Продължава ремонтът в участъка на жп надлеза при км 364 на автомагистрала „Хемус“, движението се осъществява двупосочно в едното платно"}
{"url": "http://www.focus-news.net/news/2018/10/04/2574352/valeri-zhablyanov-bsp-za-da-reshim-svoite-problemi-tryabva-da-zalozhim-na-nauchniya-potentsial-na-natsiyata-i-na-naroda-si.html", "text": "„Държавата трябва да подпомогне всички изоставащи планински региони“. С тези думи се обърнаха жителите на Смолян към народните представители от ПГ на „БСП за България“ по време на представянето на „Визия за България“, съобщиха от пресцентъра на  НС на БСП . Хората подчертаха, че регионът им е засегнат сериозно от демографската криза и се  обезлюдява с бързи темпове. По думите им трябва да се подпомогнат всички планински региони според спецификата им, както е планирано за Странджа-Сакар. Според тях към всички сектори трябва да се подхожда регионално. Като друг основен проблем те поставиха липсата на достъпно здравеопазване в планинските региони, липсата на 24 часова аптека. \r\nПрисъстващите зададоха въпроси за държавната помощ за хората с увреждания, защита на малките производители и справедливото заплащане на тяхната продукция, липсата на равномерно отпускане на средства от държавата за отделните региони, как държавата ще подпомогне увеличаването на производството, вероятността за закриване на РЗИ - Смолян, подоходната политика, запазването на високотехнологичните производства, свързани с обработката на пластмаса в Смолян. Бяха направени предложения за развитие на планински туризъм с марка „Родопите – планина на гостоприемство през четирите сезона“.   \r\n„Накъде отива България в следващите години? Този въпрос си задаваме всички българи, дори живеещите в чужбина. Именно на този въпрос трябва да дадем отговор заедно“. Това заяви пред събралите се в Смолян народният представител от ПГ на „БСП за България“ и член на ИБ на НС на БСП Валери Жаблянов. Според него затова левицата се среща с гражданите на България, за да бъдат вплетени във Визията предложения от различни обществени среди, които се събират по време на срещите. „За да решим своите проблеми, трябва да заложим на научния потенциал на нацията и на народа си“, каза още той. \r\nПроф. Георги Михайлов заяви, че страната ни има нужда от нова система на финансиране и управление на здравеопазването, а не само от здравно осигуряване. Той  смята, че управляващите залагат само на реформа на осигуряването. Според него вместо в диалог със специалистите в сферата на здравеопазването, сегашните модели са правени на тъмно, без обсъждане и част от тях са започнали да изтичат в медиите и то касаещи финансиране на системата за сметка на гражданите, без да се подобри качеството на здравната услуга. Той подчерта, че това е причината левицата да планира вот на недоверие- именно в тази сфера. „От своя страна, ние предлагаме като решение на проблемите в здравеопазването - премахване на статута на болниците като търговски дружества; ако частно лечебно заведение иска да ползва публични средства то да не бъде търговско дружество; развитието на здравеопазването да бъде на регионален принцип; промяна на ДДС за лекарствата“, заяви проф. Михайлов. От своя страна гражданите поставиха сериозно въпросите за липсата на специализирана високотехнологична помощ в областта на болничното здравеопазване  в региона, сериозният дисбаланс по отношение на развитието на доболничната помощ, както и тежките кадрови проблеми, пред които е поставено единственото лечебно заведение в региона.  \r\nНа въпрос за концесията на Летище „София“ народния представител Славчо Велков заяви, че в своята Визия БСП залага на спирането на отдаване на концесия на обектите от националната сигурност. „Даването на Летище „София“ на концесия в неясни ръце крие опасност не само за националната сигурност, но и за икономиката. Затова ние и в пленарна зала се противопоставяме на желанието на управляващите да я осъществят“ каза още той. \r\nНа въпрос за неравенствата между регионите, народният представител от левицата, избран от региона, Дора Янкова подчерта, че в края на миналата година правителството е раздало над 2 млрд. лв. за определени общини и секторни политики, с което не се изравняват неравенствата, а се укрепва сегашния модел на управление. “Необходима е максимална мобилизация на хората, които искат промяна, за да може тя да бъде постигната“, заяви тя.  \r\n В дискусията взеха участие и народните представители проф. Иво Христов, Стоян Мирчев и Денчо Бояджиев.", "date": "2018.10.04", "title": "Валери Жаблянов, БСП: За да решим своите проблеми, трябва да заложим на научния потенциал на нацията и на народа си"}
{"url": "http://www.focus-news.net/news/2018/10/04/2574356/haskovo-mezhdunaroden-voleybolen-turnir-za-zheni-shte-se-provede-v-sportna-zala-mladost-v-dimitrovgrad.html", "text": "Международен волейболен турнир за жени за Купата на Димитровград ще се проведе днес и утре (5 октомври) в модернизираната Спортна зала „Младост“. Това съобщиха от пресцентъра на  Община Димитровград . В състезанието ще участват едни от най-силните отбори в страната - „Левски“ - София, „Берое“ - Стара Загора, „Раковски“ - Димитровград и румънския „Меджидия“. От 16.30 часа днес турнирът ще бъде открит със среща между румънките от „Меджидия“ и старазагорките на „Берое“. От 19.00 часа в оспорван двубой ще играят женският отбор на „Левски“ и местният „Раковски“.  \r\nОт 17.00 часа 5 октомври ще се играе двубоят за четвърто и трето място, а от 19.00 часа - финалът за Купата на Димитровград. Входът за турнира е свободен.", "date": "2018.10.04", "title": "Хасково: Международен волейболен турнир за жени ще се проведе в Спортна зала „Младост“ в Димитровград"}
{"url": "http://www.focus-news.net/news/2018/10/04/2574358/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. До 5 октомври е срокът за преминаване по график по пътя Смолян – Мадан в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6.30 часа до 9.00 часа, от 12.00 часа до 13.00 часа и от 16.30 часа до 18.30 часа. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението трябва да се осъществява с повишено внимание по път ІІІ-866 Девин – Михалково от новопостроения път при строителството на язовир „Цанков камък“, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.04", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/10/04/2574355/plovdiv-profilaktichni-akushero-ginekologichni-i-mamologichni-pregledi-shte-se-provedat-v-kompleksniya-onkologichen-tsentar.html", "text": "Профилактични акушеро-гинекологични и мамологични прегледи ще се проведат в „Комплексен онкологичен център – Пловдив”, съобщиха за  Радио „Фокус“ - Пловдив  от Община Пловдив. \r\nОктомври е обявен за месец за борба с рака на гърдата още през 1985 година. Оттогава добива все по-голяма популярност и е повод жените да обърнат все по-голямо внимание на здравето си. В днешно време през октомври се предприемат активни разяснителни кампании относно причините, превенцията и лечението на болестта. Онколозите напомнят, че периодичните профилактични прегледи са решаващи за навременна диагностика и успешно лечение на заболяването.  \r\nПо този повод Комплексният онкологичен център в Пловдив започна масови профилактични мамологични и гинекологични прегледи на всички жени, работещи в Община Пловдив. Инициативата е на ръководството на Общината и специализираното лечебно заведение и целта е ранно откриване на евентуални заболявания. \r\nСъздадена е организация на всички жени да се направят освен преглед, ехографски изследвания и цитонамазка.", "date": "2018.10.04", "title": "Пловдив: Профилактични акушеро-гинекологични и мамологични прегледи ще се проведат в Комплексния онкологичен център"}
{"url": "http://www.focus-news.net/news/2018/10/04/2574357/plovdiv-za-chetvarta-poredna-godina-kompleksat-za-sotsialni-uslugi-za-detsa-i-semeystva-uchastva-v-natsionalni-informatsionni-sedmitsi-na-osinovyavaneto.html", "text": "За четвърта поредна година Комплексът за социални услуги за деца и семейства - Пловдив участва в Национални информационни седмици на осиновяването, организирана от Българска асоциация „Осиновени и осиновители”. Това съобщиха за  Радио „Фокус“ - Пловдив  от асоциацията. По време на информационните седмици се провеждат много събития в различни градове в страната, срещи с осиновени хора, семейства с осиновени деца и специалисти. Тази година екипът на Комплекса за социални услуги за деца и семейства - Пловдив ще се включи в инициативата с организиране на дискусионна среща „И какво като съм осиновен?!” – откровен разговор за живота и преживяванията на осиновеното дете между осиновители, педагози от детски градини и училища, и професионалисти, работещи в социалната сфера. Всички заедно ще търсят отговори на въпроси, свързани с преживяванията на детето, тайната на осиновяването и какво е да бъдеш родител. Събитието ще предложи пространство, в което всеки от участниците ще може да сподели своите притеснения, трудности и успехи. \r\nВодещ на срещата е Дора Прангаджийска, психолог и психотерапевт с дългогодишен опит в работата с осиновители и осиновени, автор на книгата „Благодаря ти, мамо. Пътят на осиновения от гнева до прошката“, представяща нейният личен опит свързан с осиновяването ѝ. През 2018 година г-жа Прангаджийска прие предизвикателството да партнира на екипа на Комплекса като водещ на групи за подкрепа на осиновители. \r\nСрещата ще бъде открита от Георги Титюков, зам.-кмет с ресор „Спорт, младежки дейности и социална политика” на Община Пловдив. \r\nТемата за осиновяването и предизвикателствата, свързани с този процес, е изключително актуална в навечерието на обсъждане на нова Стратегия за детето 2019 – 2030 година. Един от принципите на таза стратегия е осигуряване на равни възможности и недискриминация. В този смисъл един от съществените проблеми през последните години се очертава тайната на осиновяването, както за биологичните родители, така и за детето и неговото осиновително семейство. Всяко дете има право да запази своята идентичност, да знае своя произход, но в контекста на настоящата нормативна рамка тези права на осиновените деца биват нарушавани в една или друга степен – чрез смяна на име, подмяна на история, произход и поддържане на тайна на осиновяването. Екипът на Комплекса за социални услуги за деца и семейства - Пловдив подкрепя процеса на осиновяване в различните му етапи, като натрупаният опит е повече от 10 години. \r\nПрез 2017 г. са обучени 42 семейства на кандидат-осиновители и са подкрепени 11 семейства в период на следосиновително наблюдение. От началото на 2018 г. е проведено обучение за кандидат-осиновители за 9 групи с общо 50 семейства. През месец септември 2018 г. се въведе изцяло обновена обучителна програма, в съответствие с утвърдената такава от Министъра на труда и социалната политика през месец май. Освен броят на часовете, който се увеличава от 40 на 50 часа, в обучението се включват и външни специалисти – лекар и специалисти по оказване на първа долекарска помощ. През настоящата година са поведени 4 срещи на група за подкрепа на осиновители, в които са участвали 30 семейства. \r\nКъм месец октомври 2018 година екипът на Център за обществена подкрепа работи с 22 деца, вписани в регистър за осиновяване, за които се изготвя периодично оценка и характеристика; със 17 осиновени деца и 9 семейства, които са в двугодишен период на следосиновително наблюдение. \r\nПо информация на Агенция „Социална подпомагане” към 31 декември 2017 г. броят на децата, вписани в регистрите за осиновяване на територията на България, е 2 127, а на семействата – 1486; към 31 март 2018 г. в регистъра са вписани 1 464 семейства кандидати за осиновяващи. За периода 01 януари 2018 г. – 31 март 2018 г. са взети 295 решения за определяне на осиновяващ за деца. \r\nВ регионален мащаб статистиката сочи, че броят на децата, вписани в регистър на деца, които могат да бъдат осиновени при условията на пълно осиновяване, воден от Регионална дирекция „Социално подпомагане“ -Пловдив, е 109, от които 52 здрави и 57 деца със заболявания и/или увреждания. В периода от 01 януари 2018 г. до 30 септември 2018 г. са осиновени общо 28 деца, от които 18 национално с решение на Окръжен съд гр. Пловдив и 10 международно с решение на Софийски градски съд. За сравнение през миналата 2017 година са осиновени общо 38 деца, а именно: допуснато пълно осиновяване за 22 деца с решения на Окръжен съд - Пловдив и за 16 деца с решение на Софийски градски съд. \r\nИнтересът към дискусията е голям, а очакванията на всички са все повече и по-добре да се разбира света на осиновеното дете. Да се планират и предоставят такива услуги, които да дават отговори на повече въпроси,  да се създава среда, в която всяко дете да се чувства, обичано, щастливо и прието такова каквото е – със своите силни и слаби страни, със своята история и идентичност, със своята уникалност и неповторимост, защото „И какво като съм осиновен!?“ и аз съм тук….", "date": "2018.10.04", "title": "Пловдив: За четвърта поредна година Комплексът за социални услуги за деца и семейства участва в Национални информационни седмици на осиновяването"}
{"url": "http://www.focus-news.net/news/2018/10/04/2574359/prof-kalin-gaydarov-kriminalen-psiholog-lipsata-na-doverie-kam-institutsiite-orientira-horata-kam-samorazpravi.html", "text": "Липсата на доверие към институциите ориентира хората към саморазправи. Това каза за сутрешния блок „Добро утро, България“ на  Радио „Фокус“  криминалният психолог проф. Калин Гайдаров. Саморазправите най-често се наблюдават при съседски конфликти или преразпределение на бизнес пространство, обясни той. „Институциите са капитулирали и не искат или не могат да бъдат в полза на обществото. Те работят за самите себе си, доколкото това е необходимо, за да може да се поддържа някакво статукво, някакъв екзистенс-минимум. Обществената институция, която и да е тя, е създадена да служи на обществото, да бъде в полза на обикновения гражданин, а не да бъде в собствена полза“,  обясни проф. Калин Гайдаров. Той каза още, че престъпният ум не съществува сам по себе си, а се поражда в определен исторически, икономически и политически контекст. Ако хората като социални граждани и институциите работят в полза на другия, а не егоистично, то тогава престъпният ум няма да бъде водещ, обясни криминалният психолог.", "date": "2018.10.04", "title": "Проф. Калин Гайдаров, криминален психолог: Липсата на доверие към институциите ориентира хората към саморазправи"}
{"url": "http://www.focus-news.net/news/2018/10/04/2574360/mrrb-chetiri-vmesto-shest-rayona-ot-nivo-dve-predvizhda-proektat-za-izmenenie-i-dopalnenie-na-zakona-za-regionalnoto-razvitie.html", "text": "Четири вместо шест района от ниво две предвижда проектът за изменение и допълнение на Закона за регионалното развитие. Законопроектът е публикуван за обществено обсъждане. Това съобщиха от пресцентъра на  Министерството на регионалното развитие и благоустройството . Промяна на броя и обхвата на районите от ниво 2 в страната предвижда проектът за изменение и допълнение на Закона за регионалното развитие. Предлага се те да бъдат четири вместо сегашните шест: Дунавски, Черноморски, Югозападен и Тракийско-Родопски.  \r\nПодготвеният от Министерството на регионалното развитие и благоустройството законопроект е публикуван за обществено обсъждане на интернет страницата и в Портала за обществени консултации. С него трябва да се оптимизират процесите на планиране на регионалното и пространственото развитие и да се създаде по-устойчив във времето обхват на районите от ниво 2, като те няма да имат центрове. Дунавският район ще включва областите Видин, Монтана, Враца, Плевен, Ловеч, Габрово, Велико Търново, Русе, Разград, Силистра и Търговище. В обхвата на Черноморския район ще са областите Шумен, Добрич, Варна, Бургас, Ямбол и Сливен. В Югозападния район ще бъдат включени областите Софийска, София-град, Перник, Кюстендил и Благоевград. Тракийско-Родопският ще обхваща областите Пазарджик, Пловдив, Стара Загора, Хасково, Кърджали и Смолян. \r\nЗаконопроектът предвижда разширяване на правомощията и въвеждане на двустепенен модел на управление на съветите за регионално развитие, който включва управленски и експертно-технически състав. Те ще изпълняват функции за изпълнението на програми, съфинансирани от ЕС или финансирани от държавния бюджет и други финансови източници, включително, по отношение на съгласуване, избор и оценка на проекти. Същата функция ще имат по отношение на проекти, финансирани от държавния бюджет и други източници, включително финансови инструменти. Регионалните съвети ще имат консултативна функция при изготвянето на плановете за интегрирано развитие на общините в съответния район от ниво 2. \r\nПроектът за промяна на закона предвижда Националната концепция за регионално и пространствено развитие да бъде със срок до 15 години, с изключение на елементите на техническата инфраструктура, които се планират за период до 30 години. Седемгодишен ще е срокът на плановете за развитие на районите от ниво 2. Изключение от тях ще правят също елементите на техническата инфраструктура. Също седемгодишен е и срокът на плановете за развитие на общините. Плановете и документите, свързани с действията на съответните органи по тяхното изработване, одобряване, приемане, изпълнение, наблюдение и оценка, ще бъдат съхранявани в единна информационна платформа. За целите на регионалната политика се предвижда въвеждане на географска информационна система.", "date": "2018.10.04", "title": "МРРБ: Четири вместо шест района от ниво две предвижда проектът за изменение и допълнение на Закона за регионалното развитие"}
{"url": "http://www.focus-news.net/news/2018/10/04/2574362/blagoevgrad-v-tsentara-za-lichnostno-i-tvorchesko-razvitie-na-detsata-shte-bade-otkrita-novata-uchebna-godina.html", "text": "Центърът за личностно и творческо развитие отново ще посрещне талантливите деца на Благоевград. Това съобщиха от пресцентъра на  Общината . Началото на новата учебна 2018/2019 година ще бъде поставено в квартал „Вароша“ днес. В 17.00 часа всички възпитаници от Центъра ще се съберат, за да посрещнат новото начало. С кратка музикално-танцова програма децата на Благоевград ще зарадват своите родители, като ще припомнят научените до момента неща в Центъра. \r\nЦентър за личностно и творческо развитие на децата на Благоевград работи за развитието и утвърждаването на духовните ценности, добрите практики в развитието на гражданското общество, образованието и културата. В Центъра работят професионалисти в различни области на науката, изкуствата и културата. Вдъхновени от желанието за постигане на високи успехи сред възпитаниците си и насърчаването на тяхната инициативност и бъдеща социална и професионална реализация чрез изкуство, наука и култура.", "date": "2018.10.04", "title": "Благоевград: В Центъра за личностно и творческо развитие на децата ще бъде открита новата учебна година"}
{"url": "http://www.focus-news.net/news/2018/10/04/2574364/pregled-na-osnovnite-temi-v-shumenskiya-pechat.html", "text": "„Атрактивни парни локомотиви ще преминат през гара Шумен“ е водещото заглавие във вестник  „Шуменска заря“ . На 6 и 7 октомври „БДЖ - Пътнически превози” ЕООД ще организира атракционни пътувания по различни маршрути в страната за любителите на железопътния транспорт и ретро подвижния състав. Пътуванията са част от инициативите на националния железопътен превозвач по повод отбелязването на 130 години от създаването на Български държавни железници – „130 години пътуваме заедно”. „Премиера на шуменски танцов спектакъл“ е заглавие от стр. 2 в броя. На 10 ноември от 19.00 часа в камерната зала “Рада Спасова” на ДКТ “Васил Друмев”, премиерно ще бъде представен авторският танцов спектакъл „Невъзможност в най-чист” на хореографа Стефания Георгиева – актриса в шуменската трупа. Композитори са Добромир Кисьов и Константин Кучев, а изпълнители на творбите им – контрабасистът Добромир Кисьов, виолончелистът Руси Бръчков и изпълнителят на кахон Денислав Димитров. Танците на сцената изпълняват Калина Георгиева и Стефания Георгиева. „Ремонтират съдебната сграда за 39 000 лева“, пише изданието. Цялостен ремонт на фасадата на съдебната сграда започна. Обществената поръчка, проведена от Висщия съдебен съвет, бе за ремонт по фасадата, но да се запази максимално автентичният й вид. Сградата ще бъде оцветена по оригинални цветови решения, защото е паметник на културата. Дейностите са демонтаж на елементи по фасадата и покрива, премахване на разрушена мазилка, монтиране на подменени елементи по фасадата и покрива, външна мазилка, мазилка по корнизи и пиластри, шпакловка и грунд преди боядисване, боядисване в два цвята. Прогнозната стойност на поръчката бе 51 666, 666 лв. „Международна конференция за управление на хора с шуменско участие“, информира ежедневникът. На 12 октомври в София ще се проведе ХХ международна конференция на тема „Новият HR, нова среда, нови възможности“. Информация за събитието сподели  Христо Стоянов, член на управителния съвет на БАУХ и мениджър „Човешки ресурси“ на шуменската фирма „АРТЕМИС“ ООД. „Програмата на конференцията е изключително практически ориентирана. Това беше приоритетно в препоръките на нашите колеги-членове на асоциацията към нас, управителният съвет на БАУХ“, сподели Стоянов. „314 нарушения на трудовото законодателство през септември“, съобщава изданието. Контролната дейност на Инспекцията по труда в Шумен е констатирала 314 нарушения на трудовото законодателство. Повечето, 183 от тях, са по Закона за здравословни и безопасни условия на труд.", "date": "2018.10.04", "title": "Преглед на основните теми в шуменския печат"}
{"url": "http://www.focus-news.net/news/2018/10/04/2574366/plovdiv-otkrit-urok-az-i-moeto-kuche-bez-strah-shte-se-provede-v-detska-gradina-chayka.html", "text": "Кметът на район „Източен“ Николай Чунчуков ще бъде гост на открит урок на тема „Аз и моето куче – без страх“ в ДГ „Чайка“ от 9.30 часа. Това съобщиха за  Радио „Фокус“ - Пловдив  от Общината. Децата от втора група ще са домакини на проявата, свързана с грижата за животните като домашни любимци. На гости ще им бъдат още ветеринарни лекари, които ще им разкажат как да се грижат за любимците. Изненадата ще бъде терапевтичното куче МОН, което специално ще се готви за срещата с децата. На открития урок ще присъстват студенти по специалността „Предучилищна педагогика“ в ПУ „П. Хилендарски“, съобщи директорът Мария Петрова.", "date": "2018.10.04", "title": "Пловдив: Открит урок „Аз и моето куче – без страх“ ще се проведе в Детска градина „Чайка“"}
{"url": "http://www.focus-news.net/news/2018/10/04/2574365/burgas-dvizhenieto-se-osashtestvyava-pri-stesnenie-na-lentata-za-dvizhenie-po-pat-slanchev-bryag-burgas-pri-km-223-v-rayona-na-mestnostta-lahana.html", "text": "Движението се осъществява при стеснение на лентата за движение по път Слънчев бряг – Бургас при км 223 в района на местността Лахана. Скоростта на движение се намалява до 60 км/ч. Движението се регулира от пътни знаци. Срок до 31 октомври 2018 г. Това съобщи за  Радио „Фокус“ - Бургас  дежурният от Областно пътно управление. С нормална интензивност се осъществява движението.   \r\nНатоварен е трафикът по основните бургаски улици и булеварди. Интензивно е движението по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“, както и в посока от и към жилищен комплекс „Меден Рудник“. Натоварено е движението и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.10.04", "title": "Бургас: Движението се осъществява при стеснение на лентата за движение по път Слънчев бряг – Бургас при км 223 в района на местността Лахана"}
{"url": "http://www.focus-news.net/news/2018/10/04/2574363/vladimir-putin-sled-sreshtata-s-avstriyskiya-kantsler-ne-iskam-evropa-da-bade-kato-balgariya.html", "text": "След разговорите с австрийския канцлер Себастиан Курц, държавният глава на Руската федерация Владимир Путин изрази надежди, че по повод проекта „Северен поток“ Европа няма да постъпи като България, която се отказа от изпълнението на „Южен поток“, предава македонската информационна агенция  „Макфакс“ . \r\n„Никой не би искал цяла Европа да изглежда като България и да покаже слабост и неспособност да защитава националните си интереси“, цитира агенцията думите на Путин, изречени след разговорите му с Курц в Санкт-Петербург. \r\nПрез 2014 г. България се отказа от „Южен поток\" под натиска на Европейския съюз. По-рано тази година София изрази готовност да продължи на своя територия едно от разклоненията на газопровода „Турски поток\" като алтернатива на предишния проект. Тереза Герова", "date": "2018.10.04", "title": "Владимир Путин след срещата с австрийския канцлер: Не искам Европа да бъде като България"}
{"url": "http://www.focus-news.net/news/2018/10/04/2574361/varna-remonti-se-izvarshvat-po-patishtata-devnya-suvorovo-i-valchi-dol-suvorovo.html", "text": "Частични ремонтни дейности се извършват на пътя между Девня и Суворово и на пътя Вълчи дол – Суворово, предаде репортер на  Радио „Фокус“ – Варна . От пътната агенция призовават водачите да преминават с повишено внимание през двата участъка. Към този час в областта няма данни за инциденти, които да затрудняват движението. По информация на Областното пътно управление временни ограничения на движението има само на автомагистрала Черно море след Варна, където до 23 декември трафикът ще се осъществява двупосочно в едното платно към Бургас. В участъка се извършват превантивни ремонтни дейности на асфалтовата настилка преди зимния сезон. От Агенция „Пътна инфраструктура“ призовават шофьорите да се движат с повишено внимание и съобразена скорост. Движението в участъка Кранево – Варна все още е ограничено за движение на моторни превозни средства над 10 тона при 83 км. Обходният маршрут е през Кичево и Оброчище. Движението по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.10.04", "title": "Варна: Ремонти се извършват по пътищата Девня – Суворово и Вълчи дол – Суворово"}
{"url": "http://www.focus-news.net/news/2018/10/04/2574367/kyustendil-s-normalna-intenzivnost-e-trafikat-po-avtomagistrala-struma-glaven-pat-e-79-i-po-napravlenieto-sofiya-kyustendil-slabo-natovareno-e-dvizhenieto-kam-gkpp-gyueshevo.html", "text": "Поради изграждане на надземно съоръжение е въведена временна организация на движението в участъци от пътищата Кочериново – Рила и Смочево – Рила. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведената временна организация на движение се налага поради изграждане на надземно линейно съоръжение. Движението ще бъде спирано в интервали от по 10 минути, до 4 октомври, включително. С нормална интензивност е трафикът по автомагистрала „Струма”, главен път Е-79, както и по направлението София – Кюстендил. Слабо натоварено е движението в посока ГКПП „Гюешево”. \r\nПродължават частичните ремонти на асфалтовата настилка в участъци от пътя Таваличево – Бобов дол. Водачите на моторни превозни средства трябва да се движат с повишено внимание. Срокът за приключване на ремонта е 5 октомври. Остава в сила временната организация да движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента поради ремонтни дейности на аварирал водопровод. Затворена е рентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилския манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът за временната организация за движение е до 31 октомври.   \r\nВенцеслав ИЛЧЕВ", "date": "2018.10.04", "title": "Кюстендил: С нормална интензивност е трафикът по автомагистрала „Струма”, главен път Е-79 и по направлението София – Кюстендил, слабо натоварено е движението към ГКПП „Гюешево”"}
{"url": "http://www.focus-news.net/news/2018/10/04/2574373/pss-dobri-sa-usloviyata-za-turizam-v-po-niskite-chasti-na-planinite.html", "text": "Добри са условията за туризъм в по-ниските части на планините. Това съобщиха за  Агенция „Фокус“  от  Планинска спасителна служба (ПСС) при БЧК . По билата духа силен вятър с преминаваща мъгла. Сутрешните температури са от -2 до 5 градуса. Лифтовите съоръжения не работят. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.04", "title": "ПСС: Добри са условията за туризъм в по-ниските части на планините"}
{"url": "http://www.focus-news.net/news/2018/10/04/2574371/parlamentat-utvardi-obraztsi-na-deklaratsii-po-antikoruptsionniya-zakon-za-chlenovete-na-ministerski-savet.html", "text": "Парламентът утвърди образци на декларации по Антикорупционния закон за членовете на Министерски съвет, предаде репортер на  Агенция „Фокус “.  „За“ проекторешението гласуваха 151 народни представители, без „против“ и „въздържали се“.  Точката бе включена като точка първа в началото на днешното пленарно заседание. Членовете на Министерски съвет трябва да декларират, че не заемат длъжност и не извършват дейност, която е несъвместима с положението им, както и че не заемат друга държавна длъжност, не упражняват търговска дейност, не са управители, търговски посредници, ликвидатори или синдици. Изискванията на декларацията са още членовете на Министерски съвет да не упражняват свободна професия, с изключение на научна или преподавателска дейност или упражняване на авторски и сродни права, както и да не са  ръководители на предизборен щаб на партия, коалиция от партии или инициативен комитет. \r\nДеница КИТАНОВА", "date": "2018.10.04", "title": "Парламентът утвърди образци на декларации по Антикорупционния закон за членовете на Министерски съвет"}
{"url": "http://www.focus-news.net/news/2018/10/04/2574372/dobrich-prodalzhavat-remontnite-deynosti-na-asfaltova-nastilka-po-chetiri-uchastaka-ot-vtoroklasnata-patna-mrezha.html", "text": "Продължават ремонтните дейности на асфалтова настилка по четири участъка от второкласната пътна мрежа. Времето в Добрич е слънчево, тихо е, пътните настилки са сухи, предаде кореспондентът на  Радио „Фокус” – Варна . До края на месец октомври продължава ремонтът на част от Околовръстния път на Добрич. Движението на автомобили се осъществява с повишено внимание и се регулира с пътни знаци. Срокът за приключване на ремонта по пътя за Силистра е 22 октомври. Там също се ремонтира частично асфалтова настилка. Ремонт на асфалтова настилка в два участъка се извършва по второкласния път Добрич - Варна. Движението се регулира с пътни знаци. Дейностите продължават до 30 ноември. Няма въведени ограничения на движението на автомобили в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща.  \r\nЖулиета НИКОЛОВА", "date": "2018.10.04", "title": "Добрич: Продължават ремонтните дейности на асфалтова настилка по четири участъка от второкласната пътна мрежа"}
{"url": "http://www.focus-news.net/news/2018/10/04/2574369/georgi-svilenski-bsp-zdraveopazvaneto-u-nas-ne-tryabva-da-e-mashina-za-pari-to-tryabva-da-e-obarnato-kam-horata.html", "text": "Хората от Златоград поискаха държавата да отпусне повече пари за култура. Според тях читалищата тънат в мизерия, а няма помощ и за самодейните културни състави. Те поискаха от народните представители от ПГ на „БСП за България” Георги Свиленски, Христо Проданов, Веска Ненчева и доц. Георги Йорданов държавата да не бъде мащеха за културата. Това съобщиха от пресцентъра на  НС на БСП . Освен това се поинтересуваха и от предложенията на левицата във Визията за здравеопазването. „Здравеопазването у нас не трябва да е машина за пари. То трябва да е обърнато към хората. При сегашния модел, то е по посока на пълната комерсиализация и затова носи негативни последствия за хората, няма нито равенство нито солидарност. Финансовият резултат стана водещ критерий”. Това каза в Златоград  зам.-председателят на ПГ на „БСП за България” Георги Свиленски  на представянето на „Визия за България” пред гражданите. „Нашата основна цел е да върнем държавата в управлението, регулацията и контролът на здравеопазването, за да гарантираме на всеки достъп до него”, добави той. Гражданите на Златоград проявиха интерес към заложените във Визията политики за малките земеделски производители. Свиленски обясни, че целта на левицата е те да бъдат подпомогнати. „Предвиждаме диференцирано субсидиране и ограничаване на едрите земеделски производители, както и таван на субсидията до 60 000 лв. Искаме да има специално финансиране на малките производители\", каза зам.-председателят на ПГ на „БСП за България” \r\nНародният представител и зам.-председател на ПГ на „БСП за България” Христо Проданов запозна гражданите на Златоград с идеята на левицата за всеки регион да бъде изработена визия за развитие. Той бе аплодиран от златоградчани, които споделиха, че в региона изобилстват минералните извори. „Ако Златоград бъде подпомогнат, именно в тази насока, тук ще се развие спа – туризмът. Не може всички населени места да се гледат еднакво. Всеки има специфики и ние затова искаме да обърнем внимание именно на тях, за да сме в полза на хората”, каза Проданов. \r\nЗлатоградчани питаха доц. Георги Йорданов какво предвижда Визията за здравеопазването. Той беше категоричен, че предложеният модел не може да работи за хората, тъй като е заложен на порочна идея. „Ние искаме гарантиран достъп до безплатно и навременно медицинско обслужване, както и аптечни услуги 24 часа в денонощието за здравноосигурените лица, както и държавно гарантиран базов пакет от медицински услуги, заплащан с публични финансови ресурси”, каза доцентът. Според народния представител Веска Ненчева на изхода на образователната система трябва да имаме образовани, знаещи и можещи български граждани, обичащи родината, готови за ефективно участие в пазара на труда и в обществения живот. Тя добави още, че трябва да има равни права за всички ученици.  \r\n„Защо няма още електронно правителство? Само за един подпис, на който и да е документ, трябва да ходим до Смолян. Това са и разходи, и време. Няма как да отсъстваме от работа, за да ходим за един подпис до областния град”. Това заявиха хората от Доспат пред  народните представители от ПГ на „БСП за България” Антон Кутев, Анелия Клисарова, Петър Витанов и Пенчо Милков  по време на представянето на „Визия за България”. Те се оплакаха, че кръгове, близки до управляващата партия, искат да развалят стадиона на града, за да направят градска градина и по този начин да усвояват европейски пари. „Имаме нужда от стадиона, защото децата трябва да спортуват. Не си го даваме. Той е наш”, категорични бяха хората. И в Доспат се интересуваха от здравеопазването, защото хората искат да запазят болницата си. И при този проблем, те бяха категорични, че Смолян е прекалено далеч, за да ходят да се лекуват. Проф. Анелия Клисарова беше категорична, че с Визията, левицата иска да даде достъп на всеки български гражданин до здравеопазване. Тя успокои хората, че БСП е против това-  гражданите да си доплащат за здраве, при положение, че се отделя такъв голям бъджет от дюржавата. Хората от Доспат казаха, че заплатите им са ниски, за да си позволят да ходят в частни болници. „Ние искаме да премахнем търговския статут на държавните лечебни заведения и да го заменим с нов, който да отговаря на социалния характер, същност и насоченост на здравеопазването. Нужна е нова система за контрол на разходите, обвързана с качество и резултати”, каза проф. Клисарова.  \r\nСпоред народния представител Антон Кутев на Доспат трябва да се помогне по различен начин от останалите региони, защото той е уникален и проблемите на хората не могат да се разглеждат по един и същ начин, както в останалите региони на страната. „Затова е нужна визия за всеки отделен регион, за да отговаря на истинските нужди на хората”, каза още той. Кутев добави, че до този момент от управляващата коалиция няма истинска визия за решаване на проблемите в страната, докато левицата е започнала този разговор с хората, за да чуе техните предложения, защото именно те се сблъскват с проблемите ежедневно.  \r\nХората се оплакаха, че все по-малко деца се раждат, а младите бягат или в големите градове, или в чужбина, за да могат да издържат близки и роднини. „Страната е в демографска катастрофа, заради това имаме конкретни  предложения за решаването на този тежък проблем. Политиката за майчино здравеопазване има нужда от спешна промяна. Високата детска смъртност, преждевременните раждания и недоносените деца имат тясна връзка с качеството на майчиното здравеопазване и достъпа до адекватна акушеро-гинекологична помощ. Има проблеми и в образователната система. В някои райони близо 20% от децата са напуснали училище, а за последните десет години учениците в професионалното образование са намалели с една четвърт”, каза народният представител Пенчо Милков. По думите му държавата трябва да вложи всички усилия за решаването на проблема с демографската криза, защото цели региони от страната ще бъдат напълно обезлюдени след няколко години.  \r\nНародният представител Петър Витанов представи всички основни идеи от „Визия за България”, защото доспатлии поставяха множество важни и актуални въпроси. Те бяха свързани с увеличение на доходите, преизчисление на пенсиите и възможностите за повишаване на жизнения стандарт на хората в Доспат. В края на срещата част от хората поискаха да се снимат с народните представители от ПГ на „БСП за България”. \r\n„Визия за България” е отворен документ. Затова сме пред вас - да споделим нашите идеи и да чуем вашите предложения, за да помогнем, заедно, страната да излезе от тази тежка криза. В нея сме заложили на няколко основни стълба- икономика, образование, здравеопазване.  Всичко това ще ни помогне да се справим с тежката демографска катастрофа\". Това каза  народният представител Георги Търновалийски  в гр. Мадан по време на представянето на Визията. Хората от Мадан отправиха множество въпроси, свързани с повишаването на доходите, преизчислението на пенсиите, проблема със здравеопазването и образованието. Те подкрепиха идеите на левицата за решението на тези проблеми, като настояха да няма търговски дружества в здравеопазването. Хората попитаха и за мерките, които предвижда Визията в областта на земеделието. Народният представител от ПГ на „БСП за България” Румен Георгиев обясни, че целта на левицата е да бъдат формирани ефективни производствени структури, да се подпомагат сдруженията и кооперациите като база за развитие на средните и дребните производители. Народният представител Чавдар Велинов прие и писмените предложения на хората от Мадан и ги призова да споделят Визията с приятели и съграждани.", "date": "2018.10.04", "title": "Георги Свиленски, БСП: Здравеопазването у нас не трябва да е машина за пари, то трябва да е обърнато към хората"}
{"url": "http://www.focus-news.net/news/2018/10/04/2574375/dobrich-obshtinskiyat-savet-otlozhi-razglezhdaneto-na-predlozhenieto-za-finansovo-podpomagane-na-zasegnatite-ot-vandalskite-proyavi-v-grobishtniya-park.html", "text": "Общинският съвет отложи за разглеждане на редовна сесия предложението на кмета Йордан Йорданов за финансово подпомагане на лицата, засегнати от вандалските прояви в мюсюлманската част на гробищния парк миналия месец. Мотивът е предложението да бъде разгледано от всички постоянни комисии. Към днешна дата то е било разгледано от две комисии. По правилник това дава възможност предложението да бъде включено в дневния ред на днешното заседание, предаде кореспондент на  Радио „Фокус” – Варна . 35 общински съветници гласуваха, като 18 от тях със „за“, 8 – „против“ и 9 „въздържал се“. Предстои предложението да бъде разгледано и в комисиите по бюджет и култура и вероизповедания.  \r\nНа 6 септември тази година в гробищния парк на град Добрич бе извършено вандалско посегателство върху множество надгробни паметници на покойници мюсюлмани. След обстоен анализ на възникналата ситуация заедно с Общинското предприятие „Обреден дом“ и огледи на място е установено, че са повредени 30 надгробни знака. Двадесет и два от тях са само отлепени от бетонната основа, върху която са поставени и могат да бъдат ремонтирани, като се възстанови техният първоначален вид. Осем надгробни знаци са изцяло разрушени и не е възможно да бъдат ремонтирани и възобновени. Необходимо е те да бъдат подменени.  \r\nСлед направено от страна на Общината проучване и анализ, необходимите финансови средства по ремонтите и подмяната на елементите на надгробните знаци ще възлязат на обща стойност до 2 500 лв. Засегнатите лица ще бъдат подпомогнати с до 40 лв. за ремонт на надгробен знак и до 200 лв. за подмяна на такъв. Финансовите средства ще бъдат отпуснати след подадено заявление от правоимащо лице и представена фактура за извършената услуга. Сумата ще бъде осигурена от Резерва за непредвидени и неотложни разходи на Община град Добрич.  \r\nЖулиета НИКОЛОВА", "date": "2018.10.04", "title": "Добрич: Общинският съвет отложи разглеждането на предложението за финансово подпомагане на засегнатите от вандалските прояви в гробищния парк"}
{"url": "http://www.focus-news.net/news/2018/10/04/2574368/daily-sabah-turskiyat-parlament-razshiri-mandata-za-voenni-operatsii-v-siriya-i-irak.html", "text": "Турският парламент ратифицира предложение за разширяване на правомощията на държавата за започване на трансгранични военни операции в Северен Ирак и Сирия за период от още една година, съобщава вестник  Daily Sabah . \r\nПредложението, внесено от турския кабинет, ще позволи на турската армия да провежда трансгранични операции от 31 октомври 2017 г. до 30 октомври 2018 г. Последното удължаване на мисиите бе прието на 23 септември 2017 г. \r\nДекретът, който се подновява ежегодно след 2014 г., позволява на Турция да изпраща войски на южната си граница, ако ситуацията в Ирак и Сирия представлява заплаха за националната й сигурност. Той също така позволява на чуждестранните сили да използват турските въздушни бази.  \r\nВ предложението се посочва, че Турция отдава голямо значение на защитата на териториалната цялост, националното единство на и стабилност на Ирак.  \r\n„Въпреки това „Работническата партия на Кюрдистан“ и „Ислямска държава“ представляват пряка заплаха за регионалния мир, стабилността и сигурността на нашата страна\", се казва в текста на документа.  . Тереза Герова", "date": "2018.10.04", "title": "Daily Sabah: Турският парламент разшири мандата за военни операции в Сирия и Ирак"}
{"url": "http://www.focus-news.net/news/2018/10/04/2574370/plovdiv-v-grada-shte-se-provede-finalno-sabitie-na-kampaniyata-mesets-v-pomosht-na-zhivotnite-i-horata-koito-gi-obichat.html", "text": "Председателят на Общинския съвет Савина Петкова и заместник-кметът Розалин Петков ще присъстват на финалното събитие на кампанията „Месец в помощ на животните и хората, които ги обичат“. То ще се проведе днес от 10.30 часа в Общинския приют за кучета в Международния ден за защита на животните – 4 октомври. Това съобщиха за  Радио „Фокус“ - Пловдив  от Общината. На присъстващите ще бъдат представени новите специализирани пространства за малки кученца, пред които ще бъде засадено дърво. Богатата програма включва още изложби, благотворителен базар, демонстрации и съвети на ветеринари. Ще бъдат представени рубриката „Вземи си куче от приюта“ на сайта на Общината, както и филма на БНТ – Пловдив, посветен на работата на приюта. \r\nЩе се проведат също изложба с рисунки, есе и стихове на приятели на приюта от община Марица  – деца от Народно Читалище „Архангел Андонов 1928 г.“, с. Царимир и ОУ „Граф Николай Игнатиев“, с. Граф Игнатиево; тематичен базар с участието на слънчевите деца от Сдружение „Паралелен свят“ и ученици от ПГО „Ана Май“ – Пловдив; забавна игра за учениците от ОУ „Яне Сандански“ - „Не стреляй по животните! Стреляй по балони!“; безплатен кръвен тест за диабет на всички кучета от приюта – подарък от Пловдивско киноложко дружество; Прегърни куче – стани по-добър и предай нататък! – кръстниците на приюта – кучето–терапевт Мон и неговата собственичка. Ученици от Национална гимназия по сценични и екранни изкуства в Пловдив ще оставят цветно настроение по стените на новоизграденото бебешко отделение в приюта.", "date": "2018.10.04", "title": "Пловдив: В града ще се проведе финално събитие на кампанията „Месец в помощ на животните и хората, които ги обичат“"}
{"url": "http://www.focus-news.net/news/2018/10/04/2574376/kathimerini-pritokat-na-migranti-v-severozapadna-gartsiya-prodalzhava-da-narastva.html", "text": "Докато бреговата охрана продължава да издирва двама души, изчезнали по-рано тази седмица след потъването на лодка, опитваща се да прекоси река Марица, властите в североизточния гръцки регион предупредиха за сериозен скок в незаконните пристигания на мигранти, отбелязва електронното издание на вестник  Kathimerini . \r\nРегионалните власти предупредиха, че само за един ден речната граница между Турция и Гърция е била премината от 150 мигранти от Сирия, Ирак и Афганистан, които не са разполагали с документи. От началото на годината за незаконно влизане на гръцка територия са арестувани около 11 000 души - близо три пъти повече, в сравнение с арестите, извършени през същия период на миналата година.  \r\nОт редакцията припомнят, че след инцидента турските гранични служители успяха да спасят четирима души. Открити бяха телата на петима души. Тереза Герова", "date": "2018.10.04", "title": "Kathimerini: Притокът на мигранти в Северозападна Гърция продължава да нараства"}
{"url": "http://www.focus-news.net/news/2018/10/04/2574378/pregled-na-osnovnite-temi-v-starozagorskiya-pechat.html", "text": "„Експертите на „Европа Ностра\" апелират: Превърнете Чинията в място за култура!“ е водещо заглавие на вестник  „Старозагорски новини\" . Изоставеният и подложен на саморазрушаване вече близо 30 години монумент на връх Бузлуджа да бъде опазен и използван за културни и образователни дейности, за да се превърне в място за събирания и събития, свързани с историята и изкуството, смятат експертите от „Европа Ностра“, чийто председател е световноизвестният оперен певец Пласидо Доминго. Тяхното официално становище се съдържа в разпространено съобщение от фондация „Проект Бузлуджа\". Трима европейски експерти - англичанинът арх. Граам Бел, французинът Лорен Леви-Строс и испанецът Марийо Аймери, посетиха паметника на 27 септември, след като преди това се срещнаха с вицепремиера Валери Симеонов и зам.-министъра на културата Румен Димитров, с които обсъдиха най-належащите мерки за опазването му.  \r\nСлед посещение на място представителите на „Европа Ностра\", която включи Бузлуджа сред 7-те най-застрашени паметници на територията на Европа, са категорични: необходимо е държавата да предприеме спешни мерки за спиране на разрухата чрез финансиране от Европейските структурни фондове. Условие за това е сградата да получи статут на паметник, като паралелно с придвижването на тази доста тромава бюрократична процедура трябва да се направят предварителните проучвания като архитектурно заснемане и конструктивно обследване, уточни арх. Дора Иванова, която е инициатор за спасяването на монумента, за чието изграждане през 70-те години на миналия ХХ век са били похарчени над 14 млн. лв. Екипът от специалисти, чийто окончателен доклад пред Европейската инвестиционна банка ще бъде предаден до края на годината, е получил уверенията на зам.-министър Димитров, че ще бъде ускорен процесът за предоставянето на статут на Чинията. Старозагорският областен управител Гергана Микова пък е изразила надеждата, че съвсем скоро студенти от УАСГ ще започнат работа по обследването на съоръжението.  „При инспектирането на сградата експертите, които имат огромен опит в различни области на културата, изкуството и финансирането им, бяха удивени от изключителната модерна архитектура, която е от европейско значение, и бяха шокирани от нейното окаяно състояние\", коментира арх. Дора Иванова. По думите ѝ те останали изключително впечатлени от уменията на хората, участвали в създаването на паметника, от майсторската изработка на мозайките и мраморните покрития, както и от природната красота на мястото. За тях Бузлуджа била част от колективната памет на България и на Европа, поради което нейното опазване е от европейско значение. Според арх. Иванова поне на този етап концерт на Пласидо Доминго сред разрушаващата се Чиния е в сферата на добрите пожелания. \r\n„За пръв път в България излезе истинската история на БКП“, пише още изданието Подробното изследване на българския политически емигрант проф. Никола Алтънков, събрано в книга, беше представено в Стара Загора на 2 октомври. „Може и да сте едва 32 души тук, в залата, но сте победители, а Българската комунистическа партия (БКП) е победена партия! Вярно, не и унищожена, а нейните наследници са живи и здрави, и... щастливи\", категоричен бе проф. Никола Алтънков при представянето на своята най-нова книга \"История на БКП 1919-1989\" в Регионалната библиотека „Захарий Княжески\" - Стара Загора. Сред присъстващите бяха наследниците на известни старозагорски фамилии, пострадали по време на т.нар. народна власт, видни юристи, както и местни политици от десния политически спектър. Доста интересен анонс към необичайната презентация направи Румен Леонидов, който е редактор и издател на книгата: \"Непрекъснато има премиери на различни книги, но събитието, което ни е събрало тук, е от съвсем друг мащаб. За първи път в България излиза истинската история на БКП. Това няма нищо общо с пропагандата, това е факт!\". Той отбеляза, че почти 30 години след краха на компартията не се е намерил историк, който да направи подобно изследване, включително и учени, свързани с лявото в България. По думите му в книгата на проф. Алтънков, която е над 800 страници, е събрано всичко, което е открито в архивите след промените насам, както и спомени на бивши партийни функционери. \"Тази книга е написана от антикомунист, но тя не е урок по антикомунизъм. Тя е урок по патриотизъм, по национализъм в най-чистия му вид - такъв, какъвто аз изповядвам!\", коментира още издателят. Като един от първите, които са имали досег с четивото още в процеса на издаването му, Леонидов подчерта, че от неговото съдържание става ясно, че много неща от историята на БКП не се знаят. Една част от тях са както за началото й, така и за времето малко преди тя се срути...  \r\n\"Преди падането на комунизма в България историята на БКП се преиздаваше през няколко години, а сега е антикварна рядкост, не може да се намери. Историята е важна, защото събитията се забравят, други се измислят. Знаете, който владее миналото, той владее и бъдещето. Който владее настоящето, пък владее миналото!\", заяви авторът на книгата проф. Никола Алтънков. Той е български политически емигрант в САЩ (1965-1995 г.) и лидер на организациите Български национален фронт (в изгнание). Роден е в София на 17 август 1932 г. Завършва английска филология в Софийския университет \"Климент Охридски\" и история в Калифорния, САЩ. Доктор по история от Калифорнийския университет в Санта Барбара и професор в същия, магистър на изкуствата от Института за чужди науки в Монтерей. Член е на Академията за политически науки в Ню Йорк от 1984 г. и на почетното социологическо общество \"Делта Тау Капа\" от 1975 г. Преподава в американски висши училища, работи в научни институти в САЩ. Автор е на трудове по история, политология, социология и икономика. Има над 200 публикации. В Стара Загора проф. Алтънков настоя презентацията да премине като дискусия. Пред публиката той уточни, че до 1989 г. историята на БКП се пишеше от колектив от историци от Института по история на БКП при ЦК и е издавана от партийното издателство \"Партиздат\". Последната такава история е от 1984 г. И до там!? От думите му стана ясно, че данните за дейността на БРСДП (т.с.) от 1891 до 1919 г. се намират в повечето популярни издания, които се занимават с историята на БКП в нейния най-ранен период. По-малко познати са събитията около основаването на Коминтерна и работата на българските комунисти в него, особено в годините 1919-1936. Всъщност 1919 г. е преломният момент, когато се слага кръст на социалдемокрацията и по подобие на болшевиките от СССР се минава на курс към \"световна революция\". В непринуден и крайно увлекателен разговор с публиката авторът на \"История на БКП 1919-1989\" развенча няколко грандиозни мита: \"Например голямата лъжа, че въоръжената борба е тръгнала от юни 1923 година, когато е извършен Деветоюнският \"кървав\" преврат, с който на власт идват \"кръволокът\" Цанков и ген. Вълков. Тогава те започват да колят българския народ и той няма какво друго да направи, освен да грабне оръжието и да се съпротивлява. Това е нещо, което е залегнало в нашата историография и дори в учебниците по история. И лозунгът беше - \"Помни 9-и юни, пази 9-и септември!\" и ето ви създаден мит! Но истината е друга. В моя труд показвам, че военната организация на БКП е започнала да действа още в 1919 г., когато партията се присъединява към Коминтерна и явно, и безсрамно на своя XXII конгрес (който е обявен за I конгрес на БКП) заявява, че поема курс на въоръжена революция. Оказва се обаче, че преди това, още по време на Първата световна война комунистите са събирали и складирали оръжие. От СССР се изпращат неимоверно голямо количество оръжие и пари на българските комунисти през 1919-1921 г., когато няма още и помен от преврата. Друга лъжа са десетките хиляди жертви, които комунистите били дали в борбата против фашизма и то още от 1923 г. Например в септемврийските събития (метежи) през 1923 г., които те наричат Септемврийско въстание, са били убити над 20 000 души. Вълко Червенков дори говори за стотици хиляди. А истината е, че убитите са 787. А самите комунисти са изтребили 835 свои противници. В \"кървавите нощи\", известни още като \"бял терор\", комунистите твърдят, че са били погубени между 20 000 и 50 000 души, а истината е, че жертвите са 672.  \r\nПри все че, според комунистите, в България е имало фашисти още от 1922-1923 г., то партизаните се появяват чак в 1941 година, когато Германия \"вероломно\" напада... своя съюзник СССР!?  \r\nКолко важна за тях е световната революция, планетарния комунизъм и мотора, който движи света към това \"светло\" бъдеще - съветския режим, става ясно и от процеса срещу Вапцаров и другарите му, за който проф. Алтънков разкри неизвестни досега факти. За този процес има запазени доста документи и протоколи. В тях е записано, че преди екзекуцията е позволено на Антон Попов да сключи брак със своето момиче. (Тук очите на Алтънков се насълзяват.) Последните думи на всички са: \"Да живее др. Сталин и СССР!\", като само един се сеща за родината и извиква: \"Да живее социалистическа България!\". Веднага след това от публиката репликираха, че за избитите хиляди от т.нар. Народен съд не се знае дори къде се намират костите им. Камо ли последните им слова...  \r\nНа финала на старозагорската среща проф. Алтънков изрази позиция, че трябва да се гледа по-оптимистично на развитието на България, която през последните няколко години е станала по-добро място за живеене. А на въпрос за прошката каза, че той би я дал, ако му бъде поискана. Но преди това трябва да има покаяние: \"Ако на комуниста не му отърва да се обърне към мен, то нека като добър християнин да отиде при своя изповедник. Да се изповяда, пречисти и получи прошка от отеца!\", заключи авторът.   \r\n„Люляково дърво цъфна през октомври в старозагорско село“ е друго заглавие от страниците на вестника. Люляково дърво цъфна през октомври в старозагорското село Змейово. Пролетните цветове раздават ухание в близост до гориста местност край селцето, на чиято територия се намира военният полигон \"Змейово\". Само преди месец медията ни видя как в същото село сливовите дървета узряха и цъфнаха едновременно. \"Това не е нещо ненормално, при тревистите растения отдавна има вторичен растеж. При дървесните не е имало масово досега и затова е интересно. И в двата случая става дума за едно и също нещо. Растенията събират определена температура на въздуха, след което цъфтят. Зависи също и от това кога е приключила вегетацията, тоест образуването на плод. Явлението не е случайно и ще се засилва. Климатичните промени дават отражение на растенията. Те просто трудно се адаптират. Това е причината\", коментираха за медията ни преподаватели от Аграрния факултет на Тракийския университет.", "date": "2018.10.04", "title": "Преглед на основните теми в старозагорския печат"}
{"url": "http://www.focus-news.net/news/2018/10/04/2574379/mvr-dvama-dushi-sa-zaginali-a-10-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 10 са ранени при 9  тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 64 леки пътни произшествия без пострадали.  \r\nОт началото на годината са станали 5122 пътни инцидента, при които са загинали 463 души, а 6554 са пострадали.  \r\nОт 1 януари до 3 октомври 2018 спрямо същия период на 2017 г. загиналите са с 20 по-малко (данните са на база съобщения от ОДМВР, те отразяват само моментното състояние и не се считат за окончателни).", "date": "2018.10.04", "title": "МВР: Двама души са загинали, а 10 са ранени при катастрофи в страната през изминалото денонощие"}
{"url": "http://www.focus-news.net/news/2018/10/04/2574381/epoka-e-re-kosovo-predstoyat-promeni-v-kabineta-v-prishtina.html", "text": "Прищинският ежедневник  Epoka e Re  публикува в статия, в която съобщава за предстоящи промени в състава на управляващия кабинет.  \r\nВестникът отбелязва, че нито министър-председателят Рамуш Харадинай, нито лидерът на „Демократическата партия на Косово“ Кадри Весели са приели оставката на министъра на правосъдието Абелард Тахири. И двамата са похвалили работата на министъра, оценявайки го като един от най-добрите в правителството. Харадинай обаче потвърди, че се очакват промени на министрите от „Демократическата партия на Косово“. Източници на изданието разкриват, че се очаква смяна в две от министерствата в Прищина.  Тереза Герова", "date": "2018.10.04", "title": "Epoka e Re (Косово): Предстоят промени в кабинета в Прищина"}
{"url": "http://www.focus-news.net/news/2018/10/04/2574380/pregled-na-osnovnite-temi-v-burgaskiya-pechat.html", "text": "„Областта – на четвърто място по брой тежки катастрофи и загинали“, е водещата тема в днешния брой на вестник  „Черноморски фар“ . С 33% са се увеличили сериозните произшествия, с 16,7% – жертвите, пояснява материалът. Това сочат данните на Националния статистически институт за 2017-а година.  \r\n„Община Бургас спешно укрепва свлачища в Сарафово“, е друг акцент от първата страница на ежедневника. „Ремонтът на пътя ще е за нейна сметка, за брега търси пари от държавата“, е подзаглавието на статията. Специалисти от „Геозащита“ ще направят спешен оглед на активиралото се крайбрежно свлачище на улица „Черно море“ в бургаския квартал.  \r\n„Исторически момент. Филиалът на Националната художествена академия в Бургас бе открит официално вчера“, е още едно от водещите заглавия в броя. Тържествената церемония събра депутати, областния управител на Бургас Вълчо Чолаков, кмета Димитър Николов, общественици. „НОИ с нов офис в Карнобат“ е друга тема от днешния брой.  \r\nТемата на деня във вестника е: „През октомври: Рибата и маскарадните игри завладяват Бургас“. „Два последователни уикенда морският град ще бъде плен на фестивалите“ и „Фондацията на рапъра Енчев партнира на Общината за арт проявата“, са подзаглавията на статията.  \r\nИнтервюто в броя е с Даниел Пантов, археолог, който казва: „За обекта при Бастет не говорим за гроб, говорим за аномалия“.", "date": "2018.10.04", "title": "Преглед на основните теми в бургаския печат"}
{"url": "http://www.focus-news.net/news/2018/10/04/2574377/kyustendil-rolyata-na-muzeynite-i-arhivni-fondove-kato-mesta-za-pamet-shte-bade-obsadena-na-natsionalna-nauchna-konferentsiya-v-regionalniya-istoricheski-muzey.html", "text": "Ролята на музейните и архивни фондове като места за памет ще бъде обсъдена на национална научна конференция в Кюстендил. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Откриването на научната проява, която е и с международно участие, ще се проведе от 13.00 часа в конферентната зала на музея в града.  \r\n„След успешното провеждане на две научни конференции на тема „Музейните и архивни фондове – места на памет. Представяне на богатството на музейните фондове и архиви от Югозападна България“ в Кюстендил през 2016 и 2017 година, в които със свои доклади и съобщения участваха близо 60 специалисти от музеите и архивите в Югозападна България, тази година научната изява излиза извън границите на региона”, каза Валентин Дебочички.  \r\nКонференцията е насочена към всички музейни и архивни специалисти в България – историци, етнолози, археолози, архивисти, консерватор-реставратори, уредници в природонаучните отдели. \r\nВенцеслав ИЛЧЕВ", "date": "2018.10.04", "title": "Кюстендил: Ролята на музейните и архивни фондове като места за памет ще бъде обсъдена на национална научна конференция в Регионалния исторически музей"}
{"url": "http://www.focus-news.net/news/2018/10/04/2574382/georgi-gyokov-bsp-balgariya-ima-nuzhda-ot-nova-posoka-i-perspektiva-zashtoto-se-zadalbochavat-neravenstvata-uvelichava-se-broyat-na-horata-koito-zhiveyat-v-krayna-bednost.html", "text": "Хората в Девин посрещнаха с надежда народните представители от ПГ на „БСП за България“ проф. Светла Бъчварова, Георги Андреев, Георги Гьоков и Илиян Тимчев, които представиха проекта „Визия за България“ във втория по големина град от обл. Смолян. Това съобщиха от пресцентъра на  НС на БСП . „Радваме се, че някой ни пита как искаме да се развива държавата, в която сме родени и живеем и която наричаме родина“, коментираха присъстващите. Те дадоха своите предложения по проекта. „Вярваме, че има кой да ни чуе и с удоволствие ще допринесем за развитието на България в желаната посока“, допълниха жителите на Девин. Хората поискаха да се реформира социалната сфера, като се гарантира повече справедливост, във Визията да се изрази ясна воля, че ще се търси отговорност от хора, замесени в корупция. Сред предложенията има и много, свързани с развитието на туризма в региона, например приходите от природните забележителности да отиват за местните общности.  \r\n„България има нужда от нова посока, от нова перспектива, защото се задълбочават неравенствата, увеличава се броят на хората, които живеят в крайна бедност“, заяви Георги Гьоков. „В демографска криза сме, дори не е пресилено да кажем катастрофа, а управляващите не знаят как да противодействат. Затова е нужно да дадем, заедно с народа си, работещи решения, за да стане родината ни такава, каквато всички мечтаем да бъде“, каза още той.  \r\nНа срещата присъстваха не само членове и симпатизанти на БСП, а и много граждани на Девин и общината, на които не е безразлично в каква посока ще се развива България и регионът им. На събитието беше и председателят на Общинския съвет в Девин Диана Чаушева.  \r\n„Да има повече държавност във всеки един сектор, особено в сферата на икономиката, привличането на инвестиции, създаване на работа за младите хора с едно достойно заплащане, за да останат те в България“. Това заяви  народният представител от ПГ на „БСП за България“ Манол Генов  по време на представянето на проекта „Визия за България“ в с. Давидково, община Баните. Той обърна особено внимание на новата данъчна политика, която предлага партията в този документ и най-вече на семейното подоходно облагане, което ще създаде предпоставки за решаване на демографската криза. В разговорите беше обърнато особено внимание на грижата на управлението към малките населени места в отдалечените райони, каквото е с. Давидково. За проблемите на района по време на срещата разказа кметът на селото Севда Чолакова. По въпросите на социалната политика  депутатът от левицата Надя Клисурска  акцентира върху голямата пропаст между бедни и богати в България. Присъстващите в залата подкрепиха нейната теза, че всички пенсии трябва да бъдат актуализирани. По темата за развитието на малките населени места народният представител Васил Антонов акцентира върху Националния фонд за сближаване на регионите. „Трябва да си върнем отново правото да мечтаем. Хората трябва да имат увереността, че нещата, както в държавата, така и в едно населено място, ще се случват“, заяви  депутатът от левицата Милко Недялков .  \r\nОт Инициативния комитет „Бъдеще за Загражден“ поставиха въпроса за изграждане на пътя във високата част на Родопите.  \r\nНа срещата присъстваха не само членове на партията, но и много хора от общината, проявили интерес към документа. Присъстващите отправиха много въпроси, свързани с „Визия за България“ и отбелязаха, че страна ни има нужда точно от такава визия.", "date": "2018.10.04", "title": "Георги Гьоков, БСП: България има нужда от нова посока и перспектива, защото се задълбочават неравенствата, увеличава се броят на хората, които живеят в крайна бедност"}
{"url": "http://www.focus-news.net/news/2018/10/04/2574384/razgrad-30-godishen-mazh-e-zadarzhan-za-poboy-v-serviz-za-mobilni-telefoni.html", "text": "30-годишен мъж от Разград е задържан за побой в сервиз за мобилни телефони. Това съобщиха от  ОДМВР - Разград . Около 16.30 часа на 3 октомври задържаният с инициали А.А. е нанесъл удари с ръце и крака в лицето и тялото на 43-годишен мъж с инициали Й.Й. Извършителят увредил и наличните мобилни телефони и аксесоари. При пристигането на полицейски служители А.А. продължил да се държи арогантно и да не изпълнява разпорежданията им. Задържан е в РУ - Разград за срок от 24 часа. По случая е образувано бързо производство.", "date": "2018.10.04", "title": "Разград: 30-годишен мъж е задържан за побой в сервиз за мобилни телефони"}
{"url": "http://www.focus-news.net/news/2018/10/04/2574374/nova-makedoniya-makedoniya-nyama-promyana-v-pozitsiite-na-vmro-dpmne-i-sdsm-politicheskata-kriza-se-zadalbochava.html", "text": "Управляващият СДСМ и опозиционната ВМРО-ДПМНЕ не се отказват от позициите си и по всичко личи, че политическата криза в Македония се задълбочава, отбелязва електронното издание на първия вестник в югозападната ни съседка –  „Нова Македония“ . \r\nДоговорът за името е клинично мъртъв, подчерта вицепредседателят на ВМРО-ДПМНЕ Александър Николовски след приключване на заседанието на Изпълнителния комитет на партията. \r\n„Бяхме свидетели на един престъпен процес и не признаваме резултата от референдума. В същото време изпращаме призив до властите, за да престане да се бърка в работата на всички онези, които не пожалаха да излязят на референдума. Следим всеки детайл и предприемаме съответните мерки“, увери Николовски. \r\nТой добави, че на вечерната среща са взети три решения по три искания: \r\n„Първо, да се създаде анкетна комисия в Събранието. Тази инициатива вече е внесена;  комисията ще трябва да разследва всички нередности около референдума, и да санкционира тези, които са ги извършили. На второ място, искане за уволнение на главния прокурор, който очевидно си затваря очите пред престъпността на референдума, и избор на нов главен прокурор по предложение на опозицията. И трето, ако Заев възнамерява да обяви избори, ще го победим. Искаме да бъде спазен Договора от Пържино и съгласно избирателния закон да бъде създадено служебно правителство за 100 дни. Заев, Спасовски и Царевска да си подадат оставката, а министрите на вътрешните работи, на труда и социалната политика да бъдат от ВМРО-ДПМНЕ прес следващите 100 дни\", каза Николовски който добави, че ИК на партията е взел решение да се създаде републикански и градски предизборния щаб. \r\nИзпълнителният съвет на СДСМ също проведе заседание, на което заключи, че с оглед  „изразената воля на референдума“, депутатите в парламента трябва да финализират процесите, свързани с Договора за името.  \r\nУправляващата партия заключи, че ако няма друг вариант, предсрочните парламентарни избори ще бъдат насрочени незабавно. Изпълнителният съвет упълномощи председателя на СДСМ Зоран Заев и координаторът на парламентарната група Томислав Тунтев, да предприемат всички необходими стъпки в посока на подготовка за предсрочни парламентарни избори. Тереза Герова", "date": "2018.10.04", "title": "„Нова Македония“ (Македония): Няма промяна в позициите на ВМРО-ДПМНЕ и СДСМ, политическата криза се задълбочава"}
{"url": "http://www.focus-news.net/news/2018/10/04/2574385/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Политическата криза, към която върви Македония след провала на референдума за името, нарастващият поток от мигранти на Балканите и произтичащите от тях заплахи за сигурността, както и очакваните промени в кабинета в Прищина са част от основните теми, върху които акцентират печатните издания в региона. \r\n***  Управляващият СДСМ и опозиционната ВМРО-ДПМНЕ не се отказват от позициите си и по всичко личи, че политическата криза в Македония се задълбочава, отбелязва електронното издание на първия вестник в югозападната ни съседка –  „Нова Македония“ . \r\nДоговорът за името е клинично мъртъв, подчерта вицепредседателят на ВМРО-ДПМНЕ Александър Николовски след приключване на заседанието на Изпълнителния комитет на партията. \r\n„Бяхме свидетели на един престъпен процес и не признаваме резултата от референдума. В същото време изпращаме призив до властите, за да престане да се бърка в работата на всички онези, които не пожалаха да излязят на референдума. Следим всеки детайл и предприемаме съответните мерки“, увери Николовски. \r\nТой добави, че на вечерната среща са взети три решения по три искания: \r\n„Първо, да се създаде анкетна комисия в Събранието. Тази инициатива вече е внесена;  комисията ще трябва да разследва всички нередности около референдума, и да санкционира тези, които са ги извършили. На второ място, искане за уволнение на главния прокурор, който очевидно си затваря очите пред престъпността на референдума, и избор на нов главен прокурор по предложение на опозицията. И трето, ако Заев възнамерява да обяви избори, ще го победим. Искаме да бъде спазен Договора от Пържино и съгласно избирателния закон да бъде създадено служебно правителство за 100 дни. Заев, Спасовски и Царевска да си подадат оставката, а министрите на вътрешните работи, на труда и социалната политика да бъдат от ВМРО-ДПМНЕ прес следващите 100 дни\", каза Николовски който добави, че ИК на партията е взел решение да се създаде републикански и градски предизборния щаб. \r\nИзпълнителният съвет на СДСМ също проведе заседание, на което заключи, че с оглед  „изразената воля на референдума“, депутатите в парламента трябва да финализират процесите, свързани с Договора за името.  \r\nУправляващата партия заключи, че ако няма друг вариант, предсрочните парламентарни избори ще бъдат насрочени незабавно. Изпълнителният съвет упълномощи председателя на СДСМ Зоран Заев и координаторът на парламентарната група Томислав Тунтев, да предприемат всички необходими стъпки в посока на подготовка за предсрочни парламентарни избори. \r\n***   Докато бреговата охрана продължава да издирва двама души, изчезнали по-рано тази седмица след потъването на лодка, опитваща се да прекоси река Марица, властите в североизточния гръцки регион предупредиха за сериозен скок в незаконните пристигания на мигранти, отбелязва електронното издание на вестник  Kathimerini . \r\nРегионалните власти предупредиха, че само за един ден речната граница между Турция и Гърция е била премината от 150 мигранти от Сирия, Ирак и Афганистан, които не са разполагали с документи. От началото на годината за незаконно влизане на гръцка територия са арестувани около 11 000 души - близо три пъти повече, в сравнение с арестите, извършени през същия период на миналата година.  \r\nОт редакцията припомнят, че след инцидента турските гранични служители успяха да спасят четирима души. Открити бяха телата на петима души. \r\n***  Прищинският ежедневник  Epoka e Re  публикува в статия, в която съобщава за предстоящи промени в състава на управляващия кабинет.  \r\nВестникът отбелязва, че нито министър-председателят Рамуш Харадинай, нито лидерът на „Демократическата партия на Косово“ Кадри Весели са приели оставката на министъра на правосъдието Абелард Тахири. И двамата са похвалили работата на министъра, оценявайки го като един от най-добрите в правителството. Харадинай обаче потвърди, че се очакват промени на министрите от „Демократическата партия на Косово“. Източници на изданието разкриват, че се очаква смяна в две от министерствата в Прищина. \r\n***  Значителна част от чуждестранните наемници, които след преговорите между президентите на Русия и Турция – Владимир Путин и Реджеп Тайип Ердоган, напуснат северозападната сирийска провинция Идлиб, рано или късно ще се окажат в Европа като мигранти. Някои от тях ще останат на Балканите и да създадат опасност за региона. Това предупреди ръководителят на Центъра за научно-аналитическа информация към Института за Близкия изток към Руската академия на науките (РАН) Николай Плотников в интервю за водещия белградски ежедневник  „Вечерне новости“  .  Николай Плотников:  Преди всичко, за това ще допринесат слабите режими в някои страни от бивша Югославия и фактът, че в тях няма строги закони, забраняващи вербуването за война в други страни. Не е тайна, след войните в бивша Югославия остана огромно количество оръжия, а Балканите са традиционен маршрут за контрабанда на хероин от Афганистан. Всичко това е важно, защото терористите печелят преди всичко от търговия с наркотици, хора и органи. Мисля, че сръбската полиция и органите за сигурност знаят много повече по темата.  „Вечерне новости“:  Доколко опасни за тези, които се връщат от войната, са опасни за европейските страни? Николай Плотников:  Тези хора просто няма да се откажат от своите намерения. Терористичните актове в Германия, Франция, Швеция, Финландия потвърждават това. Преди Курбан Байрам бе разпространено послание, приписвано на лидера на „Ислямска държава“ Абу Бакр ал-Багдади, който все още е жив. В това послание той призова терористите да се отправят към европейските страни и да водят там война срещу християните.  „Вечерне новости“:  Разполагате ли с данни за граждани на балканските страни, които са воювали на страната на сирийската въоръжена опозиция? Николай Плотников:  Започнахме да се занимаваме с гражданите на балканските страни наскоро, тъй като те са много интересн феномен. По наши данни на страната на „Ал Кайда“ в Сирия воюват граждани на Косово, Босна и Херцеговина, Македония, Черна гора… По време на една визита в Алепо, след освобождаването му през 2016 г., сирийските кюрди ни предадоха копия от сирийски и хърватски паспорти, в която имаше снимка на един и същи човек. Той бе загинал, воювал на страната на терористите. Сред джихадистите, които се лекуват във военни болници в Израел, има граждани на Босна и Херцеговина и Косово. Израелците ни казаха, че за тях те са пациенти и няма да разкриват детайли (дали са екстремисти или някакви други), но потвърдиха, че при тях са настанени хора от бивша Югославия.  „Вечерне новости“:   Споменахте за тесни връзки между ислямистките екстремисти и организираната престъпност.  Николай Плотников:  Вербуането за „Ислямска държава“ се превърна в отличен бизнес. Полза от войната в Сирия и Ирак извличат т.нар. черни трансплантолози. Известно ни е, че те целенасочено избират млади мъже за воини в Сирия, но не ги изпращат в бой. Хранят ги добре и ги следят, а после, когато стане необходимо, ги убиват и взимат органите им.  „Вечерне новости“:  Представляват ли радикалните ислямисти опасност за Русия и съседните й страни? Николай Плотников:  Част от терористите се прехвърлят от Пакистан в Афганистан, където вече ги видяхме в редиците на „Ислямска държава“. Те са добре въоръжени, движат се на малки групи и избягват сблъсъци с афганистанските войски. Струва ни се, че чакат нечии команди, за да дестабилизрат ситуацията в страните от Централна Азия. Това потвърждават и от афганистанския Институт за стратегически изследвания.  „Вечерне новости“:  Какво ни очаква, когато войната в Сирия най-накрая приключи? Ще отслабне ли мигрантският натиск върху Европа? Николай Плотников:  Президентът на Русия вече предложи инициатива, свързана с връщането на мигрантите в Сирия. Русия се обърна към всички страни, в които сега има сирийски бежанци, за да им помогнем заедно да се върнат в страната си. За съжаление, европейските страни не откликнаха на този призив. Решиха да действат на принципа „по-добре да си стреляме в крака, отколкото да тръгнем към Русия. Но процесът на връщане на мигранти вече започна. За да бъде завършен успешно, трябва да бъдат създадени определени условия. Проблемът е в това, че освен Русия и организациите в рамките на ООН, в този процес не участва никой. ЕС заяви официално, че не иска да помага на режима на Асад. Но каква е връзката между Асад и хората, пострадали от войната? Някога пострада и вашата страна, ето защо разбирате това както никой друг. Искам да отбележа, че вашата страна оказа на Сирия хуманитарна помощ.  „Вечерне новости“:  На Запад често говорят за „вредното влияние на Русия на Балканите“. Какво мислите за това? Николай Плотников:  Русия и Сърбия поддържат отдавна приятелски отношения. Моят предшественик, казак, се бори в редиците на черногорската конница във войната за освобождение от Турция. Най-добре знаете каква роля изигра Русия през XX век и че не е случайно това, че в Белград има паметник на цар Николай II. За нас сърбите винаги са били хора със същата кръв като нашата и на Балканите нямаме никой по-близо до нас от сърбите.", "date": "2018.10.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/04/2574387/sport-balgarkite-prodalzhavat-uchastieto-si-vav-vtorata-faza-na-svetovnoto-po-voleybol-v-yaponiya.html", "text": "Волейболистките от националния отбор на България победиха Канада с 3:1 гейма (23:25, 27:25, 25:21, 25:21) и продължават в „Топ 16“ на света. Най-резултатни за България бяха Гергана Димитрова и Нася Димитрова с по 17 точки, Мария Каракашева добави 16.Това е четвърта поредна победа на България над Канада от пет мача помежду им. \r\nВъв втората фаза на световното първенство се образуват две групи по осем  отбора. Българките ще играят мачове срещу 4-те отбора от Група „С“, които вече са ясни – Русия, Съединените щати, Тайланд и Азербайджан.   \r\nВенцислав ДРАГОМАНОВ", "date": "2018.10.04", "title": "Спорт: Българките продължават участието си във втората фаза на Световното по волейбол в Япония"}
{"url": "http://www.focus-news.net/news/2018/10/04/2574388/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Потокът от автомобили е нормален, преминаването се извършва без голямо изчакване. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2018.10.04", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/04/2574386/plovdiv-okrazhnata-prokuratura-zadarzha-za-72-chasa-74-godishniya-mazh-ot-rakovski-koyto-prostrelya-svoy-oponent-po-vreme-na-bitov-spor.html", "text": "Окръжна прокуратура-Пловдив повдигна обвинение и задържа за 72 часа 74-годишния мъж от Раковски, който простреля свой опонент по време на битов спор. Това съобщи за  Радио „Фокус“-Пловдив  говорителят на Апелативната прокуратура в Пловдив. Той е обвинен за това, че е направил опит за умишлено убийство на 33-годишен мъж. \r\nДо момента е установено, че на 2 октомври 2018 г., край Раковски, обвиняемият С. Г. е прострелял с огнестрелно оръжие 33-годишния мъж, след възникнало пререкание помежду им. Пострадалият е бил откаран в болница в Пловдив, където му е оказана спешна медицинска помощ. \r\nНаблюдаващият прокурор ще преценява дали да бъде внесено искане в съда за налагане на постоянна мярка за неотклонение „задържане под стража“ спрямо обвиняемия. \r\nРазследването по случая продължава. Предвиденото от закона наказание за престъплението е „лишаване от свобода“ за срок от 10 до 20 години. \r\nЦветана ТОНЧЕВА", "date": "2018.10.04", "title": "Пловдив: Окръжната прокуратура задържа за 72 часа 74-годишния мъж от Раковски, който простреля свой опонент по време на битов спор"}
{"url": "http://www.focus-news.net/news/2018/10/04/2574389/dobrich-obshtinskiyat-savet-izslushva-dokladi-po-problemi-svarzani-s-vodopodavaneto-na-grada-na-izvanredna-sesiya.html", "text": "Общинският съвет изслушва доклади по проблеми, свързани с водоподаването на града на извънредна сесия, предаде кореспондент на  Радио „Фокус” – Варна . В залата присъстват изпълнителният директор на ВиК – Добрич Тодор Гикински и ръководителят на екипа, осъществяващ интегрирания проект за обновяване на водния сектор в града инж. Живко Неделев. Тодор Гикински заяви: „Вие всички знаете какво представлява ВиК – Добрич. Оставям настрана предварителните и общи фрази. Нещата, които сме предприели и какво сме постигнали досега и какво би трябвало с общи усилия да постигнем в най-близко време. ВиК има одобрен бизнес план и нова цена, която не е най-високата в България. Успяхме да запазим цената на доставка на питейна вода може би в същия размер. Така че това е в изпълнение. Цената ни е социално поносима. За първи път от последните 20 години за миналата година ВиК излезе на печалба. Тази година ще е много по-голяма печалбата в сравнение с миналата година. В момента върви интегрираният проект по водния цикъл на град Добрич. Още по-радостно е, че фирмите, които работят на територията на града, работят с малки изключения професионално и в наше лице срещат разбиране и сроковете ще изпреварят определените за край на строителните работи. Това ще доведе до нормализиране на водоснабдяването на град Добрич“. Тодор Гикински допълни, че по отношение на кв. „Рилци“ са предприети редица дейности, за да бъде прекратен там водния режим. В квартала се работи и към този момент. „Надявам се, след като приключи всичко това там, проблемите да бъдат решени“, заяви Гикински. Той допълни, че изпълнението на проекта за водния цикъл заслужава адмирации заради положителния ефект, който ще доведе. Апелът е за малко повече търпение от страна на гражданите до приключване на дейностите. Предстои регионално прединвестицонно проучване за усвояване на европейски средства, които ще бъдат насочени и към ВиК –сектора, каза Тодор Гикински. Това ще даде възможност за подмяна на помпени станции и възстановяване на трасета, останали извън проекта за обновяване на водния сектор.  \r\nЖулиета НИКОЛОВА", "date": "2018.10.04", "title": "Добрич: Общинският съвет изслушва доклади по проблеми, свързани с водоподаването на града на извънредна сесия"}
{"url": "http://www.focus-news.net/news/2018/10/04/2574391/vratsa-nezakonni-lovna-i-prerabotena-vazdushna-pushka-sa-izzeti-pri-proverka-v-chasten-imot-v-selo-chiren.html", "text": "Незаконни ловна и преработена въздушна пушка са иззети при проверка в частен имот в село Чирен. Това съобщиха от  ОДМВР - Враца . На 03 октомври 2018 г. след оперативно-следствени действия е извършено претърсване в частен имот в село Чирен. В лек автомобил и джип, ползвани от 23-годишен жител на същото село, полицейските служители са открили незаконно притежавани ловна пушка, пневматична пушка преработена за стрелба с малокалибрени патрони, убит див заек със следи от огнестрелна рана. При обиск в жилището са намерени 55 боеприпаса от различен калибър и 35 къса дивечово месо. По случая в РУ-Враца е образувано БП. При последвалите  оперативно-издирвателни мероприятия  е установено още едно лице (41-годишен мъж) от село Чирен, съучастник при извършените престъпления. В жилището му са открити  незаконно притежавана пневматична пушка без номер, пригодена за стрелба с малокалибрени патрони, боеприпаси за същата пушка, разфасован труп на диво прасе. Образувано е БП.", "date": "2018.10.04", "title": "Враца: Незаконни ловна и преработена въздушна пушка са иззети при проверка в частен имот в село Чирен"}
{"url": "http://www.focus-news.net/news/2018/10/04/2574393/pregled-na-osnovnite-temi-vav-velikotarnovskiya-pechat.html", "text": "„12-годишно момиче роди дете след изнасилване“ е заглавие от областния всекидневник  „Янтра Днес” . 12-годишно момиче от Лясковец, което е било изнасилено, е родило преди месец. Със случая на сексуално посегателство вече се е заела Районната прокуратура в Горна Оряховица. Петокласничката В. А. С. е едно от 12-те деца на бедно ромско семейство в Лясковец.  \r\n„Хората във Въглевци искат легнали полицаи в селото“, е друго заглавие от ежедневника. Жителите на село Въглевци искат обезопасяване на пътния участък, минаващ през селото, заради зачестилите тежки катастрофи.  \r\n„Кметовете искат повече пари за четвъртокласната пътна мрежа“, е заглавие от страница трета в ежедневника. „Петър, който от 12 г. е прикован на легло, има нови приятели“, четем още в изданието. На страница осмае публикуван материал със заглавие: „Бабини илачи за предпазване от грип и простуда“.  \r\n„Георги Давидов завърши успешно курс на УЕФА в Нион (Швейцария)“, е заглавие от спортната страница на вестник „Янтра Днес“. \r\n„Продават по 20 стотинки вилици и лъжици на длъжник“ е акцент от първа страница на другия областен ежедневник -  „Борба“ . Над 1000 процедури на публична разпродажба на имущество заради задължения към кредитори са задвижени в момента. Даже за незначителни борчове за уреди или телефони на изплащане, неизрядните платци са станали контингент на частните съдебни изпълнители.  \r\n„Чех смая търновци с шоу със сапунени балони“ е друга тема от ежедневника. Даниел Секанина от Чехия събра погледите на десетки боляри с представление с водни балони. 33-годишният мъж изнесе шоуто пред централната поща във Велико Търново вчера. Единствените атрибути, които използва, бяха вода с веро и две специални приспособления, наподобяващи най-обикновени пръчки.  \r\n„ВТУ получи близо 1,8 млн. лв. за студентски практики“, „Детско полицейско управление откриха в свищовското училище „Цветан Радославов“ и „Търновски ученици бяха на визита в Германия“ са други заглавия от всекидневника.  \r\n„Силно представяне на ТК „Боровец“ на турнири в Стара Загора и Ловеч“, „Станислав Генчев стана „Заслужил гражданин“ на Дряново“ и „Атаките на първомайчани не срещнаха противодействие в Добри дял“ са акценти от спортната страница на изданието.", "date": "2018.10.04", "title": "Преглед на основните теми във великотърновския печат"}
{"url": "http://www.focus-news.net/news/2018/10/04/2574394/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-oktomvri.html", "text": "„Софийска вода” временно ще прекъсне водоснабдяването в някои части на столицата на 5 октомври. Това съобщиха от пресцентъра на  дружеството . \r\nВъв връзка с подмяна на спирателен кран  на бул. „Евлоги  и Христо Георгиеви“ кв. „Подуене“, се налага спиране на водоподаването от 00:00 до 06:00 часа на клиентите на „Софийска вода”, живеещи в района на: бул. „Мадрид“, бул. „Евлоги  и Христо Георгиеви“, бул. „Данаил Николаев“, жп гара Подуене. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ ъгъла с ул. „Алеко Константинов“. \r\nВъв връзка с подмяна на сградно водопроводно отклонение на ул. 544 кв. „Васил Левски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Витиня“, ул. „Летоструй“, ул. „Бесарабия“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бесарабия“ ъгъла с ул. 544. \r\nВъв връзка с диагностика на уличен водопровод на ул. „Банско шосе“ кв. „Република“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. „Банско шосе“ от №92 до ул. „Земеделска“ и ул. „Земеделска“ в Трънска махала. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Земеделска“ №5. \r\nВъв връзка с подмяна на сградно водопроводно отклонение на ул. „Стара планина“ с. Чепинци, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Стара планина“ от ул. „Хан Аспарух“ до ул. „Георги Никифоров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Хан Аспарух“ ъгъла с ул. „Стара планина“. \r\nВъв връзка с подмяна на сградно водопроводно отклонение на ул. „Васил Левски“ с. Мрамор, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Васил Левски“ от ул. „Захари Стоянов“ до ул. „Църна бара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Васил Левски“ ъгъла с ул. „Иван Вазов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.04", "title": "„Софийска вода” временно ще прекъсне водоснабдяването в някои части на столицата на 5 октомври"}
{"url": "http://www.focus-news.net/news/2018/10/04/2574396/kardzhali-8-mazhe-sa-zadarzhani-za-boy-mezhdu-dve-familii-v-grada.html", "text": "8 мъже са задържани за бой между две фамилии в града. Това съобщиха от  ОДМВР - Кърджали . 8 мъже влизат в ареста, седем от тях за срок от 3 денонощия и един за 1 денонощие с решение на Районния съд в Кърджали. Административните наказания по Указа за борба с дребното хулиганство са наложени след бой с пръти, камъни и бухалки между две фамилии в Кърджали.", "date": "2018.10.04", "title": "Кърджали: 8 мъже са задържани за бой между две фамилии в града"}
{"url": "http://www.focus-news.net/news/2018/10/04/2574395/inzh-zhivko-nedelev-okolo-60-e-progresat-na-deynostite-po-integriraniya-proekt-za-obnovyavane-na-vodniya-sektor-v-dobrich.html", "text": "Около 60% е прогресът на дейностите по интегрирания проект за обновяване на водния сектор в града. Това заяви по време на извънредната сесия на Общинския съвет ръководителят на проекта инж. Живко Неделев, предаде кореспондент на  Радио „Фокус” – Варна . Амбицията на екипа е основните дейности да приключат до края на тази година. По лот 2 при заложени 45,6 км са изпълнени приблизително 25 км (положени нови водопроводи), което е 54% прогрес за 7- 8 месеца. По лот 3 при заложени 29,8 км са изпълнени приблизително 23 км (положени нови водопроводи), което е 75,5% прогрес. Юни следващата година е крайният срок за изпълнение на проекта. Инж. Неделев заяви обаче, че екипът по лот 3 има желание да приключи работа до края на тази година. По лот 2 строителните дейности се очаква да приключат до април следващата година и след това да се премине към асфалтиране. Работи се усилено към този момент по всички лотове, посочи инж. Неделев. Започнало е включването на изпълнени връзки към нови водопроводи. Следващата седмица е предвидено преасфалтиране след приключени дейности на едни от най-натоварените улици в града – „Димитър Ковачев“, „Бойчо Огнянов“, „Каменица“ и „Никола Петков“. Има и улици, въведени в експлоатация след приключили строително-монтажни дейности и направени проби.  \r\nЖулиета НИКОЛОВА", "date": "2018.10.04", "title": "Инж. Живко Неделев: Около 60% е прогресът на дейностите по интегрирания проект за обновяване на водния сектор в Добрич"}
{"url": "http://www.focus-news.net/news/2018/10/04/2574397/veliko-tarnovo-nagrazhdavat-nay-aktivnite-chitateli-ot-lyatnata-kampaniya-za-nasarchavane-na-cheteneto-ela-v-bibliotekata.html", "text": "Ще бъдат наградени победителите в лятната кампания „Ела в библиотеката“ във Велико Търново и най-активните читатели по време на инициативата. Тя има за цел провокира и мотивира в децата желание за четене през лятната ваканция. Кампанията се провежда под патронажа на председателя на Общински съвет – Велико Търново Венцислав Спирдонов. Награждаването ще се състои от 15.00 ч. във фоайето на Регионалната библиотека „П. Р. Славейков“-Велико Търново. „Фокус“  припомня, че миналата година кампанията се проведе от 1 юни до 15 септември. В рамките на три месеца и половина за децата бяха организирани различни забавления в детските отдели на библиотеката – обмяна на информация за интересни книги, прожектиране на филми, представяне на различни светове и култури. Над 450 деца се включиха в инициативите. Чрез тази капания се увеличи броят на новорегистрираните читатели в библиотеката с близо 1000. В рамките на три месеца и половина двата детски отдела на библиотеката бяха посетени общо 5000 пъти, като бяха раздадени около 10 000 книги. През месец октомври на официална церемония във фоайето на библиотеката бяха връчени награди на най-четящите деца през лятото, осигурени от спонсори. \r\nНадежда КРЪСТЕВА", "date": "2018.10.04", "title": "Велико Търново: Награждават най-активните читатели от лятната кампания за насърчаване на четенето „Ела в библиотеката“"}
{"url": "http://www.focus-news.net/news/2018/10/04/2574392/todor-gikinski-vik-dobrich-osobeno-boleznena-e-temata-za-ostanalite-sled-otstranyavane-na-vodni-avarii-dupki-po-patishtata-v-grada.html", "text": "Особено болезнена е темата за останалите след отстраняване на водни аварии дупки по пътищата в града. Това заяви по време на извънредната сесия на Общинския съвет изпълнителният директор на водното дружество в града Тодор Гикински, предаде кореспондент на  Радио „Фокус” – Варна . Гикински подчерта, че след приключване на проекта за обновяване на водния сектор в Добрич авариите по водопреносната мрежа драстично ще намалеят, следователно и изкопните работи, свързани с аварии и строителство. Има договорка с Общината за преасфалтиране на зоните, където екипи на ВиК работят и надеждите са, че градът с времето ще има все по-добра визия и ще предлага все по-добри условия на живот. Тодор Гикински подчерта, че след поставяне на хидрофорни уредби 80% от оплакванията на жители на кв. „Балик“ са намалели и вече има нормално водоснабдяване и по високите етажи там. \r\nЖулиета НИКОЛОВА", "date": "2018.10.04", "title": "Тодор Гикински, ВиК - Добрич: Особено болезнена е темата за останалите след отстраняване на водни аварии дупки по пътищата в града"}
{"url": "http://www.focus-news.net/news/2018/10/04/2574390/a1-on-makedoniya-ik-na-vmro-dpmne-e-osvobodil-ot-dlazhnost-zamestnik-generalniya-sekretar-na-partiyata.html", "text": "Изпълнителният комитет на ВМРО-ДПМНЕ в освободил от длъжност заместник-генералния секретар на партията Петър Богоевски, съобщава ексклузивно македонската електронна медия  A1 On . \r\nМедията е направила опит да се свърже с Богоевски за коментар на информацията, но той не е отговорил на телефонните обаждания.  \r\nA1 On припомня, че Богоевски е един от членовете на ВМРО-ДПМНЕ, който подкрепи споразумението с Гърция, настоявайки за вътрешни реформи в партията. Преди референдума той заяви, че по-голямата част от членовете на неговата партия искат да се присъединят към ЕС и НАТО и призова гражданите на Македония да гласуват.   Тереза Герова", "date": "2018.10.04", "title": "A1 On (Македония): ИК на ВМРО-ДПМНЕ е освободил от длъжност заместник-генералния секретар на партията"}
{"url": "http://www.focus-news.net/news/2018/10/04/2574398/sofiya-vremenno-se-ogranichava-dvizhenieto-v-izprevarvashtata-lenta-po-avtomagistrala-trakiya-ot-km-12-do-km-14-v-posoka-sofiya-poradi-remont-na-mantinela.html", "text": "Временно се ограничава движението в изпреварващата лента по автомагистрала „Тракия“ в изпреварващата лента от км 12 до км 14 в посока София поради ремонт на ограничителни системи в разделителната ивица. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента. Шофьорите да се движат с повишено внимание и съобразена скорост.", "date": "2018.10.04", "title": "София: Временно се ограничава движението в изпреварващата лента по автомагистрала „Тракия“ от км 12 до км 14 в посока София поради ремонт на мантинела"}
{"url": "http://www.focus-news.net/news/2018/10/04/2574399/plovdiv-pozhar-e-goryal-v-klinikata-po-urologiya-v-umbal-sveti-georgi-nyama-postradali.html", "text": "Пожар е горял в УМБАЛ „Свети Георги“ в Пловдив. Това съобщиха за  Радио „Фокус“-Пловдив  от пресцентъра на лечебното заведение. Около 03.00 ч. след полунощ се е запалило помещение в Клиниката по урология, което не е свързано с лечебния процес. Съгласно правилата за евакуация при пожар пациентите са били евакуирани, никой от тях не е пострадал. След потушаване на пожара, който е бил овладян и не се е разпространил в други помещения, работният ритъм и лечебният процес са възстановени. \r\nЦветана ТОНЧЕВА", "date": "2018.10.04", "title": "Пловдив: Пожар е горял в Клиниката по урология в УМБАЛ „Свети Георги“, няма пострадали"}
{"url": "http://www.focus-news.net/news/2018/10/04/2574402/stara-zagora-v-park-zeleniyat-klin-shte-se-provede-detski-praznik-s-kucheta-po-povod-praznika-na-grada.html", "text": "На 5 октомври от 17.00 часа на полянката до кучешката градинка в парк „Зеленият клин“ ще се проведе детски празник с кучета по повод празника на Стара Загора. Това съобщиха от пресцентъра на  Общината . Организаторите от Фейсбук групата „За Хората и Животните” обещават демонстрации по аджилити с участието на кучета - носители на национални отличия, демонстрации по послушание и защита (IPO), забавни игри с деца и изпълнения на вокални и танцови формации от града. Ще има кът за стрелба с лък, ще участват от клуб „Багатур“, вокална група „Звездопад“, хип-хоп танцьорите от Do it crew и др. \r\nДетският празник е безплатен за децата на Стара Загора, а в този формат се провежда за трети пореден път. Очаква се на мероприятието  да присъстват около 200 граждани.", "date": "2018.10.04", "title": "Стара Загора: В парк „Зеленият клин“ ще се проведе детски празник с кучета по повод празника на града"}
{"url": "http://www.focus-news.net/news/2018/10/04/2574406/pregled-na-osnovnite-temi-vav-varnenskiya-pechat.html", "text": "„Варна е трета по забележки за недостъпна среда за инвалиди“, е заглавие от първа страница в днешния брой на варненския вестник  „Черно море“ . Варна е на трето място в страната по образувани преписки за недостъпна архитектурна среда за хора с увреждания. Това сочи междинният доклад на Комисията за защита от дискриминация (КЗД). С най-много образувани производства са София – 66, Ловеч – 30, и Варна – 26. За морския ни град преписките са срещу 8 държавни институции, 7 банки и застрахователни компании и 1 мобилен оператор. Проверките са извършени в периода април – септември т.г. в изпълнение на националната кампания „Достъпна България“.  \r\n„Припомнят първата екодемонстрация срещу хлорното обгазяване в Русе“, пише изданието. Пет смели майки поставят началото на отприщилото се недоволство срещу обгазяването на населението в Русе през 80-те години. Имената и делото им остават неизвестни до момента, в който наш архивист открива информация и започват събития за популяризирането им.  \r\n„Варна ще се учи от Москва как да намали трафика“, четем още в броя. Полезни практики от руската столица ще почерпи Варна, стана ясно след деловата среща на руска делегация с кмета града Иван Портних. Варна е домакин на Дните на Москва в България (3 – 4 октомври). Инициативата започна на 1 октомври в София и продължава в Плевен и в морската столица. Темите, обсъдени с делегацията, водена от Сергей Черьомин, министър в правителството на Москва и ръководител на Департамента за външноикономически и международни връзки, бе окачествена като ползотворна и от двете страни.  \r\n„Вицеадмирал Николас Цунис, шеф на Генщаба на ВМС на Гърция: С България споделяме общи ценности като членове на НАТО и ЕС“, е друго заглавие в броя. С България имаме общи интереси и споделяме общи ценности като членове на НАТО и ЕС. Участваме взаимно в ученията на двете страни и трябва да вървим по този път, защото държавите ни целят повече сигурност и стабилност в региона. В това отношение можем още да подобрим взаимното сътрудничество, съобщи при посещението си във Варна вицеадмирал Николас Цунис, началник на Генералния щаб на ВМС на Република Гърция.  \r\n„Протест край с. Тутраканци затвори главен път“, четем още в броя. Жители и ловни дружинки от провадийското с. Тутраканци, където преди повече от месец беше регистриран първият случай на африканска чума по свинете у нас, се вдигнаха на протест. Общо над 100 недоволни блокираха главния път Провадия – Айтос. Представителите на 22 ловни дружинки искат да отпадне ограничението за групов лов на дива свиня в района. Падането на блокадите за дезинфекция е достатъчен знак за отсъствието на зараза, твърдят те.", "date": "2018.10.04", "title": "Преглед на основните теми във варненския печат"}
{"url": "http://www.focus-news.net/news/2018/10/04/2574404/zam-kmetat-na-sofiya-dots-todor-chobanov-imame-ideya-da-remontirame-banyata-v-kv-ovcha-kupel-i-tam-s-nauchni-sposobi-da-izsledvame-razlichni-spa-tehnologii.html", "text": "Имаме идея да ремонтираме банята в кв. „Овча купел“ и там с научни способи да изследваме различни спа технологии. Това каза зам.-кметът на София доц. Тодор Чобанов по време на дискусия по проекта за 7 балнео и спа дестинации, предаде репортер на  Агенция „Фокус“ . \r\n„Това е една изключително значима за туризма тема – спа туризма. Затова са и общите ни усилия той да се развие по-най-добрия начин. Много се говори в последно време за спа туризъм, много хора сложиха тези табелки на своите обекти, но за нас има още много път да извървим, за да може България да бъде наложена на пазара на спа туризма“, обясни доц. Чобанов. \r\nТой посочи, че в момента една огромна част от изворите в България не се използват. „И нашата мисия е да направим така, че тези, които се използват, да се направят по най-добрия начин. Неслучайно на знамето на София има извори и именно водите са били причина нашите деди да изберат огромното софийско поле за изграждането на този град“, каза още зам.-кметът на София и посочи, че трябва заедно да намерим най-добрата формула за функционирането на тези обекти.  \r\n„Успяхме да получим от държавата два затворени отдавна обекти – баните в кв. „Овча купел“ и в кв. „Горна баня“. Идеята е не просто да ремонтираме една красива историческа сграда в кв. „Овча купел“, а да създадем място, където с научни способи ще изследваме различни спа технологии. За да може нашият труд да помогне на инвеститорите да развиват своята дейност. През следващите няколко години можем да започнем и учения на млади специалисти, които след това да могат да работят в спа индустрията на България“, каза още доц. Чобанов. \r\nЦветилена СИМЕОНОВА", "date": "2018.10.04", "title": "Зам.-кметът на София доц. Тодор Чобанов: Имаме идея да ремонтираме банята в кв. „Овча купел“ и там с научни способи да изследваме различни спа технологии"}
{"url": "http://www.focus-news.net/news/2018/10/04/2574408/vratsa-politsiyata-razsledva-sluchay-na-agresiya-sreshtu-ekip-na-speshna-pomosht-v-mezdra.html", "text": "Полицията разследва случай на агресия срещу екип на „Спешна помощ“ в Мездра. Това съобщиха от  ОДМВР - Враца . На 03 октомври 2018 г., в 17.17 часа в РУ - Мездра е постъпило съобщение от дежурен екип на ФСМП – Мездра, че при посещение на сигнал за лице, нуждаещо се от медицинска помощ в град Мездра, което починало при пристигане на медицинския екип. Един от синовете на починалия нанесъл удари с юмруци по реанимобила, в резултат на което го е увредил. \r\nМестопроизшествието е посетено от дежурна група. Установено е, че около 17.00 часа във ФСМП – Мездра е постъпил сигнал, че в гр. Мездра, мъж се нуждае от спешна медицинска помощ. Сигналът бил подаден от съпругата на лицето. При на адреса, медицинският екип констатирал смъртта на 51-годишен мъж, лежащ на легло в спалня на къщата. Афектиран от случилото се, синът на починалия  нанесъл няколко удара с юмруци и крака по реанимобила на медицинския екип. Образувано е досъдебно производство. Посетилият сигнала медицински екип отказал да издаде съобщение за смърт на починалия, като по тази причина полицейските служители са извършили оглед на мястото. По тялото на починалия не са открити видими следи от насилие. Образувано е досъдебно производство.", "date": "2018.10.04", "title": "Враца: Полицията разследва случай на агресия срещу екип на „Спешна помощ“ в Мездра"}
{"url": "http://www.focus-news.net/news/2018/10/04/2574407/galina-stoyanova-kmet-na-kazanlak-obrazovanieto-e-nay-vazhniyat-prioritet-v-obshtinskata-ni-programa.html", "text": "Образованието е най-важният приоритет в програмата на община Казанлък. Това каза за сутрешния блок „Добро утро, България“ на  Радио „Фокус“  кметът Галина Стоянова. Дейностите на местната власт са насочени както към създаване на условия за по-добро образование, така и на изграждане на по-качествена среда за децата и в малките населени места в областта, уточни тя. „Направени са проекти на стойност близо 9 милиона лева, финансирани по ОП „Региони в растеж“ 2014-2020 година. Всички училища в областния център Казанлък са във вида, в който всеки родител би искал да се обучава детето му. Затова благодарение на финансирането по тази европейска програма общината реконструира 5 училища и 3 детски градини, за да създадем такива условия и в по-малките населени места в областта“, обясни Галина Стоянова. През настоящия мандат се работи усилено и за инфраструктурата в общината и областта, допълни кметът на Казанлък. Тя поясни, че ключови акценти са както подобряването на уличната инфраструктура, така и облагородяване на междублоковите пространства. Община Казанлък се старае да предприема положителни стъпки във всички сфери на обществения живот, каза още Галина Стоянова.", "date": "2018.10.04", "title": "Галина Стоянова, кмет на Казанлък: Образованието е най-важният приоритет в общинската ни програма"}
{"url": "http://www.focus-news.net/news/2018/10/04/2574410/plovdiv-v-obshtinata-e-postapilo-uvedomlenie-za-provezhdane-na-mirno-shestvie-protest-na-6-oktomvri.html", "text": "В Община Пловдив е постъпило уведомление от представители на Инициативен комитет за провеждане на мирно шествие-протест на 6 октомври 2018 година, събота, от центъра на село Белащица, по централния път през селата Белащица и Браниполе, до кръговото кръстовище на улица „Кукленско шосе“ и Околовръстен път 86. Това съобщиха за  Радио „Фокус“-Пловдив  от Общината. \r\nВ уведомлението се посочва, че предмет на протеста е противопоставяне на внесено инвестиционно намерение за разширяване на площадката за добив  на строителни материали на част от т. нар. „Калоянови възвишение“ от находище „Белащица“; противопоставяне на нова концесия и продължаване на сроковете на досегашните концесии в находище „Калоян“ с „катастрофални последствия за околната среда на цялата територия на землището на село Белащица и близките населени места, върху качеството на живот и здраве на сегашните и бъдещи поколения“; противопоставяне на предоставянето на разрешение за проучване на неметални полезни изкопаеми – индустриални минерали в площ „Сантала“, разположена в землищата на селата Белащица и Куклен и др. \r\nНачалото на шествието е обявено за 12.00 часа в събота, а краят му – за 14.30 часа.", "date": "2018.10.04", "title": "Пловдив: В Общината е постъпило уведомление за провеждане на мирно шествие-протест на 6 октомври"}
{"url": "http://www.focus-news.net/news/2018/10/04/2574409/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "***  В Ерусалим започва официалната част от седмите по ред германско-израелски междуправителствени консултации, припомня националният ежедневник  Die Frankfurter Allgemeine Zeitung . \r\nКанцлерът на ФРГ Ангела Меркел пристигна в Израел в сряда следобед с представители на всички министерства в Берлин и още същата вече присъства на специално организирана вечеря, на която размени мнения с премиера на страната – Бенямин Нетаняху. Темите, които двамата лидери са обсъдили, са външна политика, сигурност и въпроси от регионално значение. Една от централните конфликтни точки между двете страни е ядреното споразумение с Иран. Нетаняху обвинява Меркел за твърде мекия й – според думите му, курс към Иран. \r\n*** Руската шпионска агенция ГРУ е отговорна  за международната кибервойна, съобщи правителството на Великобритания, пише британският вестник  The Independent . \r\nРуската военна разузнавателна агенция, обвинена в опит за убийство на бившия шпионин Сергей Скрипал, е извършила атаки в Обединеното кралство и в чужбина срещу политическите институции, финансовите системи, транспортните мрежи и медиите, според британското правителство. \r\nТази тайна международна кибервойна включва намесата в президентските избори в САЩ, които доведоха на властта  Доналд Тръмп, според нов доклад на Националния център за кибернетична сигурност (NCSC). \r\nДокладът следва изявлението на Тереза Мей, че Великобритания и съюзническите държави ще работят заедно, за да изложат на показ работата на ГРУ и методите, които използва. \r\nГРУ, според NCSC, се свързва с редица хакерски групи, чиито имена се използват като \"флагове на удобство\", включително Fancy Bear: Sofacy; Pawnstorm; Sednit; CyberCaliphate: Cyber Berkut; Voodoo bear; BlackEnergy Actors; Strontium; Tsar Team и Sandworm. \r\nПрез април тази година NCSC, ФБР и Министерството на вътрешната сигурност на САЩ предупредиха за руската кибернетична дейност, насочена към доставчиците на публичния сектор, инфраструктурата и интернет услугите. \r\nЧиран Мартин, ръководител на NCSC по това време каза: \"Русия е нашият най-способен противник в киберпространството, така че справянето с тях е основен приоритет. \r\n\"Това е първият път, когато се приписва кибератака на Русия. САЩ и Великобритания в същото време представиха съвместни съвети към индустрията за това как да управляват рисковете от кибератаки. Това е важна стъпка в борбата ни срещу държавно-спонсорираната  агресия в киберпространството. \" \r\nЕдна от най-големите кибератаки, засягаща Великобритания, се състоя през октомври миналата година, когато бе получен достъп до личните данни за близо 700 000 британски граждани след хакерска атака  на американската компания за кредитен мониторинг Equifax. \r\nВ същото време се извършиха атаки в Украйна, държава, с която Москва е в остра конфронтация - метрото в Киев и летището в  Одеса, заедно със синхронизираното използване на злонамерен софтуер в България, Турция, Япония и самата Русия. \r\nВ изявление в отговор на доклада, външният министър на Великобритания Джеръми Хънт заяви: \"Действията на ГРУ са безразсъдни и безразборни: те се опитват да подкопаят и да се намесват в изборите в други страни; те са готови да вредят дори на руските компании и руските граждани. \r\n\"Този модел на поведение демонстрира желанието им да действат без оглед на международното право или установените норми и да направят това с чувство на безнаказаност и без последствия. Нашето послание е ясно: заедно с нашите съюзници ще изложим и ще отговорим на опитите на ГРУ да подкопае международната стабилност\". \r\n***   Докато бреговата охрана продължава да издирва двама души, изчезнали по-рано тази седмица след потъването на лодка, опитваща се да прекоси река Марица, властите в североизточния гръцки регион предупредиха за сериозен скок в незаконните пристигания на мигранти, отбелязва електронното издание на вестник  Kathimerini . \r\nРегионалните власти предупредиха, че само за един ден речната граница между Турция и Гърция е била премината от 150 мигранти от Сирия, Ирак и Афганистан, които не са разполагали с документи. От началото на годината за незаконно влизане на гръцка територия са арестувани около 11 000 души - близо три пъти повече, в сравнение с арестите, извършени през същия период на миналата година.  \r\nОт редакцията припомнят, че след инцидента турските гранични служители успяха да спасят четирима души. Открити бяха телата на петима души. \r\n***", "date": "2018.10.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/04/2574412/pencho-milkov-bsp-nie-se-borim-za-prozrachnost-v-protsesa-na-obshtestveni-porachki.html", "text": "„БСП приема принципа за електронно възлагане на обществени поръчки, но не приема предложението на управляващите електронните документи да се съхраняват за определен период от време. Предлагаме те да бъдат съхранявани безсрочно, също като документите в Търговския регистър, Регистър БУЛСТАТ, Имотния регистър, Регистър на имуществените отношения между съпрузите“. Това заяви народният представител от ПГ на „БСП за България“ Пенчо Милков от парламентарната трибуна, съобщиха от пресцентъра на  НС на БСП . Той обясни, че с приетото предложение на управляващите, след 5-тата година документите няма да бъдат публично достъпни за обществото, а след 10-тата година изобщо няма да се съхраняват. „Това ограничава възможността на гражданите при възникване на спорове по откриване, възлагане и изпълнение на обществена поръчка, да установят бързо действителните факти“, каза още Милков. Той подчерта, че предложението на БСП за безсрочно съхранение позволява- хората по всяко време и от всяко място да получават точна информация за всяка обществена поръчка. „С неприемането на предложението ни, управляващите създават предпоставки за заличаване на всички следи от възложените обществени поръчки“, допълни Пенчо Милков.", "date": "2018.10.04", "title": "Пенчо Милков, БСП: Ние се борим за прозрачност в процеса на обществени поръчки"}
{"url": "http://www.focus-news.net/news/2018/10/04/2574411/trevoga-za-sahranenieto-na-balgarskiya-ezik-v-ukrayna-izraziha-nashi-sanarodnitsi-pred-vitseprezidenta-iliyana-yotova.html", "text": "Опасенията си от постепенното изчезване на българския език в Украйна споделиха представители на българските дружества и на неделните училища от Арцизки, Татарбунарски и Саратски регион на среща с вицепрезидента Илияна Йотова в украинското село Заря, съобщиха от  Прессекретариата на държавния глава . Илияна Йотова е на посещение в населените с етнически българи райони в Южна Украйна. На срещите бяха поставени различни въпроси и потърсена възможност за съдействие от страна на българската държава при тяхното решаване.  \r\nМасово родният език се изучава в училище само по един час седмично. Липсата на достатъчно учебни помагала и необходимостта от подобряване квалификацията на учителите бяха сред проблемите, поставени на срещата, която продължи над два часа. Отново бе изразено желанието за създаване на училище изцяло на български език.  \r\n„Езикът ни се „топи“. Постепенно изчезва“, отбеляза по-късно същия ден вицепрезидентът на среща с българската общност във Всеукраинския център за българска култура в Одеса.  \r\n„Наша задача е да съхраним българския език. Очакваме от вас подкрепа“, заяви Антон Киссе, депутат в украинския парламент и председател на Асоциацията на българите в Украйна, която тази година отбелязва своята 25-а годишнина.  \r\nНа срещата бяха поставени два основни проблема пред българите в Украйна. Единият е новият Закон за образованието, който заплашва да ограничи изучаването на малцинствени езици. Другият е свързан с готвената административно-териториална реформа, която според сънародниците ни в Украйна може да доведе до размиване на историческите граници на етническата българска общност в страната. „Болград е столица на българите-преселници“, посочи Антон Киссе.   \r\n„Позицията на България по тези въпроси е последователна и категорична. Президентът Румен Радев постави проблемите пред украинския си колега Петро Порошенко, с когото се срещна миналата година в рамките на Общото събрание на ООН, и получи уверения от него, че няма да бъдат ограничени правата на българите в Украйна. Ние, от президентската институция, стоим зад вас“, увери вицепрезидентът.    \r\nПо време на разговорите бе изтъкната и необходимостта България и Украйна да бъдат много по-активни в двустранния диалог за преодоляване на проблемите, стоящи пред българската общност в Украйна. „Нашата общност в Украйна трябва да бъде още по-сплотена, за да отстоява правата и интересите си. Това е необходимост за постигането на успех“, посочи още Илияна Йотова.", "date": "2018.10.04", "title": "Тревога за съхранението на българския език в Украйна изразиха наши сънародници пред вицепрезидента Илияна Йотова"}
{"url": "http://www.focus-news.net/news/2018/10/04/2574405/dots-georgi-yordanov-bsp-predlozheniyata-za-zdravnoosiguritelen-model-koito-ministar-kiril-ananiev-predstavi-sa-strategiya-za-popalvane-na-finansov-defitsit.html", "text": "Предложенията за здравноосигурителен модел, които министър Кирил Ананиев представи, са стратегия за попълване на финансов дефицит. Това е причината за готвения от БСП трети вот на недоверие. Това каза за сутрешния блок „Добро утро, България“ на  Радио „Фокус“  доц. Георги Йорданов, народен представител от парламентарната група на „БСП за България“ и заместник-председател на Комисията по здравеопазване. Той добави, че има потребности от болнично лечение, но няма хора, които могат да си позволят при тези условия, които предлага здравния министър Ананиев, да влязат в болница. „На първо място ние считаме, че здравната вноска не трябва да бъде увеличена. Тези 8% от здравната вноска, които се внасят в здравната система и които представляват 3,8 милиарда лева в системата на Националната здравноосигурителна каса (НЗОК) и 1 милиард лева в системата на Министерство на здравеопазването, заедно с доплащанията, които полу-регламентирано се осъществяват в повечето болнични заведения у нас, са напълно достатъчни за едно нормално за състоянието на страната ни финансиране на системата на здравеопазване. Ние искаме търговският статут на лечебните заведения да бъде премахнат, а вместо това те да бъдат регистрирани със статут, подобен на този на т.нар. отраслови болници“, обясни доц. Георги Йорданов. Той каза още, че реформата се очаква да бъде подкрепена и от други политически формации. По повод позицията на ДПС доц. Йорданов коментира, че електоралната подкрепа на партията засяга слабо заселените райони на страната, които са заплашени да останат без болнично лечение. Той посъветва от ДПС сериозно да се замислят върху предлаганите промени в здравеопазването.", "date": "2018.10.04", "title": "Доц. Георги Йорданов, БСП: Предложенията за здравноосигурителен модел, които министър Кирил Ананиев представи, са стратегия за попълване на финансов дефицит"}
{"url": "http://www.focus-news.net/news/2018/10/04/2574413/sofiya-lek-avtomobil-e-katastrofiral-pri-krastovishteto-na-bul-dragan-tsankov-i-ul-frederik-zholio-kyuri.html", "text": "Лек автомобил е катастрофирал при кръстовището на бул. „Драган Цанков“ и ул. „Фредерик Жолио Кюри“, съобщи читател на  Агенция „Фокус“ . По информация от МВР информация за самокатастрофирал автомобил е получена късно снощи, но няма данни за пострадали при инцидента.", "date": "2018.10.04", "title": "София: Лек автомобил е катастрофирал при кръстовището на бул. „Драган Цанков“ и ул. „Фредерик Жолио Кюри“"}
{"url": "http://www.focus-news.net/news/2018/10/04/2574400/protestirashtite-roditeli-na-litsa-s-uvrezhdaniya-shte-se-sreshtnat-s-narodni-predstaviteli.html", "text": "От 14.00 часа депутати от групата на ГЕРБ организират в Народното събрание публична среща с представители на протестиращите родители на хора с увреждания. Очаква се на срещата да бъдат обсъдени исканията на майките за реформа в системата и да се търсят начини за сближаване на позициите. Срещата идва дни, след като изтече дадения от майките срок за едновременното разглеждане в парламента на три проектозакона – за личната помощ, за хората с увреждания и за социалните услуги. Те обаче все още са на различен етап на готовност. Очаква се на срещата да бъде поставен въпросът как ще бъдат изхарчени допълнителните 150 милиона лева за хора с увреждания, които правителството обеща да бъдат добавени в бюджета за догодина.", "date": "2018.10.04", "title": "Протестиращите родители на лица с увреждания ще се срещнат с народни представители"}
{"url": "http://www.focus-news.net/news/2018/10/04/2574415/vitseprezidentat-iliyana-yotova-beshe-posreshtnata-s-balgarski-narodni-pesni-i-tantsi-v-ukrainskoto-selo-zarya.html", "text": "В село Заря, Саратски район, Украйна, вицепрезидентът беше посрещната с български народни песни и танци. Това съобщиха от  Прессекретариата на държавния глава . В селото има голям Български музей, който разказва 200-годишната история на българите-преселници. „Усетих безпределна любов към България. Родината на своите деди хората тук наричат България – тя е единствена, тя е голям блян“, каза Илияна Йотова.", "date": "2018.10.04", "title": "Вицепрезидентът Илияна Йотова беше посрещната с български народни песни и танци в украинското село Заря"}
{"url": "http://www.focus-news.net/news/2018/10/04/2574403/kurir-sarbiya-otmeneno-e-sastoyanieto-na-nay-visoka-stepen-na-boyna-gotovnost-na-srabskata-armiya.html", "text": "Държавният глава на Сърбия Александър Вучич отмени състоянието на най-висока степен на  бойна готовност на армията, съобщава електронното издание на белградския ежедневник  Kurir .  \r\nКакто се посочва в съобщение на Министерството на отбраната в Белград, в сутрешните часове на деня Вучич е изпратил заповед на министъра на отбраната Александър Вучич и началника на Генералния щаб на ВС на Сърбия за „деангажиране на силите за бързо реагиране“.  \r\n„Войската на Сърбия, в сътрудничество с останалите структури за сигурност и в съответствие с наредбите на Върховния главнокомандващ, ще продължава да следи ситуацията със сигурността и е готова във всеки един момент да защити държавата и всички граждани, независимо от това къде живеят“, увериха от Министерството на отбраната на Сърбия. \r\nПрезидентът на западната ни съседка разпореди привеждането на армията в най-висока степен на бойна готовност на 29 септември, когато държавният глава на Косово Хашим Тачи посети язовира \"Газивода\" в северната част на страната. Той бе охраняван от няколко десетки членове на косовските специални сили РОСУ. Тереза Герова", "date": "2018.10.04", "title": "Kurir (Сърбия): Отменено е състоянието на най-висока степен на бойна готовност на сръбската армия"}
{"url": "http://www.focus-news.net/news/2018/10/04/2574401/ministar-nikolina-angelkova-balgariya-razpolaga-s-ogromno-bogatstvo-ot-mineralni-izvori-i-shte-rabotim-mnogo-za-tyahnoto-izpolzvane.html", "text": "България разполага с огромно богатство от минерални извори и ще работим много за тяхното използване. Това каза министърът на туризма Николина Ангелкова по време на дискусия по проекта за 7 балнео и спа дестинации, предаде репортер на  Агенция „Фокус“ . „Искам да благодаря на всички, които са се включвали активно, за да можем да стигнем до тази последна фаза на проекта. Благодаря и на работната група, която следи за това, което правим. Вярвам, че с малки стъпки към днешна дата можем да се похвалим с ръст както на чуждестранните, така и на българските туристи. Но за да можем да продължим напред и да направим така, че България да се схваща като дестинация, предлагаща добър продукт на добра цена, са ни нужни тези спа дестинации“, каза още Ангелкова и посочи, че така ще се привлече интересът допълнително към България.  \r\n„Днес ще приключи общественото обсъждане за този проект и той ще бъде качен на страницата на Министерството на туризма, като след това ще започне изграждането на интерактивната карта. България разполага с огромно богатство от минерални извори и предстои да продължим да работим много по тяхното използване“, коментира Ангелкова. \r\nЦветилена СИМЕОНОВА", "date": "2018.10.04", "title": "Министър Николина Ангелкова: България разполага с огромно богатство от минерални извори и ще работим много за тяхното използване"}
{"url": "http://www.focus-news.net/news/2018/10/04/2574416/grazhdanskata-nagrada-na-evropeyskiya-parlament-za-2018-g-shte-bade-vrachena-na-tseremoniya-v-narodnoto-sabranie-na-5-oktomvri.html", "text": "Гражданската награда на Европейския парламент за 2018 г. ще бъде връчена на церемония, която ще се проведе на 5 октомври 2018 г. в 10.30 часа в Клуба на народния представител. Това съобщиха от пресцентъра на  Народното събрание . Тази година лауреат е игуменът на Бигорския манастир в Македония – архимандрит Партений, който е номиниран от евродепутата Андрей Ковачев.   \r\nНаградата се връчва на архимандрит Партений за обществената му дейност като игумен на Бигорския манастир за насърчаване на взаимното разбирателство, преодоляване на вътрешните разделения между гражданите на Македония, както и по-добрата им интеграция с гражданите на съседните държави. Той е един от 50-ата лауреати на Гражданската награда на Европейския парламент за 2018 г.  \r\nАрхимандрит Партений ще бъде приветстван от народните представители в пленарната зала.  \r\nНа церемонията по връчване на наградата той ще бъде поздравен от председателя на Народното събрание Цвета Караянчева. Отличието ще му бъде връчено от евродепутата Андрей Ковачев.  \r\nСред гостите на събитието ще бъдат български членове на ЕП, народни представители, представители на институции, неправителствени организации и журналисти.  \r\nНаградата за европейски гражданин на ЕП  \r\nОт 2008 г. насам Наградата за европейски гражданин се присъжда на граждани и организации, които са допринесли за насърчаване на по-доброто взаимно разбиране и по-тясната интеграция между гражданите на ЕС или за улесняването на трансграничното и транснационално сътрудничество в ЕС. Тя е под формата на почетен медал и има символично изражение.", "date": "2018.10.04", "title": "Гражданската награда на Европейския парламент за 2018 г. ще бъде връчена на церемония в Народното събрание на 5 октомври"}
{"url": "http://www.focus-news.net/news/2018/10/04/2574417/shumen-politsiyata-zadarzha-mazh-otkradnal-3-zlatni-prastena-ot-93-godishna-zhena.html", "text": "Полицията задържа крадец на 3 златни пръстена от 93-годишна жена. Това информираха от  ОДМВР – Шумен . След усърдна работа на криминалистите от РУ – Шумен, е установен извършителят на грабежа на 3 златни пръстена от 93-годишна жена. Обирът e станал на 27 септември вечерта около 22.00 часа, когато непознат мъж настигнал жената в междублоково пространство на бул. „Симеон Велики“, съборил я е на земята и със сила ѝ е отнел пръстените. 7 дни по-късно самоличността на престъпника е разкрита. Лицето Р.Ю /27г./ от Шумен е задържано за 24 часа. След последвало разпознаване от възрастната дама, грабителят е безпогрешно посочен. Извършени са проверки в няколко заложни къщи в града. В една от тях са намерени 2 от пръстените, а в друга е намерен документ за продажбата на третия. С постановление на прокурор Р.Ю. е задържан за срок до 72 часа и приведен в Областна служба „Изпълнение на наказанията“ – Шумен. Работата по документиране на престъплението продължава.", "date": "2018.10.04", "title": "Шумен: Полицията задържа мъж, откраднал 3 златни пръстена от 93-годишна жена"}
{"url": "http://www.focus-news.net/news/2018/10/04/2574418/parlamentat-vavede-elektronna-platforma-za-vazlagane-na-obshtestveni-porachki.html", "text": "Парламентът въведе електронна платформа за възлагане на обществени поръчки. Това се случи след като Народното събрание прие на второ четене промени в Закона за обществените поръчки, предаде репортер на  Агенция „Фокус“.   Съгласно приетите текстове възлагането на обществени поръчки, включително чрез динамична система за покупки, рамково споразумение и квалификационна система, се осъществява с електронни средства чрез използване на централизирана електронна платформа. В закона ясно е разписано, че платформата осигурява най-малко възможност за подготовка и публикуване на решенията, обявленията,  и документациите за обществените поръчки, подготовка и получаване на запитвания и предоставяне на разяснения. Според приетия закон най-малко платформата трябва да осигури подготовка и изпращане на покани, подоготвка и подаване на заявления за участие и оферти, оценяване на офертите, сключване на договор, подоговка и подаване на заявки по договори, приемане и обработване на електронни фактури, както и свързване със системи за електронно разплащане. Платформата е  общодостъпна и съвместима с най-разпространените пазарни продукти  на информационните и комуникационните технологии за широка употреба. Депутатите разписаха и текстове, с които при установено планирано прекъсване  във функционирането на платформата в деня, в който изтича срок, свързан с възлагането на обществената поръчка, съответният срок се удължава. Централните органи за покупки могат да използват платформи за електронно възлагане, различни от платформата при условие, че е осигурена техническа съвместимост между двете платформи. Измененията в Закона за обществените поръчки са свързани и с  електронните фактури . При разплащанията по договорите за обществени поръчки възложителите са длъжни да приемат  и електронни  фактури, при условие, че тяхното съдържание отговоря на изискванията от Закона за данък върху добавената стойност и на европейски стандарт за електронно фактуриране.  \r\nДеница КИТАНОВА", "date": "2018.10.04", "title": "Парламентът въведе електронна платформа за възлагане на обществени поръчки"}
{"url": "http://www.focus-news.net/news/2018/10/04/2574414/mevlyut-chavushoglu-nato-i-es-da-ne-se-otkazvat-ot-makedoniya-zaradi-referenduma.html", "text": "НАТО и Европейският съюз не трябва да се отказват от Македония заради провала на референдума, за да продължат със сътрудничеството и оказването на подкрепа. Това заяви министърът на външните работи на Турция Мевлют Чавушоглу, предава скопската телевизия  „Канал 5“ . \r\n„Наблюдаваме внимателно събитията. В крайна сметка, това е решение на гражданите на Македония и трябва да уважим това. От друга страна нито НАТО, нито ЕС трябва да оттеглят подкрепата и сътрудничеството си с Македония поради референдума и резултатите от него. В крайна сметка, Македония бе поканена да стане член на НАТО на последната му среща с единодушно решение на всички съюзници“, подчерта Чавашоглу на съвместна пресконференция в Анкара с нидерландския министър на външните работи, Стеф Блок. \r\nРъководителят на турската дипломация бе категоричен, че преговорите за македонското членство в НАТО трябва да продължат, а ЕС трябва да обърне повече внимание на Западните Балкани. Турция, увери Чавашоглу, подкрепя напредъка, мира и стабилността на държавите от Балканите, както и тяхната интеграция в НАТО и ЕС.  Тереза Герова", "date": "2018.10.04", "title": "Мевлют Чавушоглу: НАТО и ЕС да не се отказват от Македония заради референдума"}
{"url": "http://www.focus-news.net/news/2018/10/04/2574419/ministerstvoto-na-pravosadieto-informira-predstaviteli-na-pase-za-prodalzhavaneto-na-sadebnata-i-antikoruptsionna-reforma-u-nas.html", "text": "Отбелязваме голямо развитие на страната ви по отношение на съдебната и антикорупционната реформа. Това заяви г-н Жолт Немет, съдокладчик на Комисията по спазване на задълженията и ангажиментите на страните-членки на Парламентарната асамблея на Съвета на Европа (Комисия по мониторинг на ПАСЕ) по време на работната среща на представителите на ПАСЕ в Министерството на правосъдието със заместник-министрите Евгени Стоянов и проф. Николай Проданов, съобщиха от пресцентъра на  Министерството на правосъдието . \r\nДокладчиците на ПАСЕ г-н Франк Швабе и г-н Жолт Немет, както и ръководителят на секретариата на Комисията г-жа Агниешка Начило, са в София в рамките на визита, като част от пост-мониторинговия диалог с България. \r\nВ Министерството на правосъдието те поставиха въпроси отнасящи се до напредъка в реформата в съдебната система, борбата с корупцията и условията в местата за лишаване от свобода. \r\nЗаместник-министър Евгени Стоянов изтъкна, че сериозната конституционна реформа в областта на съдебната система доведе до  разделяне на Висшия съдебен съвет (ВСС) на съдийска и прокурорска колегии, които решават самостоятелно въпросите, свързани с кадровото развитие и дисциплинарната отговорност на съответните категории магистрати. За първи път бе въведена възможността магистратите пряко да избират представляващите ги във ВСС. С последвалите промени в Закона за съдебната власт прокуратурата е единна, но не е централизирана. Прокурорите и следователите вече не са подчинени на главния прокурор. Подчинеността остава само за административните ръководители, и то само при ръководната им дейност. \r\nПо темата за предотвратяване на корупцията по високите етажи от страна на заместник-министър Стоянов бе отчетена водещата роля на новосформираната, след приемането на ЗПКОНПИ в началото на т.г., Комисия за противодействие на корупцията и отнемане на незаконно придобито имущество.  \r\n„Считаме, че към момента сме успели да постигнем функция по превенция и противодействие на корупцията, публичност на лицата, заемащи отговорни длъжности и възможността за отнемане на незаконно придобито имущество“, заяви зам.-министър Стоянов. \r\nНа въпрос на представителите на ПАСЕ, какви действия се предприемат за продължаване на съдебната реформа, зам.-министър Стоянов подчерта приетата от правителството Актуализирана стратегия за продължаване на реформата в съдебната система и дейността на Съвета по Актуализираната стратегия за съдебна реформа към Министерството на правосъдието с участието на професионални и граждански организации. Отбеляза изработените и обсъдени в Съвета изменения на Наказателния кодекс, свързани с корупционни престъпления, които са приети от правителството и са на обсъждане в Народното събрание. Стоянов изтъкна още, че са предприети и действия за разработване на нова Концепция за наказателна политика.  \r\nПо отношение на темата за условията в българските затвори, ресорният заместник-министър проф. Николай Проданов акцентира върху активните действия на министерството и българската държава през последните години за реновиране на инфраструктурата в местата за лишаване от свобода, както и сериозните усилия за реформиране на българската пенитенциарна система, изразени в законодателни промени. Той набеляза предстоящите стъпки в тази насока, а именно изграждане на нов затвор и нов учебен център в района на София със средства от Норвежкия финансов механизъм 2014 - 2021.", "date": "2018.10.04", "title": "Министерството на правосъдието информира представители на ПАСЕ за продължаването на съдебната и антикорупционна реформа у нас"}
{"url": "http://www.focus-news.net/news/2018/10/04/2574424/spisanie-i-klub-business-lady-otpraznuvaha-8-iya-si-rozhden-den-sas-stilen-kokteyl.html", "text": "Стилен коктейл по случай 8-мия рожден ден на списание и клуб „BUSINESS LADY“ се състоя на 2 октомври 2018 г. в ресторант Глория Мар София. Това съобщиха от пресцентъра на  списание „BUSINESS LADY“ . Празника на безкрайността споделиха членовете на Бизнес лейди клуб, успешни дами и господа, и високопоставени личности. Сред гостите на събитието бяха: заместник-министърът на земеделието Лозана Василева; Айлин Дахилова-Василева, началник на кабинета на министъра на младежта и спорта; Ирена Соколова, председател на жени ГЕРБ; Розалина Николова (Асоциация на туроператориоте и туристически агенти); Мила Ненова, изпълнителен директор на Конфиндустрия България; Росина Тодорова, президент на Зонта клуб „Света София”, модния гуру проф. Любомир Стойков; Весела Вълчева-Макгий, председател на Български съвет за устойчиво развитие и още много успешни личности. \r\nИзключителна програма, изпълнена с музика, танци, изненади и мода впечатли гостите.  \r\n„Стремежът на клуба, изданията и всички инициативи, които случваме вече осем години, са да показваме добрия пример, успеха и позитивните практики на можещите и заслужаващите похвала – всички вие. Това ни кара да се стремим да бъдем все по-полезен и достоен партньор - за вас като личности и за бизнеса ви”, заяви г-н Даниел Димитров, изпълнителен директор на „Бизнес лейди Клуб”, издател на списанията Бизнес лейди и България Бизнес Ревю и основател на Бизнес лейди клуб. Той обяви, че новият сезон започва с нови амбиции и нов вдъхновен и целеустремен председател на Бизнес лейди клуб, който е готов да се раздава щедро за целите на клуба - г-жа Мила Захариева. Тя е бизнес дама, създава фирмата си Корект Консулт Партнерс, с която консултира и умело управлява процесите в сферата на маркетинга, рекламата и комуникациите на бизнес организации, общини, както и държавни ведомства. Има сериозен опит в държавната администрация и щедро и с усмивка е готова да се притече на помощ и да завихри събитията около себе си. \r\n„Моето най-голямо желание е бизнеса да усети подкрепата и съдействието на Държавната администрация. През изтеклата година Бизнес лейди Клуб извърши голям напредък в развитието си и полезността за членовете си. Клубът вече наброява над 50 човека, като новоприсъединилите се през изтеклата година са 30 успешни дами”, каза Г-жа Мила Захариева. Тя обяви визията си за развитие на клуба: „За следващата година Бизнес лейди клуб има нови и интересни идеи, с помощта на които да бъде в подкрепа на своите членове, да им бъде опора в избрания от тях професионален път и да бъде трибуна за техните успехи и оригинални виждания. А именно: нетуъркинг и създаване на контакти, срещи с асоциации и организации в страната и чужбина, взаимопомощ между членовете, надграждане на професионализма чрез месечни теми и атрактивни събития за развлечение и разтоварване. Предстои ни партньорство и сътрудничество с Конфиндустрия България, Зонта клуб „Света София”, Българската асоциация на износителите на вино, Асоциация на туроператорите в България и други. \r\nГ-жа Даниела Иванова, заместник-председател на Бизнес лейди клуб и председател на Сдружение „Успешни в България”, прикани дамите да се присъединят към инициативите на това сдружение с идеална цел, което си е поставило амбициозната задача да покаже, че успехът и в България е възможен.  \r\nСпециален гост-изпълнител беше легендата на джаза – Васил Петров, който вдъхнови гостите с уникалните си музикални изпълнения. Предстои негов концерт. \r\nСтилно модно ревю от модна къща MELLINI добави елегантност на събитието. Изтънчен прочит на класическата женственост в новата колекция на MELLINI есен-зима 2018, фин силует и безупречни кройки, висококачествен текстил и прецизност във всеки детайл. Моделите за студения сезон ви очакват в бутика на MELLINI на ул. \"Велико Търново\" 1, както и онлайн на http://www.mellini.bg/.  \r\nНа изискания коктейл по случай 8-мия рожден ден на списание и клуб Бизнес Лейди гостите се насладиха на изпълненията на танцьорите от Mesechkov Dance School - Васил Павлов и Таня Балтова, вицешампиони на България за 2018 г. \r\nПразникът беше посветен и на първия брой на списание „Bulgaria Business Review\" - издание за икономика и политика. „Списанието за икономика и мениджмънт \"България Бизнес Ревю\" има над 11-годишна история. Търсейки националния икономически идеал, сега поставяме ново начало и се обръщаме към хората, които го градят. Платформата ни е не само за утвърдени, но и за млади автори, които представят своята визия. Търсим най-широк плурализъм, различни гледни точки, независимо от теоретична, партийна или корпоративна принадлежност”, каза Дачо Дачев, главен редактор на списанието. \r\nОрганизаторите обявиха и предстоящите си инициативи за тази и следващата календарна година, сред които: първо издание на годишните ХИПОКРАТОВИ награди, пето издание на наградите за благотворителност и корпоративна социална отговорност „ЗЛАТНО СЪРЦЕ”, осмо издание на годишните награди за постиженията на дамите у нас на сп. Business Lady, пето издание на годишните награди „КОМПАНИЯ НА ГОДИНАТА”. Не на последно място, през 2019 г. предстои единадесетото издание на единствената потребителска класация „ЛЮБИМИТЕ МАРКИ”, във връзка с която организаторите на проекта подготвят уникална и изключително ценна книга, а именно „МИСИЯ: ЛЮБИМА МАРКА” – наръчник за добри практики по маркетинг, реклама и ПР. Предстои официално събитие за бизнеса, политиката и медиите, на което ще бъде представен списващият се в момента Алманах на успешните личности – ЛИДЕРИТЕ НА БЪЛГАРИЯ, в който ще бъдат представени лидери у нас, като модели за подражание в бизнеса, политиката, културата, спорта и живота.  \r\nЗа уютната и празнична обстановка се погрижи Сашенка Синаева, дизайнер, декоратор, флорист, фотограф, собтвеник на ивент къща Eventinus, която декорира ресторант Глория Мар специално за рождения ден на списание и клуб Business Lady. Екип на In Life – позитивната телевизия на България, засне събитието и взе интервюта от гостите.  \r\nМного награди, предоставени от щедрите членове на Business Lady Club зарадваха гостите на събитието, сред които Борислава Георгиева, Анита Станоева, Милена Хаджииванова, Венера Хасановa, Жана Иванова, Лилия Караманчева и други. Швейцарската козметика „СКИН КОД” предоставиха малък подарък на всеки гост, както и големи подаръци за игрите.  \r\nБизнес дамите от клуба и техните гости имаха удоволствието да опитат наградени вина от седмото издание на Балканския винен конкурс, организирано от Асоцията на износителите на вино, който се провежда ежегодно в София през месец май.", "date": "2018.10.04", "title": "Списание и клуб „BUSINESS LADY“ отпразнуваха 8-ия си рожден ден със стилен коктейл"}
{"url": "http://www.focus-news.net/news/2018/10/04/2574422/hurriyet-turtsiya-instalira-11-radari-za-nablyudenie-v-egeysko-more.html", "text": "Турция инсталира 11 радарни системи по бреговете на Егейско море като част от първата фаза на Проекта за наблюдение на крайбрежието (SGRS), съобщава вестник  Hurriyet , като уточнява, че той има за цел пресичането на незаконни дейности в морето. \r\nРадарите и електрооптичните сензори ще наблюдават движението на плавателни средства в Егейско море 24 часа в денонощината и седем дни в седмицата. Те ще помогнат на държавните служби да се намесват в случай на незаконни дейности в морето, като контрабанда на мигранти и бракониерство. \r\nПървата и най-важна фаза на проекта, бе въведена в действие с подписването на споразумение през 2013 г. Тя обхваща площ от бреговете на Мраморно море до район в югозападната провинция Мугла.На бреговата линия вече са инсталирани общо 11 станции за наблюдение, чиито служители вече ги провеждат необ ходимите тестове, за да се уверят, че системата работи по начина, за който е проектирана. \r\nДанните, получени от наблюдателните станции, ще позволят предотвратяването на инциденти в морето като сблъсък на два кораба, засичане на мигранти или изхвърлянето на отпадъци. Получената информация ще постъпва в оперативна база, разположена в Анкара. Данните, постъпили в нея, ще бъдат споделяни с Военноморските сили, командването на бреговата охрана, Министерството на транспорта и инфраструктурата, Министерството на околната среда и градоустройственото планиране, Министерството на земеделието, Министерството на митниците и търговията и Генералната дирекция по метеорология. Ако нелегалната дейност в морето се потвърди от съответната институция, екипи от командването на бреговата охрана ще бъдат изпратени на място за проверка. Тереза Герова", "date": "2018.10.04", "title": "Hurriyet: Турция инсталира 11 радари за наблюдение в Егейско море"}
{"url": "http://www.focus-news.net/news/2018/10/04/2574425/sport-barselona-pobedi-kato-gost-totnam-s-42-v-shl.html", "text": "Барселона постигна втора поредна победа в Шампионска лига, след успех с 4:2 като гост на Тотнъм. Двубоят от Група В се игра на „Уембли”, който бе в ужасно състояние, а резултатът бе открит още във втората минута от Коутиньо, след сериозна грешка на вратаря Юго Лорис. Ракитич удвои в 29-ата, а в 52-ата Хари Кейн намали на 1:2. Двата тима си размениха още по едно попадение – Меси в 56-ата вкара за Барселона, а Ламела в 66-ата за Тотнъм. Крайното 2:4 оформи Лионел Меси в 90-ата минута. Така каталунците имат пълен актив от 6 точки, колкото има и Интер, докато Тотнъм и Айндховен все още нямат точки в групата. \r\nВенцислав ДРАГОМАНОВ", "date": "2018.10.04", "title": "Спорт: Барселона победи като гост Тотнъм с 4:2 в ШЛ"}
{"url": "http://www.focus-news.net/news/2018/10/04/2574420/varna-15-filma-shte-badat-predstaveni-po-vreme-na-esennata-akademiya-na-mezhdunarodniya-festival-na-chervenokrastkite-i-zdravni-filmi.html", "text": "15 документални и игрални филма, изследващи задълбочено и с пристрастие най-наболелите проблеми на съвременността, ще бъдат представени по време на Есенната академия на Международния фестивал на червенокръстките и здравни филми, която ще се проведе във Варна до 7 октомври под патронажа на вицепрезидента на Република България Илияна Йотова. Това съобщиха за  Радио „Фокус“ – Варна  от БЧК – Варна. Тематично филмите очертават кръга от нерешени въпроси, пред които човечеството се изправя всеки ден – бежански вълни и последвали хуманитарни кризи, религиозно и етническо противопоставяне, бедност, наркомании, корупция, насилие над личността, отчуждение. Сред 15-те заглавия впечатляваща е българската селекция, посочват организаторите. Филмовите прожекции ще се провеждат с вход свободен в две дестинации – Санаторно-оздравителния комплекс „Камчия“ и Пленарна зала на Община Варна. \r\nЕсенната академия е част от Международния фестивал на червенокръстките и здравни филми, който беше възстановен след 23-годишно прекъсване и се провежда на всеки две години. Общото мото на форума отново е „Агресия – хуманност – кино“. Негови организатори са Български червен кръст и Медицински университет – Варна, като и тази година академията ще се проведе в Санаторно-оздравителния комплекс „Камчия“ край Варна. Традиционно програмата на Есенната академия обхваща три основни модула – дискусионен, обучителен и прожекции на документални, късометражни и премиерни игрални филми. В рамките на академията са планувани множество лекции, дискусии, както и работни срещи с водещи лектори. Дискусиите, които също са с вход свободен, ще бъдат в залата на център „Юрий Гагарин”, Камчия. \r\nЗа улеснение на варненската публика, фестивалът организира безплатни автобуси Варна-Камчия-Варна два пъти дневно, в съответствие с програмата на академията – преди обед за дискусиите и следобед за прожекциите. \r\nМарияна ВАЛЕНТИНОВА", "date": "2018.10.04", "title": "Варна: 15 филма ще бъдат представени по време на Есенната академия на Международния фестивал на червенокръстките и здравни филми"}
{"url": "http://www.focus-news.net/news/2018/10/04/2574423/varna-obyavyavat-prisadata-po-deloto-za-srutvaneto-na-hotel-veronika-pod-otlomkite-na-koyto-zaginaha-chetirima-rabotnitsi.html", "text": "В 14.00 часа ще бъде четена присъдата по делото за струтването на хотел „Вероника“ на 8 април 2015 г., под отломките на който загинаха четирима работници. Това съобщиха от пресцентъра на  Окръжен съд – Варна .  Делото влезе в съда през юли 2017 г. Подсъдими по делото за 7 души. Делото представлява над 4200 страници материали, събрани в 24 тома, както и 8 тома класьори. Досега са били изслушани 43 свидетели и 12 вещи лица, изготвили 5 съдебни експертизи. Общо 12 адвокати участват в делото, защитаващи страните по делото. Ако подсъдимите бъдат признати за виновни, предвиденото в закона наказание за това престъпление е лишаване от свобода от 3 до 10 години. Според разследващите, отговорни за смъртта на работниците са строителният надзорник Валентин П. от фирма „Инекс консулт“ ООД, който бил консултант, изпълняващ строителния надзор и координатор по здравословни и безопасни условия на труд. От същата фирма подсъдима е и експертката по строителен надзор Виолета Д. Подсъдими са още инспекторът по здраве и безопасност в „Планекс“ ООД и координатор по здравословните и безопасни условия на труд Валентин Т., техническият ръководител на обекта Мехнур М., Пламен Н. от фирма „Бултранспорт груп“ ЕООД и Йовко Р., който бил координатор по здравословните и безопасни условията на труд.", "date": "2018.10.04", "title": "Варна: Обявяват присъдата по делото за срутването на хотел „Вероника“, под отломките на който загинаха четирима работници"}
{"url": "http://www.focus-news.net/news/2018/10/04/2574427/blagoevgrad-chetvartiyat-krag-ot-republikanskiya-shampionat-po-motokros-shte-se-provede-kray-selo-zelen-dol-na-6-i-7-oktomvri.html", "text": "След близо 20 години прекъсване, Благоевград отново се връща в мотокрос картата на България. Това съобщиха от пресцентъра на  Общината . На 6 и 7 октомври градът ще бъде домакин на шестия кръг от Републиканския шампионат по мотокрос. Официалното откриване на състезанието е на 7 октомври от 10.30 часа. Очаква се над 10 хиляди души да присъстват на едно от най-вълнуващите мероприятия. Апелът, на организаторите от Община Благоевград и местния клуб „ЕърМакс Рейсинг“, е зрителите да заемат своите места до 10.00 часа. \r\nТрасето е разположено в района на село Зелен Дол, което се намира на 5 километра от Благоевград. Почитателите на мотокроса ще могат да видят интересно състезание в клас MX65 на шампионата. Тренировките започват на 6 октомври от 12.30 часа.", "date": "2018.10.04", "title": "Благоевград: Четвъртият кръг от Републиканския шампионат по мотокрос ще се проведе край село Зелен Дол на 6 и 7 октомври"}
{"url": "http://www.focus-news.net/news/2018/10/04/2574428/pazardzhik-istoricheskiyat-muzey-v-batak-obyavi-za-eksponat-na-mesets-oktomvri-ofitserska-kurtka-na-kapitan-petar-popov.html", "text": "Историческият музей в Батак обяви за експонат на месец октомври 2018 г. офицерска куртка на капитан Петър Иванов Попов, съобщиха от  музея . Куртката е изработена от бял памучен плат с двуредно закопчаване от 12 позлатени копчета. Отзад на шлица има още 4  копчета и вътрешни джобове. С права яка, която се закопчава с 2 телени копчета. \r\nРъкавели от твърда материя, на райета в синьо, бледо жълто и бяло. В двата края има дупки за закопчаване с по едно метално копче с триъгълна форма. Един чифт юнкерски пагони от 27-ми полк. Изработен от червено сукно, по края обточени с жълта сърмена ивица. В предната час т- метално копче, по средата – цифрата 27, също метална. На куртката е закачен орден „За храброст”, с червени лъчи и две кръстосани саби. В центъра е изправен лъв, околовръст има  надпис „За Храбростъ”, IV степен, I клас. Петър Иванов Попов, родом от Батак, е участник в Първата световна война. Загива като поручик на 24. XI. 1915 г. в с. Менешек. Погребан е в гр. Струмица. Произведен посмъртно в чин капитан. С този експонат през 2018 г. Исторически музей–Батак отбелязва 100 годишнината от края на Първата световна война.", "date": "2018.10.04", "title": "Пазарджик: Историческият музей в Батак обяви за експонат на месец октомври офицерска куртка на капитан Петър Попов"}
{"url": "http://www.focus-news.net/news/2018/10/04/2574426/bchk-organizira-sastezanie-za-vazrastni-hora-po-bedstvena-gotovnost-i-parva-pomosht.html", "text": "БЧК организира състезание за възрастни хора по бедствена готовност и първа помощ. Това съобщиха от пресцентъра на  БЧК . Традиционното състезание за възрастни хора по бедствена готовност, първа помощ, психосоциална подкрепа и познания за техните права ще се проведе на 6 октомври 2018 г. от 9.30 часа в НУЛЦ на БЧК – с. Лозен. Инициативата се провежда за четвърта поредна година и е част от дългосрочната политика на БЧК за активен и здравословен живот на възрастните хора. Участниците в отборите са обучени предварително от областните организации на БЧК в страната. Те ще преминат през 16 състезателни пункта, където трябва да се справят със задачи за оказване на първа долекарска помощ при спортни, битови и автомобилни инциденти, ще окажат психосоциална подкрепа на пострадали при бедствия и ще покажат познания за правата на възрастните хора.", "date": "2018.10.04", "title": "БЧК организира състезание за възрастни хора по бедствена готовност и първа помощ"}
{"url": "http://www.focus-news.net/news/2018/10/04/2574429/targovishte-84-godishna-zhena-e-stanala-zhertva-na-telefonna-izmama-sas-sumata-ot-1-700-lv.html", "text": "84-годишна жена е станала жертва на телефонна измама със сумата от 1 700 лв. Това съобщиха от  ОДМВР - Търговище . На 3 октомври 2018 г. около 12.30 часа в РУ - Попово е получен сигнал за това, че на 2 октомври 2018 г. около 18.00 часа в село Кардам, община Попово, 84-годишна самотноживееща жена от селото е била въведена в заблуждение чрез обаждане на стационарния ѝ телефон и под предлог за необходимост да бъдат освободени нейни роднини, задържани за причиняване на ПТП, ѝ е отнета сумата от 1 700 лв. Обаждащият се е представил за полицейски служител от съседна област, и обяснил, че близките ѝ са причинили пътен инцидент, в който е загинал човек. По думите му за освобождаването на роднините ѝ била необходима определена парична сума. По случая е образувано досъдебно производство по описа на РУ - Попово.", "date": "2018.10.04", "title": "Търговище: 84-годишна жена е станала жертва на телефонна измама със сумата от 1 700 лв."}
{"url": "http://www.focus-news.net/news/2018/10/04/2574432/targovishte-pozharnikari-sa-spasili-bezdomno-kuche-padnalo-v-shahta-v-popovo.html", "text": "Пожарникари са спасили бездомно куче, паднало в шахта в Попово. Това съобщиха от  ОДМВР - Търговище . На 3 октомври 2018 г. служители от дежурния екип на РС ПБЗН - Попово са реагирали на получен в 11.45 часа сигнал за паднало в шахта в кв. „Младост“ на град Попово безстопанствено куче. Пожарникарите са извадили животното невредимо с помощта на приспособление (кука). Кучето е предадено на служители от Общинския приют за безстопанствени животни в гр. Попово.", "date": "2018.10.04", "title": "Търговище: Пожарникари са спасили бездомно куче, паднало в шахта в Попово"}
{"url": "http://www.focus-news.net/news/2018/10/04/2574433/veliko-tarnovo-70-godishen-mazh-ot-selo-parvomaytsi-e-zaginal-pri-pozhar-v-garazha-si.html", "text": "70-годишен мъж от село Първомайци е загинал при пожар в гаража си. Това съобщиха от  ОДМВР-Велико Търново . Вчера сутринта в полицейското управление в Горна оряховица е бил получен сигнал за пожар в гараж в село Първомайци. На адреса незабавно са били изпратени екипи на пожарната и полицията. След потушаването на пламъците в гаража е установено тялото на възрастния мъж. То е изпратено за аутопсия във великотърновската болница. При първоначалния оглед данни за насилствена смърт не са установени. По случая е започнато досъдебно производство.", "date": "2018.10.04", "title": "Велико Търново: 70-годишен мъж от село Първомайци е загинал при пожар в гаража си"}
{"url": "http://www.focus-news.net/news/2018/10/04/2574434/obshtina-stara-zagora-nikola-chakalov-e-noviyat-kmet-na-mlada-zagora.html", "text": "Единадесетокласникът  от Търговска гимназия „Княз Симеон Търновски“ стана двадесет и втори кмет на Млада Загора - мандат 2018 - 2019 година. Той успя да победи съперниците си в оспорван дебат, който се проведе снощи в Младежкия дом в Стара Загора. Това съобщиха от пресцентъра на  Община Стара Загора . \r\nПредставители на седем старозагорски  училища – Даниел Алексиев ПГЕТ ”Г.С.Раковски”, Иванка Нейкова НПГВМ „Ив. П. Павлов”, Никола Чакалов ТГ „Княз Симеон Търновски”, Венцислава Бойчева СУ „Иван Вазов”, Жанета Мочева ГПЧЕ „Ромен Ролан” и Родрик Вермюе СУ „Васил Левски” работиха по темата изтеглена по жребий – „Младежки пространства и инициативи в  млада Стара Загора”. \r\nКандидатите за градоначалник изложиха своите  идеи пред жури, публика и делегирани представители, за своето по-добро бъдеще в нашия град и в директен сблъсък показаха как и защо искат да са лидери, какви нови инициативи ще предложат за работа с младите хора.  \r\nИзборът бе труден и за журито, в състава на което влизаха – Николина Георгиева, Христо Иванов, Живко Желев, Калина Петкова, Емилия Колева и  Желязко Динев и за делегираните представители на десет училища участващи в тайния вот.  \r\nВ оспорвана надпревара на сблъсък на идеи по темата и отговори на въпроси от журито и публиката, Никола Чакалов бе избран за кмет на Млада Загора мандат 2018 – 2019 година. Решаващ за неговия избор, бе вотът на делегираните представители на  училищата,  които при проведеното тайно гласуване му дадоха най-много от гласовете си.  \r\nНегов заместник ще бъде Венцислава Бойчева от СУ \"Иван Вазов\".", "date": "2018.10.04", "title": "Община Стара Загора: Никола Чакалов е новият кмет на Млада Загора"}
{"url": "http://www.focus-news.net/news/2018/10/04/2574431/bivshiyat-posrednik-na-es-v-pregovorite-mezhdu-kosovo-i-sarbiya-robatrt-kupar-kakav-e-problemat-ako-belgrad-i-prishtina-se-dogovoryat-za-granitsitei.html", "text": "Бившият посредник на Европейския съюз в преговорите между Сърбия и Косово Робърт Купър заяви, че „епилогът на референдума в Македония може да бъде положителен сигнал за Косово и Сърбия\", отбелязва прищинският ежедневник  Koha Ditore . \r\n„Ако двете страни се съгласят [относно граничната корекция] какъв е проблемът? Ако постигнат споразумение, това означава, че те ще си сътрудничат и ще решават заедно проблемите си. Ако това споразумение включва признаването на Косово, което според мен е жизнено важно, двете страни могат да се върнат към сериозно лидерство в своите страни\", обясни Купър.  \r\n„Има обаче много подробности, които трябва да бъдат решени - кои територии се обсъждат точно, как ще бъде установена границата, как ще бъдат ангажирани гражданите, какви мерки ще бъдат предприети, за да се защитят малцинствата и т.н. Затова мисля, че проблемът е доста сложен и поради тази причина това споразумение скоро няма да бъде постигнато, то изисква време\", допълни бившият посредник на ЕС. Тереза Герова", "date": "2018.10.04", "title": "Бившият посредник на ЕС в преговорите между Косово и Сърбия Робътрт Купър:  Какъв е проблемът, ако Белград и Прищина се договорят за границите?"}
{"url": "http://www.focus-news.net/news/2018/10/04/2574421/ministar-nikolina-angelkova-sedemte-balneo-i-spa-destinatsii-shte-spomognat-da-prevarnem-balgariya-v-tselogodishna-turisticheska-destinatsiya.html", "text": "Седемте балнео и спа дестинации ще спомогнат да превърнем България в целогодишна туристическа дестинация. Това каза министърът на туризма Николина Ангелкова по време на дискусия по проекта за 7 балнео и спа дестинации, предаде репортер на  Агенция „Фокус“ . \r\n„Вниманието ще бъде фокусирано върху тези 7 балено и спа дестинации. Нашата цел като министерство е да насочим вниманието към тези райони и да създадем по-добри условия за икономическа активност. Така че те ще бъдат популяризирани и това ще насочи интереса и към възможности за инвестиции“, обясни Агнелкова. \r\n„Те няма да бъдат слагани само в рекламни материали, а ще бъдат във фокуса на Министерството на туризма. Идеята е да се привлече интерес както от потенциални туристи, така и от потенциални инвеститори. И всички средства, с които министерството разполага, ще бъдат максимално използвани. Тези дестинации ще бъдат изградени като маркетингови такива и през годините те ще бъдат разширявани. Така ще се даде възможност районите, през които минават тези дестинации, да се позиционират туристически по-добре“, обясни Ангелкова и посочи, че идеята е България да се превърне в целогодишна туристическа дестинация. „Смятам, че туризмът е един от секторите, които могат да спомогнат за това да се спре миграцията от по-слабо развитите към по-силно развитите региони в страната“, каза още тя. \r\nЦветилена СИМЕОНОВА", "date": "2018.10.04", "title": "Министър Николина Ангелкова: Седемте балнео и спа дестинации ще спомогнат да превърнем България в целогодишна туристическа дестинация"}
{"url": "http://www.focus-news.net/news/2018/10/04/2574436/veliko-tarnovo-hranitelni-produkti-s-iztekal-srok-sa-otkriti-v-nezakonen-sklad-v-gorna-oryahovitsa-pomeshtenieto-e-zapechatano.html", "text": "Хранителни продукти с изтекъл срок на годност са установили служители на Районно управление на МВР – Горна Оряховица в незаконен склад. Това съобщиха от  ОДМВР - Велико Търново . Вчера при извършена съвместна проверка служители полицията и Областна дирекция по безопасност на храните - Велико Търново Търново в складово помещение в Горна Оряховица, ползвано от 42-годишен мъж от същия град, известен на полицията и осъждан, са установени хранителни стоки, тестени и сладкарски изделия без документи, удостоверяващи произхода и качеството им. В хода на проверката е установено, че част от стоката е с изтекъл срок на годност, а складът е незаконен и не отговаря на установените санитарни и хигиенни изисквания.  Помещението е запечатано, хранителните стоки предстои да бъдат унищожени, а на ползвателя на помещението ще бъде съставен акт.", "date": "2018.10.04", "title": "Велико Търново: Хранителни продукти с изтекъл срок  са открити в незаконен склад в Горна Оряховица, помещението е запечатано"}
{"url": "http://www.focus-news.net/news/2018/10/04/2574439/todor-gikinski-vik-dobrich-normaliziraneto-na-vodosnabdyavaneto-v-daden-rayon-zavisi-ot-vida-avariya-tam.html", "text": "Нормализирането на водоснабдяването в даден район зависи от вида авария, която се отстранява там. Това заяви Тодор Гикински, изпълнителен директор на ВиК - Добрич, който отговаряше на въпроси по време на извънредно заседание на Общинския съвет на Добрич, предаде кореспондент на  Радио „Фокус” – Варна . Гикински посочи, че ще има промяна в отчитането на общите водомери, но все още се прецизира наредбата, която регламентира това. По думите му е пресилено да се твърди, че проблемът с ниското налягане на водоподаването в Добрич е причина градът „да страда“. На друг въпрос отново по темата за ниското налягане той отвърна: „Кран налягане не регулира“.  \r\nПо темата за възстановяване на дупките след изкопни работи на ВиК – Добрич заради отстраняване на водни аварии кметът на града Йордан Йорданов отбеляза, че към момента само са водени разговори между Общината и водното дружество, без да има конкретна договорка. Страните са съгласни, че трябва настилките да бъдат възстановявани и то с добро качество, но все още не е договорено кой ще поема разходите за това. Инж. Димитър Радушев, експерт от ВиК – Добрич, уточни, че от два дни има възникнала авария по водопреносната мрежа в кв. „Рилци“, тъй като отчитаната консумация на вода там се е увеличила значително. Екипи на дружеството обхождат квартала и търсят мястото на авария. Той допълни, че асфалтирането на улици по проекта за водния цикъл започва след изключване на старите водопроводи. За 3 - 4 месеца ВиК – Добрич е изградило 16 хидрофорни уредби за нормализиране на налягането на водата, работят 4 хидрофорни комплекса и дружеството има готовност за поставяне на още хидрофорни уредби от ново поколение, но се прецизира необходимостта на районите. „Голяма част от загубите на дружеството са в резултат на кражби на вода, което налага преработване на нормативната уредба\", посочи още инж. Радушев. \r\nЖулиета НИКОЛОВА", "date": "2018.10.04", "title": "Тодор Гикински, ВиК - Добрич: Нормализирането на водоснабдяването в даден район зависи от вида авария там"}
{"url": "http://www.focus-news.net/news/2018/10/04/2574441/ivan-ivanov-kevr-zapochva-proverka-v-balgarskata-nezavisima-energiyna-borsa-zaradi-oplakvaniya-ot-skokoobrazni-izmeneniya-na-tsenata-na-toka.html", "text": "Започва проверка в Българската независима енергийна борса заради оплаквания от скокообразни изменения на цената на тока. Това каза пред журналисти председателят на Комисията за енергийно и водно регулиране Иван Иванов, предаде репортер на  Агенция „Фокус“.  “В Комисията за енергийно и водно регулиране в последните дни се получиха оплаквания, свързани със скокообразните изменения на цената на електрическата енергия на Българската независима енергийна борса, преди всичко в сегмента „Ден напред“. Включително от една от работодателските организации получихме искане Комисията да започне предварително проучване относно нарушаване на правилата. По този повод с моя заповед е формирана работна група, която съгласно чл. 74 от Закона за енергетиката, започва предварително проучване за установяване на обосновано предположение за извършено нарушение в търговията на едро на електрическа енергия на Българската независима енергийна борса“, обясни Иванов. По думите му в рамките на предварителното проучване длъжностните лица, членове на работната група, трябва да съберат всички данни от Борсата и участниците в нея. Иванов уточни, че проучването трябва да завърши с доклад, който ще бъде разгледан от КЕВР и въз основа който Комисията трябва да вземе решение дали да започне производство. „Тоест дали да продължи с разследващите си функции, които са предвидени в Закона“, допълни Иванов. Той отбеляза, че длъжностните лица трябва да установят дали има манипулиране на пазара или опит за манипулиране и дали има търговия с вътрешна информация. „Това означава проверка за всички данни на участниците в Борсата - зависи кои са били участниците в дните, в които са наблюдавани тези аномалии. Това е много сериозно проучване, което се прави на всички данни в европейските регулатори“, каза още Иванов, като уточни, че срокът за изготвяне на доклада е до 3 месеца. „Ще бъдат събирани всички данни, които са съотносими към цената на борсата“, увери Иванов, като отбеляза, че средната цена на борсата през днешния ден е 149 лв. за мегаватчас, което е изключително високо. \r\nПо думите му може да се счита, че това е първото разследване, което КЕВР ще прави. „То първото след като бяха приети промените в Закона за енергетиката и бяха въведени задълженията и правомощията на КЕВР по регламент 12/27 от 2011 година за интегритет и прозрачност на търговията на едро с електрическа енергия“, заяви доц. Иванов.", "date": "2018.10.04", "title": "Иван Иванов, КЕВР: Започва проверка в Българската независима енергийна борса заради оплаквания от скокообразни изменения на цената на тока"}
{"url": "http://www.focus-news.net/news/2018/10/04/2574437/evgeni-krusev-zam-kmet-na-sofiya-predstoyat-oshte-stroitelni-deynosti-po-ul-graf-ignatiev-sled-izvarshvaneto-im-mozhe-da-se-davat-krayni-otsenki-za-kachestvoto.html", "text": "Предстоят още строителни дейности по ул. „Граф Игнатиев”, след извършването им може да дадем оценка дали строителят си е свършил работата. Това каза пред журналисти зам.-кметът на София с направление по направление „Транспорт и транспортни комуникации” във връзка с ремонта на ул. „Граф Игнатиев”, предаде репортер на  Агенция „Фокус” . \r\n„В момента ул. „Граф Игнатиев” е затворена по цялата си дължина - от ул. „Алабин” до бул. „Евлоги и Христо Георгиев”. Не е готова нито една отсечка от улицата. В най-напреднал етап е отсечката между ул. „Алабин и пл. „Гарибалди, където огражденията бяха премахнати в съботния ден, за да може този участък да бъде измит и да се направят съответните забележки към строителя, които той следва да отстрани и той вече изпълнява”, заяви зам.-кметът Крусев.  \r\n„Предстои да се изпълнят още редица строителни дейности, след които вече ще може да кажем, че даден участък е завършен или не. Тогава би могло да се дават крайни оценки за това какво е качеството. Конкретно в тази отсечка ще се фугира около релсите, има да се оправят капаци, да се поставя улично осветление, контактна мрежа за трамвайните мотриси, така че да се изпълни целта ни в началото на ноември да бъде пуснато трамвайното движение т.е. да бъдат изцяло положени изцяло настилките в зоната на релсовия път и да се продължат довършителните дейности по площадите и градината при църквата „Св. Седмочисленици”. Тогава ще може да дадем оценки на строителят дали си е свършил работата или не”, обяви Крусев.", "date": "2018.10.04", "title": "Евгени Крусев, зам.-кмет на София: Предстоят още строителни дейности по ул. „Граф Игнатиев”, след извършването им  може да се дават крайни оценки за качеството"}
{"url": "http://www.focus-news.net/news/2018/10/04/2574438/pazardzhik-vsichki-42-peshehodni-pateki-na-teritoriyata-na-obshtina-peshtera-sa-s-obnovena-markirovka.html", "text": "Всички 42 пешеходни пътеки на територията на община Пещера са с обновена маркировка, като са подменени и старите пътни и указателни знаци, каза за  Радио „Фокус“ – Пазарджик  Иван Спиров, управител на Общинско предприятие „Чистота и поддържане на пътната инфраструктура“ в родопската община. Всички са осветени, като се разчита на уличното осветление. „Над 3000 лева общината отдели за закупуването на нови пътни знаци. Редовно се правят и обходи за изправността на уличното осветление, реагираме веднага и след сигнали на граждани, като подменяме изгорелите лампи. Всички паркоместа за хора с увреждания на общинските паркинги в Пещера вече също са боядисани в син цвят и са обозначени с необходимите знаци. Тези места се определят съобразно броя на клетките за паркиране“, уточни Спиров. Той каза също, че пътната мрежа в общината е в добро състояние, пътят до летовище „Св. Константин“ е рехабилитиран. \r\nАлбена ЖИЛЕКОВА", "date": "2018.10.04", "title": "Пазарджик: Всички 42 пешеходни пътеки на територията на община Пещера са с обновена маркировка"}
{"url": "http://www.focus-news.net/news/2018/10/04/2574430/ministar-nikolina-angelkova-interaktivnata-karta-za-spa-destinatsiite-shte-bade-gotova-do-edin-mesets.html", "text": "Интерактивната карта за спа дестинациите ще бъде готова до един месец. Това каза министърът на туризма Николина Ангелкова пред журналисти след дискусия по проекта за 7 балнео и спа дестинации, предаде репортер на  Агенция „Фокус“ . „Във всички тези дестинации е изградена материална база за тази услуга, така че когато ние ги рекламираме и има изявен туристически интерес, да не се окаже обратен ефект. И смятам, че предложенията, които работната група направи, отговарят на действителното положение. Смятам, че всички предложения, които са включени в дестинациите, са възможни, реални и ще свършат работа“, коментира Ангелкова. \r\nТя посочи, че интерактивната карта за спа дестинациите ще бъде готова още до един месец. „Надявам се на международната борса в Лондон да успеем да я покажем и да има съответното приложение в платформата „Аз обичам България“. За рекламните материали, разбира се, ще отнеме повече време, защото те са свързани с отделна обществена поръчка“, каза още министърът на туризма. \r\nЦветилена СИМЕОНОВА", "date": "2018.10.04", "title": "Министър Николина Ангелкова: Интерактивната карта за спа дестинациите ще бъде готова до един месец"}
{"url": "http://www.focus-news.net/news/2018/10/04/2574443/sofiya-zadarzhan-e-41-godishen-mazh-udaril-politseyski-avtomobil-v-opit-da-izbyaga-ot-proverka-v-botevgrad.html", "text": "Задържан е 41-годишен мъж, ударил полицейски автомобил в опит да избяга от проверка в Ботевград. Това съобщиха от пресцентъра на  МВР . Около 18.00 часа вчера при извършването на обход в Ботевград автопатрул на РУ - Костенец забелязал лек автомобил „Субару“, чийто водач форсирал рязко на кръстовище в града и застрашавал с рисковото си поведение безопасността на останалите участници в движението. Междувременно нарушителят се оттеглил бързо от мястото, поради което бил последван от полицейските служители и установен в района на основно училище, докато се движел в насрещната лента срещу патрулния автомобил. Униформените подали звуков и светлинен сигнал за спиране, на които водачът не се подчинил и в опит да избяга ударил автомобила им. Когато го тествали за употреба на алкохол, дрегерът отчел промили над допустимото в пробата на 41-годишния ботеврадчанин, който има зад гърба си вече две присъди за управление на МПС в нетрезво състояние. Водачът на служебния автомобил също е изпробван с дрегер, който отчел отрицателен резултат. Извършителят е задържан с полицейска заповед за срок до 24 часа. По случая е образувано досъдебно производство под наблюдението на районната прокуратура в Ботевград.", "date": "2018.10.04", "title": "София: Задържан е 41-годишен мъж, ударил полицейски автомобил в опит да избяга от проверка в Ботевград"}
{"url": "http://www.focus-news.net/news/2018/10/04/2574442/d-r-siyka-cherneva-rzi-smolyan-vaksinata-sreshtu-grip-tryabva-da-se-postavi-prez-oktomvri-ili-noemvri-a-zashtitniyat-y-efekt-se-proyavyava-2-3-sedmitsi-sled-imunizatsiyata.html", "text": "Ваксината срещу грип е от голямо значение в борбата срещу това заболяване, защото тя не само намалява риска от нарушаване на професионалния и личния живот на човека, но и намалява риска за заразяване на неговото семейство, приятелите и колегите му. Това каза за  Радио „Фокус“ – Смолян  д-р Сийка Чернева – директор на дирекция „Надзор на заразните болести” при Регионалната здравна инспекция (РЗИ) – Смолян. За постигане на оптимална защита срещу грипа е необходима ежегодна имунизация. Препоръчва се  ваксинацията да се извърши в периода октомври – ноември, когато заболеваемостта от остри респираторни заболявания е с ниски нива. Защитният ефект от ваксината се проявява 2-3 седмици след имунизацията, отбеляза д-р Чернева. \r\nТя поясни, че този сезон се очакват четири грипни щама – два от тип А – „Мичиган” и „Сингапур” и два от тип В – „Колорадо” и „Пукет”. В смолянската аптечната мрежа се предлага предимно четиривалентна ваксина, включваща очакваните грипни щамове. Д-р Чернева посочи, че най-уязвимите групи хора, които е добре да си поставят ваксина са: всички лица, навършили 65 години, особено такива, настанени в специализирани институции за предоставяне на социални услуги, всички възрастни и деца над 6-месечна възраст, страдащи от хронични белодробни заболявания, включително астма, заболявания на сърдечно-съдовата система, метаболитни заболявания, особено диабет, хронична бъбречна недостатъчност и болни на хемодиализа, вродена и придобита имуносупресия, включително медикаментозна; носители на ХИВ, органна трансплантация. Д-р Чернева допълни, че е добре да се ваксинират и всички лица, живеещи в организирани колективи като домове за медико-социални групи, военни поделения, общежития и други, лица, при които има повишен риск от заболяване във връзка с професията им като транспортни работници, служители в армията и полицията, медицински персонал, както и всички, които са в контакт с лица, изложени на повишен риск от усложнения след заболяване от грип. \r\nД-р Чернева уточни, че РЗИ – Смолян разполага с четиривалентна противогрипна ваксина и извършва поставянето й в имунизационния кабинет  всеки работен ден, от 08.30 до 12,30 часа и от 14.00 до 16.00 часа. Задължително условие е човек да е напълно здрав и да е сигурен, че не е алергичен към яйца, яйчни продукти или към някоя от съставките на ваксината, каза още д-р Чернева. \r\nПо нейни думи около 60-70 души ежегодно преминават през кабинета на РЗИ – Смолян, за да си поставят противогрипна ваксина, като всяка година едни и същи хора се имунизират срещу грип. Те споделят, че са доволни от действието на ваксината и тя им помага да не се разболяват, а дори, ако случайно са заболели от вирусна респираторна инфекция, всичко преминава по-леко и без усложнения. Д-р Чернева отбеляза, че за постигане на оптимална защита срещу грипа е необходима ежегодна имунизация и е препоръчително ваксинацията да се извърши в периода октомври – ноември. Д-р Чернева посочи, че при общопрактикуващите лекари също се поставят ваксини и в края на есенния период те също отчитат извършените имунизации. \r\nНели ГЕРГЬОВСКА", "date": "2018.10.04", "title": "Д-р Сийка Чернева, РЗИ – Смолян: Ваксината срещу грип трябва да се постави през октомври или ноември, а защитният й ефект се проявява 2-3 седмици след имунизацията"}
{"url": "http://www.focus-news.net/news/2018/10/04/2574444/aleksandar-vuchich-v-intervyu-za-the-washington-post-sarbiya-e-priyatel-i-s-es-i-s-rusiya.html", "text": "Като част от проект, насочен към подпомагане на разбирането за глобалното влияние на Русия, авторитетният американски ежедневник  The Washington Post  разглежда „изгодната и печеливша стратегия“ на Москва за Сърбия – балканска страна, изявила категорично желанието си за присъединяване към Европейския съюз, но и която също така смята Кремъл за близък свой съюзник. Въпреки че Западът дава много повече на Сърбия, руското влияние там е много силно, уверяват от редакцията. Кремъл доминира на първите страници на вестниците, сред сръбските православни свещеници често отекват руски разговори, а президентът Александър Вучич прави редовни екскурзии до Москва, за да се срещне с Владимир Путин. Един от ключовите въпроси, които държат страните близо, е отказът на Кремъл да признае Косово за независима нация след решението на бившата сръбска провинция да се отдели през 2008 г. Русия използва правото си на вето на Съвета за сигурност на ООН, за да блокира усилията за присъединяване на Косово към международната организация и да предпази Сърбия от осъждане. The Washington Post публикува извадки от интервю, дадено от Александър Вучич, в което той говори за това как Белград балансира в отношенията между Русия и Запада. От редакцията подчертават, че е направена „лека редакция“ на интервюто с цел по-голяма „яснота“. WP:  Вие подчертавате европейския, западен път за Сърбия, но също така запазвате добри отношения с Русия. Ако бяхте член на ЕС, трябваше да наложите санкции на Русия. Щяхте ли да бъдете готови да направите това? Александър Вучич : Сърбия има не само последователна и нормална позиция, а такава, която може да защити сама. Което означава, че ние се движим по пътя към ЕС, искаме да принадлежим към европейската общност. Това е на първо място за нас, има огромно значение.  \r\nТова, от което искаме да бъдем част, е Европейският съюз като организация на 27, 28 държави-членки, която е най-големият блок на мир и спокойствие. Членството, също така, ще ни помогне да запазим стабилността и да продължим реформите по различни въпроси, включително борбата с корупцията, върховенството на закона. Това е, от което се нуждаем. \r\nОт друга страна, ние имаме косовския въпрос, който се интерпретира по различни начини, но Косово сякаш е във всички глави по някакъв начин. Каквото и да каже някой, ние сме затрупани с въпроси за Косово. И ако анализирате анкетите, скорошните анкети в Сърбия, ще видите, че ако някой ден се проведе референдум за европейското бъдеще на Сърбия, то той ще бъде избран от гражданите. Това е рационалният подход на сръбския народ. \r\nНо ако говорим за европейската политика спрямо Сърбия, ситуацията става малко по-различна. Хората незабавно свързват ЕС с целия натиск, пред които сме изправени заради Косово, същото е с американците.  \r\nОт друга страна, имаме Русия, която подкрепя нашата териториална цялост, която винаги ни е помагала и подкрепяла в  Съвета за сигурност на ООН и в различни институции и организации. \r\nИмаме много рационален подход, въпреки че считаме  европейците и руснаците за много различни, но те са наши истински приятели. Много е просто.  WP : Освен руската подкрепа за косовския въпрос, какво прави Русия по-привлекателна от Запада за Сърбия? Александър Вучич : Сърбите са много привлечени от западния стандарт на живот, от стандарта на хората. \r\nЕто защо харесват германците. Защото откриват тук заводи, съоръжения. Уважават ги много. Начинът на живот на Запад е за предпочитане пред този на Изток, в това няма съмнение.  \r\nСлед това някои хора искаха да заклеймят и да сложат печат на челото ни, че ние, нашият народ, само нашият народ е извършил геноцид, знаете ли, единствените хора в Европа, извършили геноцид след Втората световна война, сме ние. Руснаците бяха на наша страна в Съвета за сигурност на ООН, когато останалите не бяха. \r\nХората ще кажат - добре, те са близък съюзник, но тук е нашият рационален избор и нашият рационален подход – да се присъединим към ЕС. Това не означава, че ще развали отношенията ни с Русия. Но дори когато сме на една позиция с Русия, това не означава, че се отказваме от европейския си път.  \r\nВие знаете, че съм президент на независима държава, взимаме решения самостоятелно и в полза на нашия народ. Ние сме сърби, ние сме обикновени граждани на Сърбия, имаме собствена политика и съм много горд да кажа това. Разбира се, трябва да спазваме някои правила, да бъдем достойни за всички, но имаме нашите интереси. Това е. WP : Обикновените сърби като че ли не осъзнават степента, в която търговията се съсредоточава върху Европа и Русия, и трябва да кажем, че следейки сръбските медии, мисля, че разбирам защо. Вие виждате Владимир Путин на кориците на таблоидите. Имате силна ориентация към Русия. Защо това е така? Александър Вучич : Ще се опитам да го обясня много рационално, говорейки за всички събития от 90-те години, включително за 1999 г. [когато НАТО бомбардира Сърбия]. И целия натиск, пред който бяхме изправени след 2000 г. по въпроса за Косово. Не знам какво друго да посоча. Това са причините. \r\nЩе го кажа по този начин. Ако попитате моите родители, особено баща ми или брат ми, те ще кажат хиляди забележки относно поведението на ЕС спрямо Сърбия. И в края на краищата, ако зададете въпроса дали трябва да продължим, дали трябва да продължим по пътя на интеграция с ЕС, винаги ще получите един и същ отговор. Да.  \r\nМного е трудно да се преодолеят чувствата и емоциите на хората. Но нашата задача е тъкмо тази, да действаме по един много рационален и реалистичен начин. \r\nНашата страна, нашата Сърбия, е поела по европейския си път. Искаме ли да запазим възможно най-добрите отношения с Русия? Да, бихме го направили. Ще се присъединим ли към НАТО или не? Не, НАТО не ни интересува. Имаме ли добри отношения с НАТО? Да, имаме ги. Чрез програмата „Партньорство за мир“ и всички останали, но ние не сме готови да се присъединим към НАТО. WP : Каква е ролята на  Sputnik  и на руските медии тук? Александър Вучич  Sputnik, според мен, е относително надежден източник на новини, ако не греша. Не знам, да ти кажа истината. Не съм сигурен. Те работят свободно тук и това е всичко. Има и BBC на сръбски език. Има N1. Има медии, притежавани от хора от различни държави, т.е. разнообразие.  Тереза Герова", "date": "2018.10.04", "title": "Александър Вучич в интервю за The Washington Post: Сърбия е приятел и с ЕС, и с Русия"}
{"url": "http://www.focus-news.net/news/2018/10/04/2574445/mvr-zadarzhan-e-shofyorat-na-mikrobusa-s-kradeni-kone-koyto-se-opita-da-izblaska-ot-patya-politseyski-avtomobil.html", "text": "Задържан е шофьорът на микробуса с крадени коне, който се опита да изблъска от пътя полицейски автомобил. Това съобщиха от пресцентъра на  МВР . 54-годишният мъж от Самоков е задържан за оказано неподчинение спрямо полицейски служители при изпълнение на професионалните им задължения. Около 19.10 часа на 2 октомври автопатрул на РУ - Самоков получава сигнал от водач на лек автомобил, че в района на Продановския рид се движи микробус с крадени коне. Полицейските служители незабавно се насочили към мястото и засекли посочения автомобил. Водачът обаче не се подчинил на подадения му звуков и светлинен сигнал за спиране и се насочил към махала в Самоков. На разклона за местността Червената земя микробусът опитал да изтласка последвалия го полицейски автомобил, удряйки го в предната дясна врата, след което ускорил и се укрил в махалата. На служебния автомобил са причинени леки материали щети. След активни оперативно-издирвателни действия няколко часа по- късно микробусът е намерен и иззет по надлежния ред, а водачът му - задържан. По случая е образувано досъдебно производство. От извършената справка е установено, че 54-годишният мъж е неправоспособен водач и шофира без да притежава СУМПС в едногодишния срок от наказването му по административен ред за същото деяние. Във връзка с това срещу нарушителя е започнато и бързо производство.", "date": "2018.10.04", "title": "МВР: Задържан е шофьорът на микробуса с крадени коне, който се опита да изблъска от пътя полицейски автомобил"}
{"url": "http://www.focus-news.net/news/2018/10/04/2574435/koha-ditore-kosovo-hashim-tachi-ne-se-otkazva-ot-ideyata-za-korektsiya-na-granitsata-sas-sarbiya.html", "text": "Водещият прищински ежедневник  Koha Ditore  публикува статия, в която подчертава, че въпреки съпротивата в Косово на международната общност, държавният глава на най-младата държава на Балканите не се отказва от идеята за промяна на границата със Сърбия.  \r\nИзданието цитира думите на Беким Чолаку, началник на службата на президента Тачи, според когото въпросът за коригирането на границите е бил обсъждан на последните срещи в Ню Йорк. „САЩ и всички други международни партньори подкрепят окончателното мирно споразумение между Косово и Сърбия. На този ранен етап те са резервирани към публичната подкрепа или противопоставяне на определени възможности. В крайна сметка, когато става дума за варианти и сценарии, това е отговорност на страните, участващи в процеса. Едно е сигурно, ако се постигне окончателно споразумение, то ще има силна подкрепа от всички международни партньори\", увери Чолаку. Тереза Герова", "date": "2018.10.04", "title": "Koha Ditore (Косово): Хашим Тачи не се отказва от идеята за корекция на границата със Сърбия"}
{"url": "http://www.focus-news.net/news/2018/10/04/2574440/d-r-krasimir-kulinski-sayuz-na-obshtopraktikuvashtite-lekari-pazardzhik-preporachitelno-e-postavyaneto-na-protivogripna-vaksina-na-detsa-poseshtavashti-detski-zavedeniya.html", "text": "Препоръчително е поставянето на противогрипна ваксина на деца, който посещават детски заведения, както и на учениците, които са в контактна среда, каза за  Радио „Фокус“ – Пазарджик  д-р Красимир Кулински, председател на Съюза на общопрактикуващите лекари в област Пазарджик. По думите му поставянето на тазгодишната ваксина намалява риска от усложнения вследствие сезонните вируси.  \r\n„Тя е препоръчителна и за възрастни хора с хронични заболявания на сърцето, бъбреците, храносмилателната система и костно-ставни болести. Противогрипната ваксина може да бъде поставена в манипулационните кабинети във всяко лечебно заведение“, уточни д-р Кулински. Той допълни, че месец октомври е най-подходящото време, когато може да бъде поставена противогрипната ваксина, за да има време организмът да изгради имунитет към вируса. \r\nАлбена ЖИЛЕКОВА", "date": "2018.10.04", "title": "Д-р Красимир Кулински, Съюз на общопрактикуващите лекари - Пазарджик: Препоръчително е поставянето на противогрипна ваксина на деца, посещаващи детски заведения"}
{"url": "http://www.focus-news.net/news/2018/10/04/2574447/sport-s-tri-derbita-zapochna-noviya-sezon-v-nhl.html", "text": "Започна новият сезон в Националната хокейна лига на Съединените щати и Канада. Изиграха се четири мача в първата нощ от 102-рия сезон на лигата, в които имаше три дербита – две канадски и едно калифорнийско. Редовният сезон ще продължи до 6 април 2019 година, а няколко дни по-късно ще започнат плейофите. Новото първенство започна с вдигането на шампионския банер в залата на Вашингтон Кепитълс. Капитанът Александър Овечкин показа пред зрителите Купа Стенли, на която само преди два дни бяха гравирани имената на играчите от миналия сезон, а хокеистите получиха шампионските си пръстени. Шампионът Вашингтон Кепитълс победи Бостън Бруинс със 7:0. \r\nВенцислав ДРАГОМАНОВ", "date": "2018.10.04", "title": "Спорт: С три дербита започна новия сезон в НХЛ"}
{"url": "http://www.focus-news.net/news/2018/10/04/2574446/stara-zagora-rayonniyat-sad-ostavi-v-aresta-obvinyaem-za-krazhba-na-medni-trabi-i-mnogozhilni-kabeli.html", "text": "По искане на Районна прокуратура - Стара Загора съдът определи мярка за неотклонение „Задържане под стража“ спрямо Н.Т, привлечен като обвиняем по досъдебно производство за това, че на 3 септември 2018 г. в град Стара Загора, в условията на опасен рецидив, след предварителен сговор с Ф.Б., чрез използване на техническо средство – клещи и метална щанга отнел чужди движими вещи: медни тръби и многожилни кабели от хладилен агрегат, собственост на търговско дружество. Това съобщиха от пресцентъра на  Апелативна прокуратура - Пловдив . \r\nВ края на месец август 2018 г. обвиняемият Н.Т. случайно минал покрай базата на търговското дружество в гр. Стара Загора. В недвижимия имот обвиняемият видял складирани множество агрегати и решил да извърши кражба на медни части от тях. Той споделил намеренията си с Ф.Б. На 3.09.2018 г., след приключване на работния ден, двамата обвиняеми отишли до базата, като носели със себе си чували и технически средства. Те разглобили хладилен агрегат и с помощта на техническите средства успели да демонтират и счупят медни тръби от охлаждащата система на агрегата, както и многожилните захранващи кабели. Няколко дни по-късно Н.Т. предал медните части като вторични суровини, а средствата поделил с Ф.Б. и ги разходвали за лични нужди.  \r\nОбвиняемият Н.Т. е осъждан за престъпления от общ характер. Деянието на 3.09.2018 г. е извършено от Н.Т. в условията на опасен рецидив, след като през 2016 г.  е бил освободен от затвора. Районен съд - Стара Загора е преценил, че от събраните по делото доказателства може да се направи обосновано предположение, че Н.Т. е извършил престъплението, за което е привлечен като обвиняем и съществува реална опасност да се укрие или да извърши друго престъпление. Взетата спрямо Н.Т. мярка за неотклонение може да се обжалва и протестира пред Окръжен съд-Стара Загора.", "date": "2018.10.04", "title": "Стара Загора: Районният съд остави в ареста обвиняем за кражба на медни тръби и многожилни кабели"}
{"url": "http://www.focus-news.net/news/2018/10/04/2574448/burgas-klub-chanove-chestva-9-ti-rozhden-den-s-shestvie-i-kontsert-na-6-oktomvri.html", "text": "В събота (6-ти октомври), от 12.00 часа, Клуб по български народни танци „Чанове“ ще проведе есенен форум по повод 9-ия си рожден ден. В него ще вземат участие около 150 участници от клуба, съобщиха от пресцентъра на  Община Бургас .  \r\nСъбитието ще започне точно в 12.00 часа с дефиле от площад „Тройката“ до сградата на Община Бургас, където от 13.00 часа членовете на клуб „Чанове“ ще изнесат концерт, на който са поканени всички бургазлии и гости на града. \r\nПрограмата няма състезателен характер, а по скоро има за цел популяризиране на българския танцов фолклор и дейността на клуба в града. \r\nРепетициите се провеждат на няколко места: \r\n– ОУ „Любен Каравелов“ (ж. к. „Възраждане“); \r\n– зала на ул. „Успенска“ № 8, ет. 4 (сградата на „Трансстрой“, зад хотел „България“); \r\n– ДГ „Ханс Кристиян Андерсен“ (нов корпус), ж. к. „Лазур“, ул. „Константин Величков“ срещу бл. 18 и бл. 20; \r\n– ДГ „Звездица Зорница“ (ж. к. „Зорница“, до болница „Маджуров“, до бл. 19); \r\n– СУ „Епископ Константин Преславски“ (ж. к. „Славейков“ до бл. 49) – малък физкултурен салон. \r\nНаред с отбелязването на празника клубът ще подкрепи и кампанията „Шанс за Никола“. Ще бъде сложена кутия за дарения, който може и има желание да подкрепи каузата. \r\nЗапочна записването на новите групи за начинаещи: \r\n– Зала „Успенска“ – всеки вторник и четвъртък от 19:30 часа; \r\n– СУ „Константин Преславски“ -всеки понеделник и сряда от 18:30 часа; \r\n– ДГ „Звездица Зорница“ – всеки понеделник и сряда от 18:30 часа; \r\n– ДГ „Ханс Кристиян Андерсен“ от 09.10.18 г – всеки вторник и четвъртък от 18:30 часа. \r\nКлуб по български народни танци „Чанове“ е създаден в София през 2005 г. от Милена и Костадин Господинови. За повече от 13 години вече има филиали в осем града на страната и голям брой последователи в лицето на своите членове. В Бургас клубът е от 2009 г. и се радва на огромен интерес. \r\nПодробна информация за новите групи и телефони за контакти е публикувана на  .", "date": "2018.10.04", "title": "Бургас: Клуб „Чанове“ чества 9-ти рожден ден с шествие и концерт на 6 октомври"}
{"url": "http://www.focus-news.net/news/2018/10/04/2574450/kyustendil-izvarsheni-sa-proverki-na-otoplitelnite-instalatsii-v-uchilishtata-i-v-detskite-gradini-na-teritoriyata-na-obshtinata.html", "text": "Извършени са проверки на отоплителните инсталации в училищата и в детските градини на територията на община Кюстендил. Това каза пред  Радио „Фокус” – Кюстендил  Светослав Василев, зам.-кмет на Кюстендил. По думите му всички училища и детски градини в града са газифицирани, извършена е профилактика и газовите системи. Всичко е наред. Училищата и детските градини са готови за посрещане на зимата”, каза Светослав Василев. По думите му единственото учебно заведение на територията на община Кюстендил, което се отоплява с друг вид гориво, е Начално училище „Св. св. Кирил и Методий” в село Раждавица, за него също е осигурено необходимото количество гориво. Според зам.-кметът на Кюстендил самите директори определят кога да бъде включено отоплението и с каква продължителност да бъде то, но от най-голямо значение са атмосферните условия и естеството на работа и възрастта на учениците. По един начин се отопляват учениците, а по съвсем друг начин се отопляват помещенията в детски заведения, защото освен, че там децата се обучават те и преспиват. \r\nВенцеслав ИЛЧЕВ", "date": "2018.10.04", "title": "Кюстендил: Извършени са проверки на отоплителните инсталации в училищата и в детските градини на територията на общината"}
{"url": "http://www.focus-news.net/news/2018/10/04/2574452/plovdiv-nad-6-000-kasa-tsigari-bez-banderol-sa-izzeti-pri-proverka-na-lek-avtomobil-v-kvartal-stolipinovo.html", "text": "Над 6 000 къса контрабандни цигари са открити в лек автомобил „БМВ“ вчера в Пловдив. Това съобщиха от  ОДМВР - Пловдив . На ул. „Възход“ в квартал „Столипиново“ нелегалната стока била иззета от колата, ползвана от двама мъже на 29 и 37 години. Те са криминално проявени, а по-възрастният – и с присъди. Срещу тях е образувано бързо производство. Задържани са за срок до 24 часа.", "date": "2018.10.04", "title": "Пловдив: Над 6 000 къса цигари без бандерол са иззети при проверка на лек автомобил в квартал „Столипиново“"}
{"url": "http://www.focus-news.net/news/2018/10/04/2574449/delyan-dobrev-gerb-ne-moga-da-komentiram-kritikite-na-vladimir-putin-za-yuzhen-potok-oshte-po-vremeto-na-kabineta-oresharski-imashe-problemi-s-ek-po-tozi-proekt.html", "text": "Не мога да коментирам критиките на Владимир Путин за „Южен поток“, още по времето на кабинета „Орешарски“ имаше проблеми с ЕК по този проект. Това каза пред журналисти в парламента председателят на Комисията по енергетика в Народното събрание и депутат от ГЕРБ Делян Добрев, предаде репортер на  Агенция „Фокус“ . \r\nПопитан как ще коментира критиките на президента на Русия Владимир Путин към България заради отказа ѝ от проекта „Южен поток“, Добрев отговори: „Не мога да коментиран казаното от Путин. Знаете при какви обстоятелства проектът беше спрян. Ние имахме критики по начина, по който той се структурираше още по времето на кабинета „Орешарски“. Нашите основни критики още тогава бяха, че обществената поръчка, която проведе кабинетът „Орешарски“, стартира на Коледа и приключи след Нова година, а все пак това е най-големият по мащабите си проект в България“, каза още той и посочи, че пак по времето на кабинета „Орешарски“ е имало проблеми с комуникацията с Европейската комисия по отношение на този проект. \r\nНа въпрос дали е имало външен натиск за този проект Добрев отговори, че не мисли, че има такъв. „Върху мен не е имало такъв като министър. Въпреки че в момента, в който проектът приключи, аз не съм участвал в управлението“, каза още той. \r\nЦветилена СИМЕОНОВА", "date": "2018.10.04", "title": "Делян Добрев, ГЕРБ: Не мога да коментирам критиките на Владимир Путин за „Южен поток“, още по времето на кабинета „Орешарски“ имаше проблеми с ЕК по този проект"}
{"url": "http://www.focus-news.net/news/2018/10/04/2574454/plovdiv-36-godishen-piyan-mazh-e-zadarzhan-za-proyava-na-agresiya-kam-politseyski-sluzhiteli.html", "text": "36-годишен пиян мъж е задържан за проява на агресия към  полицейски служители. Това съобщиха от  ОДМВР - Пловдив . Извършителят на хулиганската проява е отведен в Първо РУ снощи. Около 22.40 часа полицейски екип реагирал на сигнал за нарушение на обществения ред на ул. „Филип Тотю“. На място униформените били посрещнати с агресия от 36-годишен във видимо нетрезво състояние. Той се опитал да осуети проверката, отправяйки обиди и закани за саморазправа към служителите и нанесъл удар на единия от тях. Мъжът е задържан за едно денонощие. Съставен му е акт по Указа за борба с дребното хулиганство.", "date": "2018.10.04", "title": "Пловдив: 36-годишен пиян мъж е задържан за проява на агресия към  полицейски служители"}
{"url": "http://www.focus-news.net/news/2018/10/04/2574457/dobrich-obshtinskiyat-savet-vze-reshenie-da-bade-sformirana-vremenna-komisiya-po-vaprosite-na-vodosnabdyavaneto-v-grada.html", "text": "Общинският съвет взе решение да бъде сформирана Временна комисия по въпросите на водоснабдяването в града, предаде кореспондент на  Радио „Фокус” – Варна . Комисията ще бъде 9-членна. Председател ще бъде общинският съветник Михаел Игнатов. В нея ще влязат представители на ВиК и Община град Добрич, както и общински съветници. \r\nЖулиета НИКОЛОВА", "date": "2018.10.04", "title": "Добрич: Общинският съвет взе решение да бъде сформирана Временна комисия по въпросите на водоснабдяването в града"}
{"url": "http://www.focus-news.net/news/2018/10/04/2574456/evgeni-krusev-zam-kmet-na-sofiya-osnovnata-ni-tsel-e-v-nachaloto-na-noemvri-da-pusnem-tramvaynoto-dvizhenie-po-ul-graf-ignatiev.html", "text": "Основната ни цел е в началото на ноември да пуснем трамвайното движение по ул. „Граф Игнатиев”. Това каза пред журналисти зам.-кметът на София с направление по направление „Транспорт и транспортни комуникации” във връзка с ремонта на ул. „Граф Игнатиев”, предаде репортер на  Агенция „Фокус” . „Нашата основна цел е всички заедно - с надзор, със строител, с проектанти да успеем да завършим обекта в сроковете, които са поставени. Целта ни е в началото на ноември да пуснем трамвайното движение.  \r\n„Дейностите, които се предвиждат по проект наистина са огромни. Нямам спомен да се е правила такава реконструкция на централната градска част на София. Само в Зона 2, която обхваща ул. „Граф Игнатиев”, ул. „Солунска”, ул „Иван Шишман” и ул. „6-септември” се сменят 50 хил. кв. м при павенца от 10 на 10 см - може да си представите какъв труд е. Днес на площадката на ул. „Граф Игнатиев” има над 200 човека, които се трудят от сутрин до мрак, за да може да се изпълни този нелек обект”, коментира зам.-кметът и добави, че през летния сезон е сменена цялата подземна инфраструктура.  \r\nКрусев отбеляза, че проектът не е променян и се изпълнява във вида, в който е бил първоначално одобрен след поредица от обществени обсъждания.", "date": "2018.10.04", "title": "Евгени Крусев, зам.-кмет на София: Основната ни цел е в началото на ноември да пуснем трамвайното движение по ул. „Граф Игнатиев”"}
{"url": "http://www.focus-news.net/news/2018/10/04/2574460/premierat-boyko-borisov-se-sreshtna-s-dokladchitsite-na-pase-po-post-monitoringoviya-dialog.html", "text": "Министър-председателят Бойко Борисов се срещна с докладчиците на Парламентарната асамблея на Съвета на Европа по пост-мониторинговия диалог с България Франк Швабе и Жолт Немет, които са на работно посещение в София. Това съобщиха от  Правителствената информационна служба . \r\n„България ще продължи ползотворното сътрудничество с ПАСЕ за приключване на пост-мониторинговия диалог“, каза Борисов и посочи, че страната ни очаква конструктивна и обективна оценка за усилията на институциите и предприетите реформи. Министър-председателят акцентира върху борбата с контрабандата и резултатите, които постигна страната ни в последните години. „Контрабандата е ключов двигател за явлението корупция на всички нива – от митничаря до най-висшите етажи“, каза Борисов. Той даде пример с последното проучване на „Инициативата срещу незаконната търговия“, което показва, че през второто тримесечие на 2018 година контрабандата на цигари в България пада до 4.7%. „Този резултат позиционира страната ни като една от най-активните в борбата с контрабандата в Европейския съюз“, подчерта Борисов. \r\nМинистър-председателят посочи новия Закон за противодействие на корупцията и за отнемане на незаконно придобито имущество, приет през месец януари тази година, като още едно от достиженията на страната ни в борбата с корупцията. „Със закона бе създаден нов независим специализиран антикорупционен орган, който обедини в себе си функциите по превенция и противодействие на корупцията, отнемане на незаконно придобито имущество и публичност на имуществото на лица, заемащи висши държавни длъжности“, каза премиерът Борисов и допълни, че това позволи и да се разшири кръгът на лицата, задължени да подават декларации за имущество и конфликт на интереси. \r\nДокладчиците на ПАСЕ подчертаха, че България е отбелязала осезаемо развитие по отношение на съдебната реформа и борбата с корупцията, а премиерът Борисов изрази увереност, че с извършените реформи в последните години и положителните резултати, може да се върви към успешно прекратяване на пост-мониторинговия диалог.", "date": "2018.10.04", "title": "Премиерът Бойко Борисов се срещна с докладчиците на ПАСЕ по пост-мониторинговия диалог"}
{"url": "http://www.focus-news.net/news/2018/10/04/2574459/kyustendil-240-dni-e-srokat-za-izgrazhdane-na-novi-detska-gradina-i-fizkulturen-salon-v-zhilishten-kompleks-bistritsa-v-dupnitsa.html", "text": "240 дни е срокът за изграждане на нови детска градина и физкултурен салон в жилищен комплекс „Бистрица” в Дупница. Това каза пред  Радио „Фокус” – Кюстендил  Христо Апостолов, експерт по връзки с обществеността в Община Дупница. По думите му срокът ще започне да тече, след подписване на самите договори с избраните фирми-изпълнители. Този срок е за проектиране и реално изпълнение на строителните и монтажни дейности. Детската градина ще бъде с капацитет 100 места, а предвидената сума за строителство е в размер на  834 648 лева без ДДС. Новият физкултурен салон е с цена от 205 000 лева. Очакванията са, че от следващата учебна година възпитаниците на Основно училище „Неофит Рилски“ ще имат модерна и просторна зала, която ще може да се използва за практикуване на няколко вида спорт. До дни ще започне премахване на съществуващия стар физкултурен салон, за да може след изготвянето на проекта и съгласуването му – да стартира самото изграждане. Започват и дейностите по изграждане на детската градина, която ще бъде удобство за жителите на най-големия квартал в града. \r\nВенцеслав ИЛЧЕВ", "date": "2018.10.04", "title": "Кюстендил: 240 дни е срокът за изграждане на нови детска градина и физкултурен салон в жилищен комплекс „Бистрица” в Дупница"}
{"url": "http://www.focus-news.net/news/2018/10/04/2574455/prof-d-r-radoslav-radev-umbal-sveta-marina-varna-vse-po-niska-e-vazrastovata-granitsa-na-zabolelite-ot-rak-na-gardata.html", "text": "Все по-ниска е възрастовата граница на заболелите от рак на гърдата. Това каза в интервю за  Радио „Фокус“ – Варна  проф. д-р Радослав Радев, ръководител е на Клиника по гръдна хирургия при УМБАЛ „Света Марина“ във Варна и декан на Факултета по медицина към Медицински университет – Варна. Проф. Радев отбеляза, че ракът на гърдата е социално значимо заболяване, защото броят на заболелите е твърде голям за нашата страна.  \r\n„Социално значимо заболяване е, защото ангажира възраст, която е твърде ниска. Все по-надолу слиза възрастовата граница, която ангажира пациенти с карцином на млечната жлеза  и това нямам как да не се впише в групата на социално значимите заболявания“, посочи проф. Радев. По думите му ракът на гърдата може да бъде лечим, като това зависи от стадия на заболяването, какъв е неговият хистологичен вариант и какви дейности са предприети. „Не са единици случаите, в които сме постигали и постигаме трайно излекуване на заболяването“, каза проф. Радослав Радев. Той заяви, че ролята на профилактиката е голяма, както за всяко едно заболяване. „Колкото по-рано, толкова по-добре и толкова по-добър резултат получаваме“, подчерта проф. Радослав Радев. \r\nМарияна ВАЛЕНТИНОВА", "date": "2018.10.04", "title": "Проф. д-р Радослав Радев, УМБАЛ „Света Марина“ – Варна: Все по-ниска е възрастовата граница на заболелите от рак на гърдата"}
{"url": "http://www.focus-news.net/news/2018/10/04/2574453/d-r-pavel-hrusanov-onkohirurg-tendentsiyata-e-da-se-uvelichavat-sluchaite-na-rak-na-gardata-v-svetoven-mashtab.html", "text": "За съжаление, тенденцията е да се увеличават случаите на рак на гърдата, при това - в световен мащаб. Това каза за  Радио „Фокус“ – Бургас  онкохирургът д-р Павел Хрусанов. „По-засегнати са жените от развитите индустриални страни. По отношение на България, заболеваемостта миналата година е била 80 на 100 000 жени, а в Европа заболеваемостта е по-висока от 95 до 100 жени на 100 000. Въпреки това, преживяемостта  в България е с 10 пункта по-ниска в сравнение с тази на Европа и това не се дължи на по-качествени методи на лечение, а на по-късно диагностициране на заболяването, което в редица случаи се оказва фатално“, каза Хрусанов. По думите му една от другите основни тенденции в заболеваемостта е нарастването и при по-млади жени на възраст от 35 до 45 години, а дори и заболели жени под 35 годишна възраст. Най-често боледуват жените около 60, 65 години. Най-големият брой заболели жени в тази възраст се свързва с преминаване през менопауза, поради хормоналния дисбаланс. \r\n„Преди смятахме, че продължителното кърмене предпазва гърдата, но клиничните изследвания показват, че това не е точно така. Счита се, че забременяването на жената преди 25 годишната й възраст, намалява риска от заболяване на рак на гърдата, за съжаление обаче, все по-рядко се срещат бременности при толкова млади жени“, допълни още Хрусанов. Той отбеляза също, че ракът на гърдата е едно от най-често срещаните онкологични заболявания при жените и те задължително трябва да се преглеждат профилактично. „Има фамилно обременени жени, които задължително трябва да се преглеждат и то сравнително често. Съществуват генетични тестове и са предназначени именно за такива фамилно обременени жени. При тези тестове би могъл да се прецени процента и риска от това жената да се разболее от рак на гърдата“, добави Хрусанов. По думите му има възможност за прегледи, има и различни инициативи и жените трябва да се интересуват повече, и да следят здравословното си състояние. \r\nМария КУРТЕВА", "date": "2018.10.04", "title": "Д-р Павел Хрусанов, онкохирург: Тенденцията е да се увеличават случаите на рак на гърдата в световен мащаб"}
{"url": "http://www.focus-news.net/news/2018/10/04/2574462/predsedatelyat-na-parlamenta-tsveta-karayancheva-hubavo-e-da-se-pouchim-ot-vzaimodeystvieto-na-troyantsi-za-po-dobriya-nachin-na-zhivot-v-imeto-na-po-hubav-grad-i-obshtina.html", "text": "Хубаво е да се поучим от взаимодействието на троянци за по-добрия начин на живот в името на по-хубав град и община. Това каза председателят на парламента Цвета Караянчева по време на откриването на изложба, посветена на 150-ата годишнина от основаването на град Троян, предаде репортер на  Агенция „Фокус“ . „За мен е удоволствие днес да посрещна тази прекрасна експозиция от Община Троян, за да се насладим на грънчарските умения, на това, което е изложено от Троянската света обител. Троян има празник – 150 години от създаването му. Това е една годишнина, която всеки троянец трябва да носи в сърцето си. Вие троянците сте хора, сдружени, които правите заедно нещата в цялата си история. Хубаво е ние като граждани на България да се поучим от вашето взаимодействие по между си в името на по-добрия живот, в името на по-хубавия град и по-хубавата община“, каза Караянчева. Тя поясни, че е била в Троян и е очарована от посещението си там. Караянчева поздрави троянци за празника. Изложбата включва илюстративни платна, свързани с важни моменти от историята и предмети, характерни за Троянския край. \r\nДеница КИТАНОВА", "date": "2018.10.04", "title": "Председателят на парламента Цвета Караянчева: Хубаво е да се поучим от взаимодействието на троянци за по-добрия начин на живот в името на по-хубав град и община"}
{"url": "http://www.focus-news.net/news/2018/10/04/2574451/mariya-zaharova-zapadat-se-opitva-da-privleche-makedoniya-v-nato-na-vsyaka-tsena-dori-i-sled-referenduma-za-imeto.html", "text": "Западът се опитва да привлече Македония в НАТО, дори след провала на референдум за промяната на името на страната. Това заяви говорителят на Министерството на външните работи на Руската федерация Мария Захарова, предава  TACC . \r\nЗахарова напомни, че на 30 септември в Македония бе проведен референдум за новото име, който бе обявен за невалиден. „Въпреки че водещите политици от страните от Европейския съюз и НАТО открито агитираха македонските граждани да гласуват „за“, което – от наша гледна точка е абсолютно недопустима практика, всичко се оказа неуспешно. След това без следа от притеснение те приветстваха резултатите от референдума. В частност, генералният секретар на НАТО Йенс Столтенберг обеща да приеме Скопие в блока още в началото на 2019 г., без да изрази съмнение, че парламентите на Македония и Гърция ще утвърдят необходимите решения“, подчерта руският дипломат. \r\n„В лицето на продължаващата най-тежка външна намеса във вътрешните работи на Македония целта е очевидна: да се привлече Скопие в Алианса на всяка цена“, обобщи Захарова. Тереза Герова", "date": "2018.10.04", "title": "Мария Захарова: Западът се опитва да привлече Македония в НАТО на всяка цена, дори и след референдума за името"}
{"url": "http://www.focus-news.net/news/2018/10/04/2574466/burgas-mototsikletist-e-postradal-sled-kato-e-bil-blasnat-ot-bus-v-blizost-do-krastovishteto-na-patya-ot-selo-tankovo-kam-slanchev-bryag.html", "text": "Мотоциклетист е пострадал, след като е бил блъснат от бус в близост до кръстовището на пътя от село Тънково към Слънчев бряг. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. По думите й инцидентът е станал, след като водачът на буса е отнел предимството на мотоциклетиста, който се е движел в посока Варна. „Пострадалият е откаран с линейка в УМБАЛ-Бургас“, каза още Рандева. Тя добави, че към момента няма още няма информация за здравословното му състояние. \r\nДеница ДИМИТРОВА", "date": "2018.10.04", "title": "Бургас: Мотоциклетист е пострадал, след като е бил блъснат от бус в близост до кръстовището на пътя от село Тънково към Слънчев бряг"}
{"url": "http://www.focus-news.net/news/2018/10/04/2574463/ministar-nikolina-angelkova-provede-rabotna-diskusiya-s-rakovodstvoto-na-natsionalniya-bord-po-turizam.html", "text": "Министърът на туризма Николина Ангелкова проведе работна среща с ръководството на Националния борд по туризъм (НБТ), в който членуват крупни инвеститори в туризма. Дискусията беше в сряда, а поводът ѝ е обсъждането на актуални въпроси от устойчивото развитие на сектора.  \r\nМинистърът информира ръководството на борда, че се планира 9 големи интегрирани туристически проекта - по един за всеки туристически район, да се предложат за европейско финансиране в следващия програмен период.  \r\nРаботна група към министерството ще предложи изменения и актуализация на наредбата за категоризация на местата за настаняване, съобщи още министърът. „Целта е заедно с експерти и бранша да се създадат работещи текстове и да отпаднат норми, които възпрепятстват бизнеса\", посочи министър Ангелкова.  \r\nПо повод препоръка от инвеститори в туризма да има бърз канал, по който министерството да съдейства на бранша в отношенията му с други общински и държавни институции, министърът подчерта, че туристическата администрация винаги се стреми да оказва съдействие. „От тази година работи и горещ телефон, на който се приемат денонощно сигнали за нередности по Закона за туризма. Работим за удължаване на активния летен сезон и той да започва през месец май, защото има интерес и така ще се разширят крилата на сезона\", акцентира министърът.  \r\nРъководството на Националния борд по туризъм изказа твърдото си убеждение, че трябва да има по-голям финансов ресурс за популяризиране на туризма на България, която се намира в силно конкурентен регион с Гърция, Турция и Хърватия. Въпреки сериозната конкуренция и много по-големите бюджети за туризъм на държави в региона, България е разпознаваема, отчетоха инвеститорите.  \r\nПо време на дискусията бяха обсъдени практики в други страни, където работи фонд „Туризъм“, разисквана бе възможността да се поставят указателни табели не само до културно-историческите ни обекти, но и до ключови СПА и винено-кулинарни дестинации. \r\nМинистър Ангелкова покани представителите на Националния борд по туризъм на заключителните дебати за новите СПА и винено-кулинарни дестинации. „Надяваме се с усилията за тези инициативи да предложим завършен туристически продукт и почивката в България да се предлага реално през 4 сезона. Дестинациите ще насърчат и ръста на посещенията във вътрешността на страната.  \r\nДруг важен стимул за повишаване конкурентоспособността на българския туризъм са съвместните мерки за преодоляване дефицита на кадри\", каза още министър Ангелкова. Тя припомни, че Министерството на туризма и Министерството на труда и социалната политика преди броени дни подписаха споразумение за партньорство. С дейностите, заложени в документа, ще се насърчи повишаване на квалификацията на работната сила с нужните знания и умения според търсенето на туристическия бранш. \r\n„Трябва да отбележим, че бизнесът има много добър диалог с министерството и никой в туризма не може да се оплаче, че министерството не откликва\", заявиха инвеститори. \r\nВ срещата участваха председателят на Управителния съвет на борда Красимир Гергов, Мартин Захариев, зам.-председател, Поли Карастоянова - изпълнителен директор на сдружението, представители на ръководството на НБТ - Кънчо Стойчев, Елза Радкова, Антоанета Тодорова, Константин Бояджиев, Георги Чопев, Румен Драганов и други.", "date": "2018.10.04", "title": "Министър Николина Ангелкова проведе работна дискусия с ръководството на Националния борд по туризъм"}
{"url": "http://www.focus-news.net/news/2018/10/04/2574458/dragomir-stoynev-bsp-zashto-gerb-se-hvalyat-che-sa-spreli-tri-golemi-energiyni-proekti-vklyuchitelno-i-yuzhen-potok.html", "text": "Въпросът е защо ГЕРБ се хвалят, че са спрели три големи енергийни проекти, включително и „Южен поток“. Това каза заместник-председателят на ПГ на „БСП за България“ Драгомир Стойнев във връзка с казаното от руския президент Владимир Путин, че България под натиск се е отказала от „Южен поток“, предаде репортер на  Агенция „Фокус“ . „В ЕС за едни държави може да има директен достъп до природен газ, други държави не могат да имат. Тези двойни стандарти наистина може би са причината да има толкова негативизъм в начина на функциониране на ЕС. Наистина там трябва да дадат ясен отговор защо за богатите държави може да има конкретни инфраструктурни проекти, а върху по-бедните да се оказва натиск“, заяви Стойнев, визирайки проекта „Северен поток“. \r\nТой уточни, че по време на управлението на БСП натиск не е имало, защото правителството е имало пълна готовност да започне „Южен поток“.  \r\nДеница КИТАНОВА", "date": "2018.10.04", "title": "Драгомир Стойнев, БСП: Защо ГЕРБ се хвалят, че са спрели три големи енергийни проекти, включително и „Южен поток“"}
{"url": "http://www.focus-news.net/news/2018/10/04/2574465/evgeni-krusev-zam-kmet-na-sofiya-240-hil-na-den-e-sanktsiyata-za-zakasnenie-na-remonta-na-ul-graf-ignatiev-tova-e-nay-golyamata-sanktsiya-koyato-obshtinata-mozhe-da-nalozhi.html", "text": "240 хил. на ден е санкцията за закъснение на ремонта на ул. „Граф Игнатиев” - това е най-голямата санкция, която Общината може да наложи. Това каза пред журналисти зам.-кметът на София с направление по направление „Транспорт и транспортни комуникации” във връзка с ремонта на ул. „Граф Игнатиев”, предаде репортер на  Агенция „Фокус” . Крусев обясни, че по договор строителят има 300 дни за ремонта на цялата Зона 2 в центъра на София, която обхваща ул. „Граф Игнатиев”, ул. „Солунска”, ул „Иван Шишман” и ул. „6-септември”. \r\n„По 240 хил. на ден е санкцията за всеки ден просрочие, като то се определя на база на това колко закъснее освен форсмажорните обстоятелства, които възникнат. Обектът беше започнат през пролетта, а през юни имахме 30 валежни дни, които възпрепятстваха в голяма степен този обект да бъде изпълняван в срокове. Прави се всичко възможно този график да се навакса”, заяви Крусев и добави, че при издаването на обекта ще бъдат взети предвид всички обстоятелства, които са довели до забавяне.   \r\nПо думите му до момента на строителя са отправени забележки, свързани основно с организация на дейностите. „Има пропуски с организацията на движение, със самата организация на строителния процес, от които строителят си взима забележки”, заяви той.  \r\n„Нашият ангажимент като възложител е да бъдем абсолютно безкомпромисни към качеството и сроковете, които имат строителите по договор. Това е може би договорът, който има най-сериозни санкции за самия строител, а и за надзора. Нашата основна цел е да съблюдаваме стриктно дали договорът се спазва, дали качеството, което дават строителите е на необходимото ниво. Това ще можем да кажем, след като бъде предаден конкретен участък от строителите”, каза още Евгени Крусев. \r\nТой отбеляза също, че всички материали имат сертификати за качество, които се предават на строителния надзор, който има ангажимент да ги проверява в лицензирани и акредитирани лаборатории.", "date": "2018.10.04", "title": "Евгени Крусев, зам.-кмет на София: 240 хил. на ден е санкцията за закъснение на ремонта на ул. „Граф Игнатиев” - това е най-голямата санкция, която Общината може да наложи"}
{"url": "http://www.focus-news.net/news/2018/10/04/2574471/stara-zagora-muzikanti-ot-voenniya-duhov-orkestar-na-vtora-mehanizirana-brigada-zapisaha-pesen-posvetena-na-stara-zagora.html", "text": "Музиканти от Военния духов оркестър на Втора механизирана бригада записаха песен, посветена на Стара Загора, чиято премиера пред публика ще стане по време на гостуването на програмата One Love Tour на 5 октомври за празника на града. Това съобщиха от пресцентъра на  Община Стара Загора . Даниел Лазаров, Мирослав Христов, Борислав Милков, Стефан Ников и Виктор Христов, които участват в брас формацията Overground Brass Band, свирят и в Биг бенда на Българската армия, съобщи капитан Цветомир Василев, диригент на оркестъра. \r\nКъм песента е заснет и видеоклип, в който се виждат емблематични места от града, заснети от птичи поглед, като мемориалния комплекс „Бранителите на Стара Загора“, парк „Артилерийски“, езерото „Загорка“, правите улици на града и др. Той ще бъде излъчван на 5 октомври на видеостените, издигнати за програмата на Античния форум. \r\nПесента със заглавие „Днес Стара Загора“ се изпълнява от Ганка Добрева и Детска вокална група „Звездопад“ с ръководител Мариана Димитрова. Текстът е на 10- годишната Антония Петрова, музика - Иван Енчев, аранжимент Георги Генов и Даниел Лазаров от Overground Brass Band. Генов е единственият старозагорец в групата, която събира музиканти от Велико Търново, Казанлък, Белоградчик, Пловдив, Благоевград и Сливен. \r\nНа централната улица на Античния форум „Августа Траяна“ програмата One Love Tour ще започне утре веднага след официалната церемония по повод празника на града в 11.30 часа с програма за най-малките, включваща Вокална студия \"Траяна глас\" и детски спектакъл. \r\nДванайсетчасовата програма включва забавления за всички възрасти, \"Алея на занаятите\", \"Арена на дуелите\" от Фермата, кулинарна презентация от Ути Бъчваров, грандиозен вечерен концерт с участието на групата на Иван Христов и Драндийски, Тита, звездата на съседна Македония – Слаткаристика, Криско и виртуозният македонски китарист и композитор Влатко Стефановски.  \r\nПоследен на сцената, която ще бъде издигната на античната улица, ще се качи роденият в Стара Загора, актьор, изпълнител и композитор - Стефан Вълдобрев, заедно с Обичайните заподозрени. За финал на вечерта ще има пищни фойерверки.", "date": "2018.10.04", "title": "Стара Загора: Музиканти от Военния духов оркестър на Втора механизирана бригада записаха песен, посветена на Стара Загора"}
{"url": "http://www.focus-news.net/news/2018/10/04/2574470/dragomir-stoynev-bsp-po-nashe-vreme-ne-e-imalo-nikakav-natisk-za-spirane-na-yuzhen-potok-pozitsiyata-ni-e-che-tryabva-da-imame-direkten-dostap-do-ruska-gaz.html", "text": "По наше време не е имало никакъв натиск за спиране на „Южен поток“, но позицията ни е, че трябва да имаме директен достъп до руска газ. Това каза заместник-председателят на ПГ на „БСП за България“ Драгомир Стойнев във връзка с казаното от руския президент Владимир Путин, че България под натиск се е отказала от „Южен поток“, предаде репортер на  Агенция „Фокус“ . „За съжаление друга газ просто няма. Има и наука, която се казва география и ние няма как да имаме други директни доставки на природен газ“, поясни Стойнев. \r\n„По наше време не е имало никакъв натиск. Ние имахме пълната готовност за изграждане на този проект. Както необходимите кораби за изграждането на проекта бяха в пристанище „Варна“ и „Бургас“, така и двете пристанища бяха пълни с тръби. Г-жа Бъчварова се хвалеше, че ГЕРБ са партията, която са спрели три руски големи енергийни проекта. Спомняте си много добре тяхната хвалба. Спирането на „Южен поток“ се дължи на процесите, които бяха тогава в Европа и на ситуацията в Украйна“, каза още Стойнев. Той припомни, че позицията на БСП е, че е била „Южен поток“ е необходим на страната и че страната ни трябва да има сигурност на доставките. Според него този проект не може да бъде осъществен, но страната ни трябва да има директен достъп до руска газ.  \r\nДеница КИТАНОВА", "date": "2018.10.04", "title": "Драгомир Стойнев, БСП: По наше време не е имало никакъв натиск за спиране на „Южен поток“, позицията ни е, че трябва да имаме директен достъп до руска газ"}
{"url": "http://www.focus-news.net/news/2018/10/04/2574461/blagoevgrad-spokoyna-e-epidemiologichnata-obstanovka-v-oblastta.html", "text": "Спокойна е епидемиологичната обстановка в Благоевградска област. Това каза за  Радио „Фокус“-Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция-Благоевград. Тя посочи, че няма регистрирани сериозни инфекциозни заболявания, както и че не се наблюдава повишаване на случаите на остри респираторни заболявания (ОРЗ). По думите й здравните инспектори следят постоянно каква е заболеваемостта от грип и ОРЗ в областта, като стойностите в момента са значително под епидемиологичните. \r\nНатали СТЕФАНОВА", "date": "2018.10.04", "title": "Благоевград: Спокойна е епидемиологичната обстановка в областта"}
{"url": "http://www.focus-news.net/news/2018/10/04/2574468/evgeni-krusev-zam-kmet-na-sofiya-nyamam-pritesneniya-za-remontite-koito-sme-napravili-tazi-godina.html", "text": "Нямам притеснения от всеки ремонт, който сме направили тази година. Това каза пред журналисти зам.-кметът на София с направление по направление „Транспорт и транспортни комуникации” във връзка с исканата му оставка, предаде репортер на  Агенция „Фокус” . „В голямата си част успяхме да се справим навреме. Навсякъде, където има нередности, строителят има ангажимент да си ги оправи и съответно ние няма да платим една стотинка за нещо, което не е направено както трябва”, заяви той. \r\nПопитан как ще коментира искането за оставката му Евгени Крусев, заяви, че това е право на всеки, но не го притеснява.", "date": "2018.10.04", "title": "Евгени Крусев, зам.-кмет на София: Нямам притеснения за ремонтите, които сме направили тази година"}
{"url": "http://www.focus-news.net/news/2018/10/04/2574464/osvobodeniyat-ot-dlazhnost-petar-bogoevski-pobedihme-gruevski-no-ne-i-gruevizma-v-nas.html", "text": "Освободеният от длъжност заместник генерален секретар на ВМРО-ДПМНЕ Петър Богоевски коментира решението на Изпълнителният комитет на партията чрез съобщение в социалната мрежа „Фейсбук“, в което подчерта, че „победихме Груевски, но не и груевизма в нас“, предава скопската електронна медия  „Плюс Инфо“ . \r\n„Поздравявам решението на ИК на ВМРО-ДПМНЕ във връзка с моята активност в ръководните структури, но не и в партията. Изказвам благодарност, че бях освободен от отговорността, която носех и прехвърлянето й върху други хора в Инициативата за реформи. Нашите две концепции са просто несъвместими, едната е за демократизация, модернизация и европеизация, а другата за клиентизация, криминализиране и авторитарен кариеризъм.  \r\nНевъзможно е и двете да работят заедно, като същевременно се подобрява работата на партията на принципна основа. \r\nВ този момент ВМРО-ДПМНЕ е напълно на грешната страна на историята, тръгна по изцяло грешен път и е невъзможно да обърне в правилната посока със същия влак. Надявам се, че това ще бъде констатирано в кратък срок и ще бъде променен курса. Ще повторя, ние победихме Груевски, но не и груевизмът в нас“, написа Богоевски. Тереза Герова", "date": "2018.10.04", "title": "Освободеният от длъжност Петър Богоевски: Победихме Груевски, но не и груевизма в нас"}
{"url": "http://www.focus-news.net/news/2018/10/04/2574472/burgas-taksimetrov-shofyor-e-arestuvan-za-nepodchinenie-na-politseyski-razporezhdaniya.html", "text": "Таксиметров шофьор е арестуван за неподчинение на полицейски разпореждания, съобщи за  Радио „Фокус“-Бургас  Цветелина Рандева, говорител на ОДМВР-Бургас. Това се е случило в района зад църквата „Св. св. „Кирил и Методий“. „Все още нямаме данни за самоличността му“, каза още Рандева. \r\nДеница ДИМИТРОВА", "date": "2018.10.04", "title": "Бургас: Таксиметров шофьор е арестуван за неподчинение на полицейски разпореждания"}
{"url": "http://www.focus-news.net/news/2018/10/04/2574474/predsedatelyat-na-pg-na-gerb-tsvetan-tsvetanov-se-sreshta-s-predsedatelya-na-dps-mustafa-karadaya.html", "text": "Председателят на ПГ на ГЕРБ Цветан Цветанов се среща с председателя на ДПС Мустафа Карадайъ, предаде репортер на  Агенция „Фокус“ . Двамата влязоха в стаята на ДПС в Народното събрание. Все още не е ясна темата на срещата.  \r\nДеница КИТАНОВА", "date": "2018.10.04", "title": "Председателят на ПГ на ГЕРБ Цветан Цветанов се среща с председателя на ДПС Мустафа Карадайъ"}
{"url": "http://www.focus-news.net/news/2018/10/04/2574469/smolyan-zaklyuchitelna-predstavitelna-izyava-po-proekt-tvoyat-chas-shte-se-provede-v-grada-na-5-oktomvri.html", "text": "Заключителна  представителна изява  по проект BG05M2OP001-2.004-004 „Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности („Твоят час“) – фаза І“ ще се проведе в Смолян на 5 октомври. Това съобщиха от  Регионалното управление на образованието – Смолян . От 10.00 до 11.00 часа в зала 201 на Областна администрация – Смолян ще се проведе Кръгла маса по проекта. От 11.00 часа до 14.00 часа в Родопски драматичен театър (РДТ) „Николай Хайтов“ – Смолян ще бъдат представени публични изяви на групи по проект „Твоят час“, от 14.00 часа до 15.00 часа – публичните изяви на групи по проекта продължават на открито (пред РДТ „Николай Хайтов“ – Смолян).", "date": "2018.10.04", "title": "Смолян: Заключителна  представителна изява  по проект „Твоят час” ще се проведе в града на 5 октомври"}
{"url": "http://www.focus-news.net/news/2018/10/04/2574473/protothema-gratski-ribari-saobshtavat-za-nov-intsident-s-turskata-bregova-ohrana.html", "text": "Турската брегова охрана е отправила нова провокация в гръцките териториални води край Ватос, един от скалните острови в Северно Егейско море, съобщава електронното издание на  Protothema . \r\nДвама гръцки рибари разказват пред редакцията, че са били принудени от плавателен съд на турската брегова охрана да напуснат района. Съгласно думите им, те са ловили риба на около 100 метра от брега на Ватос, когато към тях е е приближил кораб на турската брегова охрана и служителите са поискали документите им, обръщайки се към тях на английски език.  \r\n„Една-две минути преди пристигането на турската лодка, гръцката брегова охрана даде сигнал да напуснем района. Тя обаче беше твърде далеч и не можахме да разберем\", разказват потърпевшите.  \r\nАнонис Контос, един от двамата рибари, продължава: „Лодка с въоръжени мъже се приближи до нас и на английски език ни попита откъде сме. Отговорихме, че сме гърци. После разговаряха по радиото и ни помолиха да свържем лодката с тях и да им дадем документите си за самоличност. Вярвахме, че ще ни отведат“. \r\nВ този момент обаче се е намесила гръцката брегова охрана. Тереза Герова", "date": "2018.10.04", "title": "Protothema: Гръцки рибари съобщават за нов инцидент с турската брегова охрана"}
{"url": "http://www.focus-news.net/news/2018/10/04/2574467/plovdiv-apelativniyat-sad-potvardi-aresta-na-trimata-mazhe-obvineni-v-kontrabanda-na-nad-27-000-kutii-tsigari.html", "text": "Пловдивският апелативен съд потвърди взетите от Окръжен съд – Смолян мерки за неотклонение „Задържане под стража“ спрямо трима мъже, които са обвинени в квалифицирана контрабанда на цигари след предварителен сговор. \r\nНа 25 септември 2018 година край село Буйново, Смолянско, след преследване полицията е заловила 32-годишен мъж с инициали Г.И., 47-годишен с инициали Г.Д. и 24-годишен с инициали П.Л., които са превозвали с два джипа общо 27 500 кутии цигари без акцизен бандерол, като третата кола е била пилотна. По първоначални данни става въпрос за контрабандно внесени цигари през „зелена граница“ от Гърция в България. Общата стойност на иззетите цигари е около 192 500 лева. \r\nАпелативните съдии приеха, че и при тримата обвиняеми е налице обосновано предположение за авторството на деянието – контрабанда на цигари без бандерол. От друга страна, магистратите взеха под внимание поведението на тримата мъже при задържането им – полицейска гонка, повреда на полицейски автомобил, опит за укриване на доказателства, от което се извежда реална опасност от укриване и извършване на престъпление при по-лека мярка.  \r\nГ.И. вече е бил осъждан условно за контрабанда на цигари с офроуд автомобил. \r\nЗа престъплението, в което са обвинени тримата задържани законът предвижда наказание от 3 до 10 лишаване от свобода. Определението е окончателно и не подлежи на обжалване.", "date": "2018.10.04", "title": "Пловдив: Апелативният съд потвърди ареста на тримата мъже, обвинени в контрабанда на над 27 000 кутии цигари"}
{"url": "http://www.focus-news.net/news/2018/10/04/2574475/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.04", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/10/04/2574477/plovdiv-nyakolko-naseleni-mesta-v-oblastta-sa-s-narusheno-vodopodavane-zaradi-avarii.html", "text": "Няколко населени места в Пловдивска област са с нарушени водоподаване заради аварии, съобщиха за  Радио „Фокус“-Пловдив  от ВиК-Пловдив. До 17.00 часа без питейна вода ще са живеещи в района на ул. „Стефан и Обрейко Обрейкови“ и ул. „Георги Мамарчев“ №2. Без вода са и жителите на бул. „България“ в Асеновград, ул. „Патриарх Евтимий“ на пл. „Понеделник пазар“ в Пловдив, с.Каравелово, с. Васил Левски, с.К атуница, с. Царимир, с. Сърнегор, ул. „Хаджи Димитър“ №2 в град Куклен,  ул. „Люляк“ №20 в с. Браниполе. Водоподаването ще бъде възстановено след отстраняването на авариите. \r\nМария РУСЕВА", "date": "2018.10.04", "title": "Пловдив: Няколко населени места в областта са с нарушено водоподаване заради аварии"}
{"url": "http://www.focus-news.net/news/2018/10/04/2574478/ivan-vasilev-lrs-sokol-1911-vsichki-zaloveni-svine-shte-badat-izsledvani-za-afrikanska-chuma.html", "text": "Всички заловени свине ще бъдат изследвани за африканска чума. Това каза за  Радио „Фокус“ – Пирин  Иван Василев, председател на Ловно-рибарско сдружение „Сокол-1911“. По думите му абсолютно сигурно е, че всички заловени свине ще бъдат изследвани. „В държавата няма по-отговорни граждани от ловците, което се е доказало в продължение на 120 години. Това са години, изпълнени с традиции, отношение към природата и опазването на дивечовите богатства“, посочи Иван Василев. Той коментира, че няма ловец, който да няма желание и да не иска да се предпази от африканска чума. По думите му първите излети показват, че съвсем отговорно са представени проби на всички заловени свине и за африканската чума. „Всеки е инструктиран и се е подписал. Изкопани са ями, в които се изхвърлят всички отпадъци от дивата свиня и кожите“, отбеляза още председателят на ловното дружество. \r\nТой заяви също, че през изминалите години е имало редки случаи на трихинелоза. Според Иван Василев ловците и гражданите знаят, че дивата свиня трябва да се изследва за трихинелоза. „Заболяването е разпространено по дивите свине, но те вече се изследват и по най-модерния начин. Не е възможно да се направи пропуск, защото освен микроскопски се добавят и лабораторни изследвания“, добави още Василев. Той поясни, че месото на болни животни се загробва или изгаря на определено място, като целта е да бъде унищожено. „Трихинелозата е опасно заболяване за човешкото здраве, докато африканската чума е опасна за свинепроизводството и най-вече за свинепроизводствените стопанства. Ловците са отговорни, но е необходимо държавата да вземе по-големи мерки за домашните свине и с какво точно те се хранят“, коментира председателят на ловното сдружение. \r\nИван Василев съобщи също, че популацията на дивата свиня се увеличава. По думите му държавата ако има желание да намали популацията на дивата свиня би следвало да удължи срока до края на януари или февруари. „В момента времето е сухо и топло, затова отстрелът е нулев и резултатите от лова са ниски“, посочи Иван Василев. Той добави още, че в момента е разрешен подборно отстрелът на сърни. „Тъй като сърната е беззащитна животинка, която е жива украса на природата и много от ловците не желаят да стрелят по нея“, отбеляза председателят на ловното сдружение. Той уточни, че дивата свиня се третира за диво животно, което нанася изключителни щети на селското стопанство и на личното стопанство на граждани по селата.  „Приемаме я като сериозен хищник и затова ловците стрелят най-вече по нея, когато е разрешен сезонът“, каза още Иван Василев. \r\nДенис НИКИФОРОВ", "date": "2018.10.04", "title": "Иван Василев, ЛРС „Сокол-1911“: Всички заловени свине ще бъдат изследвани за африканска чума"}
{"url": "http://www.focus-news.net/news/2018/10/04/2574483/sport-pszh-pobedi-tsarvena-zvezda-s-61-neymar-s-hettrik.html", "text": "Пари Сен Жермен победи сръбския първенец Цървена звезда с 6:1 в среща от втория кръг в група „C“ на Шампионска лига, записвайки първа победа в най-престижния европейски клубен турнир този сезон. \r\nФренският шампион доминираше напълно, а голямата му бразилска звезда Неймар отбеляза две попадения за по-малко от две минути преди почивката. В края Неймар оформи своя хеттрик след перфектно изпълнение от фаул, а още едно попадение на Кавани бе отменено заради засада. \r\nСлед успеха си ПСЖ е втори в групата с 3 точки, колкото има и третия Ливърпул. Цървена звезда остава на последно място с 1 точка. Лидер с 4 точки е Наполи. \r\nВенцислав ДРАГОМАНОВ", "date": "2018.10.04", "title": "Спорт: ПСЖ победи Цървена звезда с 6:1, Неймар с хеттрик"}
{"url": "http://www.focus-news.net/news/2018/10/04/2574476/ministar-krasimir-valchev-analizat-koyto-napravihme-ne-pokazva-zavishenie-na-tsenite-na-uchebnitsite-sled-7-klas.html", "text": "Според това, което направихме като анализ, не можем да говорим за цени над пазарните, при учебници след 7 клас. Има няколко учебника при определени дисциплини са малко по-високи, но като цяло средните цени са около 12 лв. на един учебник. Това каза министърът на образованието Красимир Вълчев по време на кръгла маса на тема „Учители за дигитално образование“, предаде репортер на   Агенция „Фокус“ . „Разликата в цените на книгите и учебниците не е толкова голяма спрямо минали години. Последните 10 години е намаляла относителната цена на това, което плащаме от държавния бюджет“, каза министър Вълчев. „Ние имаме конкурентен пазар, в никакъв случай не може да се говори за монопол, печалби или завишени стойности, които да не са оправдани“, заяви министърът. Според него издателствата представят своите резултати от това колко се е увеличила цената на хартията и други фактори, които влияят за образуването на крайната цена за потребителите. „В някои училища, в предимно езиковите гимназии се закупват едновременно учебници за две години, което предполага по-голям разход за родителите“, посочи той и добави, че ще продължи разговорите и срещите с издателствата.   Агенция „Фокус“ припомня:  В края на септември образователният министър Красимир Вълчев разпореди проверка във връзка с високата цена на комплекта учебници за 9 клас. Проблемът възникна, тъй като въпросните учебници са по новите програми и няма възможност да се купят употребявани варианти. Тогава министърът обяви, че предстои да се срещне с издателствата, за да обсъдят възможностите за намаляване на цените.  \r\nДаяна ДЮЛГЕРОВА", "date": "2018.10.04", "title": "Министър Красимир Вълчев: Анализът, който направихме, не показва завишение на цените на учебниците след 7 клас"}
{"url": "http://www.focus-news.net/news/2018/10/04/2574484/veliko-tarnovo-oblastniyat-upravitel-prof-lyubomira-popova-uchastva-v-chetvartoto-izdanie-na-natsionalnite-dni-za-uchene-prez-tseliya-zhivot.html", "text": "Областният управител проф. д-р Любомира Попова участва в четвъртото издание на Националните дни за учене през целия живот, които се провеждат в Пловдив. Това съобщиха от пресцентъра на  Областната управа във Велико Търново . Събитието беше открито от заместник-министъра на образованието и науката Таня Михайлова. В програмата на форума са включени Национален заключителен форум, свързан с Електронната платформа за учене на възрастни в Европа, Изложение на институции и организации за учене на възрастни и церемония за връчването на годишните награди в сектора за учене на възрастни. Националните дни за ученето през целия живот се осъществяват по проекта „Националните координатори в изпълнение на Европейската програма за учене на възрастни“. Финансирането е с подкрепата на програмата на Европейския съюз в областта на образованието, обучението, младежта и спорта „Еразъм +“. \r\nПопулярността на Дните за учене през целия живот се увеличава всяка година. Доказателство и за утвърждаващия се европейски облик на събитието е заявеният още през 2017 г. интерес за участие от представители на националните координатори за учене на възрастни от други европейски държави.", "date": "2018.10.04", "title": "Велико Търново: Областният управител проф. Любомира Попова участва в четвъртото издание на Националните дни за учене през целия живот"}
{"url": "http://www.focus-news.net/news/2018/10/04/2574486/dha-turtsiya-napadenie-sreshtu-broniran-voenen-avtomobil-sedem-ubiti-i-dvama-raneni.html", "text": "При нападение срещу  брониран военен автомобил в околия Герджюс на провинция Батман, Югоизточен Анадол, са убити седем и ранени двама турски военнослужещи, предаде информационната агенция ДХА. Към 06.00 часа тази сутрин по време на военна операция в района, автомобилът е преминал през път, на който предварително е било заложено самоделно взривно устройство от бойци на Кюрдската работническа партия (ПКК).  След взрива на асфалтовия път се е образувала голяма дупка с дълбочина 1.5 митра и диаметър повече от 4.5 метра. Загиналите са един подофицер и шестима професионални сержанти. В района са изпратени линейки, а лечението на ранените военни продължава. Провежда се и широкомащабна военна операция с подкрепа по въздуха за издирване и залавяне на извършителите на дръзкото нападение посочва още ДХА.  Георги Димов", "date": "2018.10.04", "title": "ДХА: Турция: Нападение срещу брониран военен автомобил – седем убити и двама ранени"}
{"url": "http://www.focus-news.net/news/2018/10/04/2574481/prof-radoslav-radev-umbal-sveta-marina-varna-skriningat-dava-vazmozhnost-rakat-na-gardata-da-bade-ustanoven-v-znachitelno-po-ranen-stadiy.html", "text": "Скринингът е този метод, който дава възможност ракът на гърдата наистина да бъде установен в значително по-ранен стадий. Това каза в интервю за  Радио „Фокус“ – Варна  проф. д-р Радослав Радев, ръководител е на Клиника по гръдна хирургия при УМБАЛ „Света Марина“ във Варна и декан на Факултета по медицина към Медицински университет – Варна. „Млечната жлеза е орган, който е достъпен за изследване и за самоизследване. Собственият, ежеседмичният скрининг е първото нещо, което трябва да се прави. За съжаление, в България нямаме такъв навик, това не се прави и пациентите пристигат при специалист твърде късно“, коментира проф. Радев. Той посочи, че симптоматика, която да сигнализира, че нещо се случва, може да бъде промяна на кожата, установяване на формация, на бучка в млечната жлеза или секреция от зърното на гърдата. „Ако това се пропусне при ежеседмично изследване, което трябва да правим, доста по-късно идват пациентите. За България е важен и още един момент – пациентите се страхуват да отидат на преглед и според мен причината е чисто психологическа – дали това няма да мине, дали може да изчезне само, какво ще ми каже лекарят, ако ми каже най-лошото, какво ще се случи с моя живот. Това са основните причини, оставям настрана административните затруднения, които има, свързани с по-трудния достъп до специалист гръден хирург или мамолог. Важно е тези неща, ако е възможно, да ги подобрим постепенно“, отбеляза проф. д-р Радослав Радев. \r\nМарияна ВАЛЕНТИНОВА", "date": "2018.10.04", "title": "Проф. Радослав Радев, УМБАЛ „Света Марина“ – Варна: Скринингът дава възможност ракът на гърдата да бъде установен в значително по-ранен стадий"}
{"url": "http://www.focus-news.net/news/2018/10/04/2574485/premierat-boyko-borisov-prisastva-na-sreshta-v-svetiya-sinod-vav-vrazka-s-promenite-v-zakona-za-veroizpovedaniyata.html", "text": "Премиерът Бойко Борисов присъства на среща в Светия Синод във връзка с промените в Закона за вероизповеданията, предаде репортер на  Агенция „Фокус“ . На срещата присъстват още зам.-председателят на ГЕРБ Цветан Цветанов, председателят на ДПС Мустафа Карадайъ и др. \r\n„Това, което искаме да направим, мислим, че е добро. И ако някъде има разминаване, да го поправим преди да влезе в парламента“, каза Борисов в началото на срещата. \r\nЦветилена СИМЕОНОВА", "date": "2018.10.04", "title": "Премиерът Бойко Борисов присъства на среща в Светия Синод във връзка с промените в Закона за вероизповеданията"}
{"url": "http://www.focus-news.net/news/2018/10/04/2574487/haskovo-39-rasteniya-ot-roda-na-kanabisa-sa-izzeti-pri-proverka-na-chasten-imot-v-mestnostta-starite-lozya.html", "text": "39 растения от рода на канабиса са иззети при проверка на частен имот в местността Старите лозя. Това съобщиха от пресцентъра на  МВР . Криминалисти от Хасково и Харманли са проверили на 3 октомври т.г. имота в местността Старите лозя край Харманли, собственост на 44-годишен мъж. Във вилата и прилежащите ѝ пристройки те намерили 39 растения от рода на канабиса с видими следи от обработка на почвата около тях, обособена поливна инсталация и помощна конструкция от мрежа, тел и дървени колчета. Като съпричастни към отглеждането на канабиса са заподозрени собственикът на имота и 50-годишен харманлиец, наемател.  \r\nКриминалистите от Харманли са иззели и още 800 грама канабис след проверка на дом в с. Смирненци. В пристройка към къщата, собственост на 54-годишен мъж, са открити канабисовите съцветия. По случаите в полицейското управление са стартирали досъдебно и бързо производство. Полицаи от РУ Димитровград също са иззели конопени растения. Те са открити при проверка на дом на улица „Гоце Делчев“ в града, обитаван от 27-годишен софиянец. Четирите растения и грам зелена изсушена листна маса са предадени с протокол от собственика им по заведеното досъдебно производство.", "date": "2018.10.04", "title": "Хасково: 39 растения от рода на канабиса са иззети при проверка на частен имот в местността Старите лозя"}
{"url": "http://www.focus-news.net/news/2018/10/04/2574488/yambol-13-kanabisovi-rasteniya-sa-izzeti-pri-proverka-na-chasten-imot-v-selo-boyadzhik.html", "text": "13 канабисови растения са иззети при проверка на частен имот в село Бояджик. Това съобщиха от пресцентъра на  МВР . Специализираната полицейска операция за противодействие на престъпленията, свързани с наркотични вещества, е проведена вчера на територията на РУ – Тунджа. В хода на полицейските действия в двора на имота са установени 13 канабисови растения с височина 1.30 – 2.00 метра, които на полеви наркотест реагирали на канабис.  На място са установени двама мъже на 29 и 31 години, ползватели на имота. Те са задържани за срок до 24 часа. На местопроизшествието е извършен оглед. Образувано е досъдебно производство. Работата по разследването продължава под наблюдението на Районна прокуратура – Ямбол.", "date": "2018.10.04", "title": "Ямбол: 13 канабисови растения са иззети при проверка на частен имот в село Бояджик"}
{"url": "http://www.focus-news.net/news/2018/10/04/2574489/pregled-na-mezhdunarodnite-novini-do-13-chasa-agentsiya-fokus.html", "text": "След разговорите с австрийския канцлер Себастиан Курц, държавният глава на Руската федерация Владимир Путин изрази надежди, че по повод проекта „Северен поток“ Европа няма да постъпи като България, която се отказа от изпълнението на „Южен поток“, предава македонската информационна агенция  „Макфакс“ . \r\n„Никой не би искал цяла Европа да изглежда като България и да покаже слабост и неспособност да защитава националните си интереси“, цитира агенцията думите на Путин, изречени след разговорите му с Курц в Санкт-Петербург. \r\nПрез 2014 г. България се отказа от „Южен поток\" под натиска на Европейския съюз. По-рано тази година София изрази готовност да продължи на своя територия едно от разклоненията на газопровода „Турски поток\" като алтернатива на предишния проект. \r\n***  Западът се опитва да привлече Македония в НАТО, дори след провала на референдум за промяната на името на страната. Това заяви говорителят на Министерството на външните работи на Руската федерация Мария Захарова, предава  TACC . \r\nЗахарова напомни, че на 30 септември в Македония бе проведен референдум за новото име, който бе обявен за невалиден. „Въпреки че водещите политици от страните от Европейския съюз и НАТО открито агитираха македонските граждани да гласуват „за“, което – от наша гледна точка е абсолютно недопустима практика, всичко се оказа неуспешно. След това без следа от притеснение те приветстваха резултатите от референдума. В частност, генералният секретар на НАТО Йенс Столтенберг обеща да приеме Скопие в блока още в началото на 2019 г., без да изрази съмнение, че парламентите на Македония и Гърция ще утвърдят необходимите решения“, подчерта руският дипломат. \r\n„В лицето на продължаващата най-тежка външна намеса във вътрешните работи на Македония целта е очевидна: да се привлече Скопие в Алианса на всяка цена“, обобщи Захарова. \r\n***  Турският парламент ратифицира предложение за разширяване на правомощията на държавата за започване на трансгранични военни операции в Северен Ирак и Сирия за период от още една година, съобщава вестник  Daily Sabah . \r\nПредложението, внесено от турския кабинет, ще позволи на турската армия да провежда трансгранични операции от 31 октомври 2017 г. до 30 октомври 2018 г. Последното удължаване на мисиите бе прието на 23 септември 2017 г. \r\nДекретът, който се подновява ежегодно след 2014 г., позволява на Турция да изпраща войски на южната си граница, ако ситуацията в Ирак и Сирия представлява заплаха за националната й сигурност. Той също така позволява на чуждестранните сили да използват турските въздушни бази.  \r\nВ предложението се посочва, че Турция отдава голямо значение на защитата на териториалната цялост, националното единство на и стабилност на Ирак.  \r\n„Въпреки това „Работническата партия на Кюрдистан“ и „Ислямска държава“ представляват пряка заплаха за регионалния мир, стабилността и сигурността на нашата страна\", се казва в текста на документа. \r\n***  Общо 72% от гражданите на Гърция се противопоставят на споразумението с Македония за новото име на страната и биха искали Атина да се откаже от договора, постигнат с управляващите в Скопие. Това показват резултати от проучване, публикувано от гръцкия вестник  Protothema , цитирано от руската информационна агенция  TACC . \r\nАнкетата е проведена от социологическата компания „Интервю“ за гръцкия телевизионен канал Vergina. Резултатите от допитването показват, че „след референдума в Македония 72% от гърците искат страната им да се откаже от Преспанското споразумение“. При това 68 на сто от гражданите на южната ни съседка биха искали Атина също да организира референдум по въпроса.  \r\nУточнява се, че анкетата е проведена в периода 1-2 октомври и в нея са участвали хиляда души. \r\n***  Държавният глава на Сърбия Александър Вучич отмени състоянието на най-висока степен на  бойна готовност на армията, съобщава електронното издание на белградския ежедневник  Kurir .  \r\nКакто се посочва в съобщение на Министерството на отбраната в Белград, в сутрешните часове на деня Вучич е изпратил заповед на министъра на отбраната Александър Вучич и началника на Генералния щаб на ВС на Сърбия за „деангажиране на силите за бързо реагиране“.  \r\n„Войската на Сърбия, в сътрудничество с останалите структури за сигурност и в съответствие с наредбите на Върховния главнокомандващ, ще продължава да следи ситуацията със сигурността и е готова във всеки един момент да защити държавата и всички граждани, независимо от това къде живеят“, увериха от Министерството на отбраната на Сърбия. \r\nПрезидентът на западната ни съседка разпореди привеждането на армията в най-висока степен на бойна готовност на 29 септември, когато държавният глава на Косово Хашим Тачи посети язовира \"Газивода\" в северната част на страната. Той бе охраняван от няколко десетки членове на косовските специални сили РОСУ. \r\n***  Изпълнителният комитет на ВМРО-ДПМНЕ в освободил от длъжност заместник-генералния секретар на партията Петър Богоевски, съобщава ексклузивно македонската електронна медия  A1 On . \r\nМедията е направила опит да се свърже с Богоевски за коментар на информацията, но той не е отговорил на телефонните обаждания.  \r\nA1 On припомня, че Богоевски е един от членовете на ВМРО-ДПМНЕ, който подкрепи споразумението с Гърция, настоявайки за вътрешни реформи в партията. Преди референдума той заяви, че по-голямата част от членовете на неговата партия искат да се присъединят към ЕС и НАТО и призова гражданите на Македония да гласуват. \r\n***  Водещият прищински ежедневник  Koha Ditore  публикува статия, в която подчертава, че въпреки съпротивата в Косово на международната общност, държавният глава на най-младата държава на Балканите не се отказва от идеята за промяна на границата със Сърбия.  \r\nИзданието цитира думите на Беким Чолаку, началник на службата на президента Тачи, според когото въпросът за коригирането на границите е бил обсъждан на последните срещи в Ню Йорк. „САЩ и всички други международни партньори подкрепят окончателното мирно споразумение между Косово и Сърбия. На този ранен етап те са резервирани към публичната подкрепа или противопоставяне на определени възможности. В крайна сметка, когато става дума за варианти и сценарии, това е отговорност на страните, участващи в процеса. Едно е сигурно, ако се постигне окончателно споразумение, то ще има силна подкрепа от всички международни партньори\", увери Чолаку. \r\n***", "date": "2018.10.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/04/2574491/pazardzhik-avtomobili-se-vklyuchvat-nereglamentirano-kam-avtomagistrala-trakiya-pri-mosta-kray-selo-malo-konare.html", "text": "Шофьори на автомобили се включват нерегламентирано към автомагистрала „Тракия“ при моста край село Мало Конаре, предаде репортер на  Радио „Фокус“ – Пазарджик . В непосредствена близост до моста има започнат строеж на обект, който няколко години вече остава недовършен. Обособена е само циментово-бетонна площадка, която има изход към магистралата. Шофьорите преминават моста над главния път и след това от подстъпа към него се включват в аварийната лента. Това е изключително опасно, тъй скоростта с която се движат автомобилите в този участък е висока и никой не очаква, че може да изскочи автомобил. Проектът, който очевидно е замразен, предвижда изграждането на търговски обекти край магистралата, както и обособяването на детелина, чрез която да може регламентирано да се включват превозните средства към автомагистрала „Тракия“. \r\nАлбена ЖИЛЕКОВА", "date": "2018.10.04", "title": "Пазарджик: Автомобили се включват нерегламентирано към автомагистрала „Тракия“ при моста край село Мало Конаре"}
{"url": "http://www.focus-news.net/news/2018/10/04/2574492/ministar-vladislav-goranov-ot-1-yuli-2019g-se-uvelichava-tavanat-za-vsichki-pensii-na-1200-leva.html", "text": "От 1 юли 2019г. се увеличава таванът за всички пенсии, независимо кога са отпуснати, на 1200 лева и отпада темата за отпадането на тавана. Таванът по естествен път ще отпадне тогава, когато пенсиите се изчисляват на базата на целия осигурителен живот на съответния гражданин. Това каза министърът на финансите Владислав Горанов след среща със синдикатите в Министерски съвет, предаде репортер на  Агенция „Фокус“.   \r\n„Промените и в пенсионната формула и всички несъвършенства в нея не ни дават основание с лека ръка да преценим, че трябва да отпадне таванът. Има изкривявания, натрупани в годините, в пенсионната формула, свързани както с индивидуалния коефициент, така и с превърнатия осигурителен стаж за някои категории работници. Периодите, от които се изчисляват пенсиите в различните години, са се променяли и са лимитирали, така че се получават едни изкривявания, които разкъсват връзката между осигурителния принос и изчисления размер на пенсиите“, обясни министър Горанов. По думите му увеличението на тавана до 1200 лева ще реши 90% от проблема с увеличаването на размера на пенсиите, но няма да допусне неоснователно получаване на незаработени пенсии, които са изчислени на база на натрупаните промени в пенсионната формула в размери, които не са свързани с приноса на хората. „Тоест имаме едни екстремно високи пенсии, които заради метода, по който се изчисляват, заради пенсионната формула, която се е променяла през годините и спецификите в нея, може да се смята, че са необосновано високи и нямат връзка с приносите“, уточни Горанов. „Формулата, която е действала през годините, има ограничени периоди, и то обикновено най-благоприятните – преди 90-а година. Планираме и промени в пенсионната формула, които ще изчистят до голяма степен всички тези натрупани несъвършенства“, каза още той. „Обединяваме се със синдикатите, че всичко, което правим в тази посока е за усъвършенстване на формулата и премахване на изкривяванията в нея, водени от принципа на осигурителния принос и ползваните права\", допълни финансовият министър.  \r\nВесела АЛЕКСАНДРОВА", "date": "2018.10.04", "title": "Министър Владислав Горанов: От 1 юли 2019г. се увеличава таванът за всички пенсии на 1200 лева"}
{"url": "http://www.focus-news.net/news/2018/10/04/2574493/montana-dve-nezakonni-pushki-sa-izzeti-pri-proverka-na-zhilishte-v-selo-gorno-ozirovo.html", "text": "Незаконни пушки са иззети при проверка на жилище в село Горно Озирово. Това съобщиха от пресцентъра на  МВР . Проверката е извършена вчера от служители на РУ – Вършец след получен сигнал в полицията за незаконно притежавано огнестрелно оръжие. Полицаите проверили жилище на 72-годишен мъж в село Горно Озирово. Там, в стая на втория етаж, ползвана от роднина на собственика с криминални регистрации, били намерени гладкоцевна пушка \"T.O.S\" модел 1866 г., със скъсени цев и приклад, боеприпас и въздушна пушка, за които не са представени надлежни разрешения за притежание и съхранение по реда на ЗОБВВПИ. По случая е образувано досъдебно производство.", "date": "2018.10.04", "title": "Монтана: Две незаконни пушки са иззети при проверка на жилище в село Горно Озирово"}
{"url": "http://www.focus-news.net/news/2018/10/04/2574479/tass-mnozinstvoto-gartsi-sa-protiv-sporazumenieto-za-novoto-ime-na-makedoniya-pokazva-prouchvane.html", "text": "Общо 72% от гражданите на Гърция се противопоставят на споразумението с Македония за новото име на страната и биха искали Атина да се откаже от договора, постигнат с управляващите в Скопие. Това показват резултати от проучване, публикувано от гръцкия вестник  Protothema , цитирано от руската информационна агенция  TACC . \r\nАнкетата е проведена от социологическата компания „Интервю“ за гръцкия телевизионен канал Vergina. Резултатите от допитването показват, че „след референдума в Македония 72% от гърците искат страната им да се откаже от Преспанското споразумение“. При това 68 на сто от гражданите на южната ни съседка биха искали Атина също да организира референдум по въпроса.  \r\nУточнява се, че анкетата е проведена в периода 1-2 октомври и в нея са участвали хиляда души.  Тереза Герова", "date": "2018.10.04", "title": "ТАСС: Мнозинството гърци са против споразумението за новото име на Македония, показва проучване"}
{"url": "http://www.focus-news.net/news/2018/10/04/2574480/tsvetan-tsvetanov-gerb-zaedno-s-dps-i-obedineni-patrioti-otivame-na-rabotna-sreshta-sas-svetiya-sinod-za-da-razseem-pritesneniyata-po-zakona-za-veroizpovedaniyata.html", "text": "Заедно с ДПС и „Обединени патриоти“ отиваме на работна среща със Светия синод, за да разсеем притесненията по Закона за вероизповеданията. Това каза председателят на ПГ на ГЕРБ Цветан Цветанов пред журналисти след срещата си с председателя на ПГ на ДПС Мустафа Карадайъ, предаде репортер на  Агенция „Фокус“ . „Помолих г-н Карадайъ, заедно сега с Йордан Цонев да отидем до Светия синод, защото там ще имаме една работна среща. Дори Искрен Веселинов трябва да ме чака тук отвън, за да можем да поговорим и да разсеем притесненията, които възникват във вероизповеденията, свързани със закона“, каза Цветанов във връзка с измененията в Закона за вероизповеданията.  \r\nНа въпрос дали Законът за вероизповеданията ще бъде оттеглен, Цветанов отговори: „Просто ще чуем какви са евентуалните забележки, притеснения. Смятам, че от вчерашния дебат в Правна комисия вносителят Йордан Цонев е дал някои разяснения, които са успокоили Светия синод“, допълни още Цветанов. Агенция „Фокус“ припомня: В деловодството на Народното събрание има два внесени законопроекта за изменение и допълнение на Закона за вероизповеданията. Единият е внесен на 4 май 2018 г. от Цветан Цветанов, Корнелия Нинова и Мустафа Карадайъ. С този законопроект се въвежда забрана за чуждо финансиране и такова от други държави на вероизповеданията. Вторият законопроект е внесен от ПГ на „Обединени патриоти“ на 9 май 2018 г. С него законът дава определения на религиозен радикализъм. Проектът предлага и изменения в съответствие на конституционната забрана за упражняването на верските убеждания с политически цели. Проектът касае и въвеждане на изисквания за лицата, които извършват богослужения на територията на страната, като предлага диференциран режим в зависимост от гражданството на тези лица. Друга част от промените на „Обединени патриоти“ са свързани с регистрацията на религиозните общности.  \r\nВ сряда Светият Синод на БПЦ разпространи свое изявление, в което се посочва, че предлаганите промени в Закона за вероизповеданията са противоречиви и се нуждаят от сериозно преосмисляне. От Светия Синод отбелязаха също, че внесените законопроекти, не са обсъждани предварително с тях. \r\nВисшият мюсюлмански съвет също изрази своите критики към измененията. През май Висшият мюсюлмански заяви, че законопроектът на  ГЕРБ, БСП и ГЕРБ съдържа положителни моменти и се показва загриженост от страна на държавата към вероизповеданията, но заедно с тях се наблюдава и желание за пряк контрол на дейността на вероизповеданията и намеса на държавата в религиозните дела.  \r\nДеница КИТАНОВА", "date": "2018.10.04", "title": "Цветан Цветанов, ГЕРБ: Заедно с ДПС и „Обединени патриоти“ отиваме на работна среща със Светия синод, за да разсеем притесненията по Закона за вероизповеданията"}
{"url": "http://www.focus-news.net/news/2018/10/04/2574494/sofiya-264-litra-kontrabandno-dizelovo-gorivo-sa-izzeti-pri-politseyska-operatsiya-v-samokov.html", "text": "264 литра контрабандно дизелово гориво са иззети при полицейска операция в Самоков. Това съобщиха от пресцентъра на  МВР . На 3 октомври криминалисти от ОДМВР - София и колегите им от РУ - Самоков извършили проверка на частен адрес в града. В имота те установили наличието на 264 литра дизелово гориво, за които 61-годишният собственик не могъл да представи необходимите документи. Уведомени са митническите власти за вземане на отношение по компетентност. \r\nВ хода на акцията са санкционирани и двама криминално проявени самоковци, заловени с незаконно добита дървесина. Нарушителите били установени около обяд на ул. „Подридна“ да превозват с три каруци около 6 кубика дървен материал без контролна горска марка и документи за законен произход. От служители на Държавно горско стопанство на двамата са съставени актове за извършено нарушение по Закона за горите. Незаконно добитата дървесина е иззета.", "date": "2018.10.04", "title": "София: 264 литра контрабандно дизелово гориво са иззети при полицейска операция в Самоков"}
{"url": "http://www.focus-news.net/news/2018/10/04/2574482/mustafa-karadaya-dps-shte-se-saobrazim-s-osnovatelnite-kritiki-koito-otpravyat-veroizpovedaniyata-za-promenite-v-zakona-za-veroizpovedaniyata-vnesen-ot-obedineni-patrioti.html", "text": "Ще се съобразим с основателните критики, които отправят вероизповеданията за промените в Закона за вероизповеданията, внесен от „Обединени патриоти“. Това каза председателят на ПГ на ДПС Мустафа Карадайъ пред журналисти след срещата си с Цветан Цветанов, предаде репортер на  Агенция „Фокус“ . „В Законът за вероизповеданията, който е подписан от председателите на парламентарните групи на ГЕРБ, БСП и ДПС няма притеснения. Има чисто технически и редакционни моменти в някои от разрешителните уведомителни режими, които са залегнали“, каза още Карадайъ. Критиките от Светия синод ние внимателно ще ги изслушаме“, каза още Карадайъ. По думите му що се отнася до другия законопроект, внесен от „Обединени патриоти“, Карадайъ заяви, че ДПС ще се съобрази с основателните критики, които се отправят от вероизповеданията. Депутатът от ДПС Йордан Цонев допълни, че има консенсус в българския парламент да се осигури финансиране на вероизповеданията и това се случва за първи път от 30 години.  \r\nДеница КИТАНОВА", "date": "2018.10.04", "title": "Мустафа Карадайъ, ДПС: Ще се съобразим с основателните критики, които отправят вероизповеданията за промените в Закона за вероизповеданията, внесен от „Обединени патриоти“"}
{"url": "http://www.focus-news.net/news/2018/10/04/2574495/gd-granichna-politsiya-na-gkpp-dunav-most-vidin-i-gkpp-dunav-most-ruse-trafikat-e-izklyuchitelno-intenziven-na-izhod-za-tovarni-avtomobili.html", "text": "На ГКПП \"Дунав мост-Видин\" и ГКПП \"Дунав мост-Русе\" на българо-румънската граница трафикът е изключително интензивен на изход за товарни автомобили, по данни към 13.00 часа. Това съобщиха от пресцентъра на  Главна дирекция (ГД) \"Гранична полиция\" . На ГКПП \"Капитан Андреево\" и ГКПП \"Лесово\" на границата с Турция трафикът е интензивен на изход за товарни автомобили.  \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.10.04", "title": "ГД \"Гранична полиция\": На ГКПП \"Дунав мост-Видин\" и ГКПП \"Дунав мост-Русе\" трафикът е изключително интензивен на изход за товарни автомобили"}
{"url": "http://www.focus-news.net/news/2018/10/04/2574490/ministar-krasimir-valchev-rabotim-za-vavezhdane-na-platformata-otvoren-oblak-v-uchilishtata-s-koyato-detsata-shte-polzvat-bezplatno-obrazovatelno-sadarzhanie.html", "text": "За учебните заведения има планове за изграждане на така наречения „отворен облак“. Това е платформа за достъпно и безплатно образователно съдържание, което децата ще могат да използват. Това каза министърът на образованието Красимир Вълчев по време на кръгла маса на тема „Учители за дигитално образование“, предаде репортер на   Агенция „Фокус“ . Той обясни, че учителите ще могат да се включват в този процес като допълват информация в него. Според него, когато говорим за дигитално образование, няма как да се пропуснат информационните технологии. Министър Вълчев каза, че училищата, в които се използват информационните технологии, децата имат по-добри резултати.  \r\nТой обясни, че ще се работи и за това да се въведе предметът „Компютърно моделиране“ в първи клас. „Не трябва само да имаме повече деца, които да са дигитални ползватели, но и да владеят по-задълбочени умения на създатели. Идеята е те да могат да създават, програмират“, каза той и добави, че това е и причината за въвеждане на предмета „Компютърно моделиране“, и обученията за ИТ кариера. „Трябва до осъзнаваме, че днес информационните технологии променят света, в който живеем, както и начина, по който децата учат“, изтъкна той.  \r\n„Образователната система стои пред сериозно предизвикателство, защото трябва да обучи кадри, които ще са на пазара на труда през 2050-2060г. Трябва да се свържат дигиталните умения с всички останали“, каза той. Според него в следващите десетилетия все повече професии ще изискват по-сериозни умения за опериране с по-сложни машини и дори създаване на софтуер. \r\nДаяна ДЮЛГЕРОВА", "date": "2018.10.04", "title": "Министър Красимир Вълчев: Работим за въвеждане на платформата „отворен облак“ в училищата, с която децата ще ползват безплатно образователно съдържание"}
{"url": "http://www.focus-news.net/news/2018/10/04/2574496/aktsenti-v-predavaneto-dobrich-blyan-vihren-ponesen-nad-step-ekovita-po-radio-fokus.html", "text": "В днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич ще отделим място на темата за съдбата на културните паметници - място, пазещо духа на региона и неговия облик от отминали времена. Д-р Кремена Митева, главен уредник в Дом-паметник „Йордан Йовков“ ще разкаже за два музея, единият свързан с класика на българската литература и наричан Певеца на Добруджа, другият – посветен на обичана българска актриса, родена в Добрич, чийто житейски път я отвежда в далечна Аржентина, за да се завърне отново в Родината си, радвайки се на почит и признание. В съвсем различен ракурс е другата тема, свързана с ежедневието и стремежа на местната администрация да предлага услуги в съвременен и модерен вариант с грижа за хората. Директорът на Дирекция „Местни данъци и такси“ Добринка Стоилова ще разкаже за този вид услуги и организацията на работа там. Днес сме подготвили и една любопитна тема – добруджанската кухня и нейните традиции, какво знаем и не знаем за нея. Ще ни я представи културологът Надежда Иванова, която от години изследва тази тема. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.10.04", "title": "Акценти в предаването „Добрич – Блян вихрен, понесен над степ ековита…“ по Радио „Фокус“"}
{"url": "http://www.focus-news.net/news/2018/10/04/2574498/varna-okrazhniyat-sad-e-odobril-sporazumenie-za-uslovna-prisada-na-obvinyaem-za-chetiri-grabezha-v-sauchastie-s-oshte-trima-dushi.html", "text": "18-годишният Пресиян В., подсъдим за четири грабежа, извършени в различни съучастия с още трима души, се призна за виновен и се отказа от разглеждане на делото срещу него по общия ред. Той прие да му бъде наложено наказание лишаване от свобода за срок от 3 години, чието изтърпяване да бъде отложено с изпитателен срок от 4 години. Това съобщиха от пресцентъра на  Апелативна прокуратура-Варна . Споразумението е било одобрено от състав на Варненския окръжен съд и влиза в сила веднага. \r\n18-годишният Пресиян е бил подсъдим за четири грабежа, извършени в периода от 12 до 31 януари тази година. В различни съучастнически групи с останалите обвиняеми по наказателното производство  - Грегор Г., Димитър О. и Ангел Д., и след предварителен сговор помежду им да вършат кражби и грабежи, те успели да отнемат общо 1681 лева от заведения и магазини. Грабежите са били извършвани с пистолет.  \r\n18-годишният подсъдим е с чисто съдебно минало. Причинените щети от четирите грабежа са възстановени изцяло на пострадалите. В тежест на осъдения са направените по делото разноски по назначените съдебно-балистична и лицево-идентификационна експертиза.", "date": "2018.10.04", "title": "Варна: Окръжният съд е одобрил споразумение за условна присъда на обвиняем за четири грабежа в съучастие с още трима души"}
{"url": "http://www.focus-news.net/news/2018/10/04/2574497/ministar-krasimir-valchev-sledvashtata-sedmitsa-v-ministerski-savet-shte-glasuvame-otpuskane-na-7-mln-lv-za-bezplatna-internet-vrazka-na-700-uchilishtata.html", "text": "Следващата седмица се надявам да гласуваме в Министерски съвет отпускане на 7 млн. лв., които да са за безплатна интернет връзка (wi-fi) за 700 учебните заведения. Това каза министърът на образованието Красимир Вълчев по време на кръгла маса на тема „Учители за дигитално образование“, предаде репортер на  Агенция „Фокус“ . „С тези 700 ще станат 1800, които имат безплатен wi-fi на територията на учебните заведения и ще останат 600, които нямат“, каза той. По думите на Вълчев до края на следващата година трябва да се осигурят средствата за последните 25% от училищата, които нямат такава. Министърът заяви, че това е част от цялостната архитектура с електронния облак с безплатно учебно съдържание, което трябва да се направи в училищата. Той припомни, че Министерски съвет вече е гласувал средствата за закупуването на учебни шкафчета в училищата. \r\nДаяна ДЮЛГЕРОВА", "date": "2018.10.04", "title": "Министър Красимир Вълчев: Следващата седмица в Министерски съвет ще гласуваме отпускане на 7 млн. лв. за безплатна интернет връзка на 700 училищата"}
{"url": "http://www.focus-news.net/news/2018/10/04/2574503/haskovo-poveche-ot-120-sastezateli-shte-uchastvat-v-sastezanie-po-sportno-orientirane-priz-haskovo-koeto-shte-se-provede-na-6-i-7-oktomvri.html", "text": "Повече от 120 състезатели от 22 клуба са заявили участие в традиционното състезание по спортно ориентиране „Приз Хасково“, което ще се проведе на 6 и 7 октомври. Това посочи Тодор Стратиев президент на клуб „Компас 94“, съобщиха от пресцентъра на  Община Хасково . Клубът заедно с община Хасково са организатори на състезанието. \r\nСтартът е на 6 октомври близо до язовир „Сивата вода“, а на 7 октомври до местността Чешмите до язовир „Клокотница“. За индивидуалните победители са предвидени медали, а за отборните – купи. По правило клубът домакин не участва в отборната надпревара.", "date": "2018.10.04", "title": "Хасково: Повече от 120 състезатели ще участват в състезание по спортно ориентиране „Приз Хасково“, което ще се проведе на 6 и 7 октомври"}
{"url": "http://www.focus-news.net/news/2018/10/04/2574500/mustafa-karadaya-dps-pri-vsichki-sluchai-shte-badem-mnogo-aktivni-vav-vota-na-nedoverie-na-tema-zdraveopazvane-zashtoto-v-sektora-imame-svoi-argumenti.html", "text": "При всички случаи ще бъдем много активни във вота на недоверие на тема „Здравеопазване“, защото в сектора имаме свои аргумент. Това каза председателят на ДПС Мустафа Карадайъ пред журналисти за вота на недоверие на БСП, предаде репортер на  Агенция „Фокус“ . Карадайъ припомни думите си от вчера: „ДПС е опозиционна партия в 44-ото Народно събрание. До голяма степен това предопределя поведението на ДПС по време на различни вотове, включително и за конкретния вот, за който ме питате“, каза той. По думите му вотът е евентуален, защото още не са видели мотиви за него. Той отново посочи, че ДПС не е търсена за консултации по вота на недоверие. „Нека първо да видим мотивите към евентуалния вот на недоверие и тогава ние ще си вземем съответното решение за съответно тактическо поведение“, заяви Карадайъ.  \r\nПо отношение на инвестициите у нас, Карадайъ коментира: „Бих искал да обърна внимание на обема на инвестициите, които са в България. Има тревожни симптоми и би трябвало да се вземат съответни мерки“, каза още Карадайъ. \r\nДеница КИТАНОВА", "date": "2018.10.04", "title": "Мустафа Карадайъ, ДПС: При всички случаи ще бъдем много активни във вота на недоверие на тема „Здравеопазване“, защото в сектора имаме свои аргументи"}
{"url": "http://www.focus-news.net/news/2018/10/04/2574504/arh-ivo-panteleev-rakovoditel-na-remontnite-deynosti-ubeden-sam-v-kachestvata-na-proekta-za-remont-na-ul-graf-ignatiev-ne-go-ubivayte-v-zarodish.html", "text": "Убеден съм в качествата на проекта за ремонт на ул. „Граф Игнатиев“ - не го убивайте в зародиш. Това каза пред журналисти арх. Иво Пантелеев, управител на фирмата, по чийто проект се извършват ремонтните дейности на ул. „Граф Игнатиев“, предаде репортер на  „Агенция Фокус“ . „Това, което към този момент виждаме е наистина само една част от проекта - около 25%. Съчетанието на частите е най-важното в един проект и това може да се установи, когато обектът бъде наистина завършен“, коментира той. \r\n„Убеден съм в качествата на проекта. София в тази част от центъра ще има една изключително съвременни и значително по-качествена среда от всичко, което е правено до този момент“, каза още той. По думите му проблеми в изпълнението със сигурност има, но те са локални.  \r\nАрх. Пантелеев заяви, че лично няма да допусне използваните материали да бъдат компрометирани и посочи, че те са с отлично качество. \r\nМного е труден обектът. Много е трудна логистиката. Ние сме в самия центъра на София, който се ползва от хиляди души на ден. Ако има малко повече търпимост, условията ще бъдат по-лесни за работа и проектът да бъде такъв какъвто сме го замислили. Дайте да направим нещо добро и не го убивайте в зародиш, каза още арх. Пантелеев.", "date": "2018.10.04", "title": "Арх. Иво Пантелеев, ръководител на ремонтните дейности: Убеден съм в качествата на проекта за ремонт на ул. „Граф Игнатиев“ -  не го убивайте в зародиш"}
{"url": "http://www.focus-news.net/news/2018/10/04/2574501/dobrich-darzhavno-otborno-parvenstvo-po-kik-boks-shte-se-provede-v-sportna-zala-olimpiada-v-kavarna.html", "text": "Държавно отборно първенство по кик бокс ще се проведе в спортна зала „Олимпиада“ в Каварна на 6 октомври. Това съобщиха от пресцентъра на  Община Каварна . От 10.00 часа започват срещите на Държавно отборно първенство по кик бокс в стил „фул контакт“, а официалното откриване е от 10.30 часа. В състезанието участие ще вземат над 100 състезатели от 16 клуба от страната.  \r\n„Фул контакт“ е рингов стил за възраст от 13 до 14 години за момичета и момчета, юноши и девойки, младша и старша възраст, мъже и жени.  \r\nДържавно отборно първенство по кик бок се организира от Българска конференция по кик бокс и май тай, Спортен клуб „Ринг“ и Община Каварна.", "date": "2018.10.04", "title": "Добрич: Държавно отборно първенство по кик бокс ще се проведе в спортна зала „Олимпиада“ в Каварна"}
{"url": "http://www.focus-news.net/news/2018/10/04/2574502/rolyata-na-parlamentite-za-badeshteto-na-protsesa-na-prisaedinyavane-na-stranite-ot-zapadnite-balkani-kam-es-shte-bade-obsadena-na-interparlamentarna-konferentsiya-v-ndk.html", "text": "Ролята на парламентите за бъдещето на процеса на присъединяване на страните от Западните Балкани към ЕС ще обсъдят участниците в интерпарламентарна конференция, която организират Народното събрание и Европейският парламент. Това съобщиха от пресцентъра на  Народното събрание . Заместник-председателят на Народното събрание Явор Нотев ще открие форума на 5 октомври 2018 г. в 9.00 часа в зала 3 на Националния дворец на културата. Предвижда се с приветствие към участниците във форума да се обърне вицепремиерът и министър на външните работи Екатерина Захариева.  \r\nИнтерпарламентарната конференция е част от събитията, посветени на водещия приоритет на Българското председателство на Съвета на Европейския съюз. Тя се организира в рамките на Програмата за подкрепа, която Европейският парламент оказва на парламентите от процеса на присъединяване. Темата на конференцията е „Трансформирането на региона на Западните Балкани – парламентите за ролята и бъдещето на процеса на присъединяване към ЕС“.  \r\nТема на първата сесия е „Срещата на върха ЕС – Западни Балкани, Софийската приоритетна програма, срещата на върха на Берлинския процес и пътят напред: продължаване на подкрепата за процеса на присъединяване на Западните Балкани към ЕС”. Предвижда се изказвания да направят председателят на Комисията по външна политика на Народното събрание Джема Грозданова, председателят на Комисията по външни работи на Националния съвет на Австрия Андреас Шидер, председателят на Комисията по външна политика на Сената на Румъния Кристиан-Сорин Думитреску и ръководителят на Представителството на Европейската комисия в София Огнян Златев.  \r\nЗа „Ролята на националните парламенти и на Европейския парламент за укрепването на европейската перспектива на Западните Балкани” на конференцията ще говорят председателят на Комисията по европейските въпроси на Федералния съвет на Австрия Кристиян Бухман, заместник-председателят на Комисията по европейски въпроси на Камарата на депутатите на Румъния Стефан Мисоиу и евродепутатът и член на Комисията по култура и образование на ЕП Ангел Джамбазки.  \r\nВ 14.15 часа пред участниците в Интерпарламентарната конференция изказване ще направи заместник-председателят на ЕП Ливия Ярока. След това ще бъдат дискусиите по темите „Трансформиращият ефект върху региона на процеса на присъединяване към ЕС – предизвикателства и постижения“ и „Значението на интерпарламентарното и регионалното сътрудничество за ускоряване на реформите в присъединяващите се страни“.  \r\nВ Интерпарламентарната конференция ще участват депутати от Европейския парламент и парламентите на страните от Западните Балкани, както и заинтересовани представители от националните парламенти на държави-членки на ЕС. Лектори на форума ще бъдат и представители на регионални организации и експерти, работещи в областта на европейската интеграция.", "date": "2018.10.04", "title": "Ролята на парламентите за бъдещето на процеса на присъединяване на страните от Западните Балкани към ЕС ще бъде обсъдена на интерпарламентарна конференция в НДК"}
{"url": "http://www.focus-news.net/news/2018/10/04/2574505/makfaks-shvedski-diplomat-preporacha-na-nato-da-uvelichi-voennite-si-sili-v-kosovo-i-bosna-i-hertsegovina.html", "text": "Бившият шведски дипломат Карл Билд препоръча на НАТО да увеличи военното си присъствие в Косово и в Босна и Херцеговина заради нестабилността в тези две държави, предава македонската информационна агенция  „Макфакс“ . \r\nБилд коментира съобщение в социалната мрежа „Туитър“, публикувано от Центъра за европейски реформи. В текста се казва, че някои от конфликти на Балканите започват да се превръщат от „замразени“ в „горещи“, и че остава под въпрос дали Европейският съюз ще успее да гарантира разрешаването им по мирен път.  Тереза Герова", "date": "2018.10.04", "title": "„Макфакс“: Шведски дипломат препоръча на НАТО да увеличи военните си сили в Косово и Босна и Херцеговина"}
{"url": "http://www.focus-news.net/news/2018/10/04/2574508/plamen-dimitrov-knsb-okolo-41-hil-dushi-shte-poluchavat-pensiite-koito-im-se-polagat-s-uvelichavaneto-na-tavana-na-1-200-leva.html", "text": "Споразумяхме се, че таванът за всички пенсии, и стари и нови, ще бъде увеличен на 1200 лева от 1 юли следващата година, заедно с увеличението на всички пенсии, което е заложено в предварителните разчети. Това каза президентът на КНСБ Пламен Димитров на след среща с представители на правителството в Министерски съвет, предаде репортер на  Агенция „Фокус“ . Пламен Димитров припомни, че сегашният таван на пенсиите е 910 лева. „Така че говорим за едно сериозно придвижване нагоре, което ще направи възможно около 41 хиляди от общо 65-те хиляди неполучаващи пенсията, която имат право да получават, съобразно своя принос в системата, от 1 юли догодина да получават това, което им се полага. По този начин възстановяваме и тази несправедливост и даваме стимул на по-високо платените групи да правят реални вноски, защото виждат, че пенсията им ще зависи от това което са внасяли и ще расте, съответно техния принос“, заяви президентът на КНСБ.  \r\nВесела АЛЕКСАНДРОВА", "date": "2018.10.04", "title": "Пламен Димитров, КНСБ: Около 41 хил. души ще получават пенсиите, които им се полагат, с увеличаването на тавана на 1 200 лева"}
{"url": "http://www.focus-news.net/news/2018/10/04/2574511/parlamentat-reglamentira-srokovete-i-sluchaite-v-koito-mogat-da-se-otdavat-obshtinskite-ili-darzhavnite-sportni-obekti-pod-naem.html", "text": "Парламентът регламентира сроковете и случаите, в които могат да се отдават общинските или държавните спортни обекти. Това се случи след като народните представители приеха на второ четене изцяло новия Закона за физическото възпитание и спорта, предаде репортер на  Агенция „Фокус“ . Съгласно приетите текстове спортни обекти или части от тях  - държавна и общинска собственост, могат да се отдават под наем, при условие че се използвани съобразно предназначението им, а представляващите публична държавна или общински собственост, при условие, че не се възпрепятства осъщестяването на дейностите, за които са предоставени за управление. \r\nДоговорът за наем се сключва за срок от 10 години. Договорите за наем със спортен клуб, спортна федерация или обединен спортен клуб, които са регистрирани като юридически лица с нестопанска цел за обществено полезна дейност и са вписани в съответния регистър се сключва за срок до 30 години. Началната наемна цена се формира по пазарна цена, определена от независим оценител по смисъла и при условията на Закона за независимите оценители. Спортни обекти, предоставени за управление от Министерство на младежта и спорта могат да се отдават под наем за срок до една година без провеждане на търг или и конкурс. Съгласно Закона спортните обекти, държавна или общинска собственост могат да се предоставят безвъзмездно за тренировъчна и състезателна дейност, подготовка за националните отбори по различните видове спорт, физическа активност, възпитание, спорт и спортно-туристическа дейност в системата на предучилищното и училищното образование, включително организирани извън учебния план, както и за висшите училища. Могат да бъдат предоставяни за физическа активност, възпитание и спорт за въоръжените сили, в системата на Министерство на вътрешните работи и НСО. Парламентът запази изискването за кандидатстващите за лиценз спортни федерации да имат за членове не по-малко от 7 спортни клуба със седалище най-малко в три административни области в страната. Първоначалната идея, заложена в законопроекта бе в спортните федерации да членуват не по-малко от 15 спортни клуба със седалище най-малко в 3 административни области в страната, но между първо и второ четене се запази разпоредбата от стария закон, те да бъдат 7.   \r\nДеница КИТАНОВА", "date": "2018.10.04", "title": "Парламентът регламентира сроковете и случаите, в които могат да се отдават общинските или държавните спортни обекти под наем"}
{"url": "http://www.focus-news.net/news/2018/10/04/2574507/afp-niderlandskite-vlasti-sa-osuetili-ruska-kiberataka-sreshtu-ozho-ot-stranata-sa-izgoneni-chetirima-agenti-na-moskva.html", "text": "Нидерландските власти са осуетили руска кибератака срещу Организацията за забрана на химически оръжия (ОЗХО) в Хага през месец април и са изгонили от страната четирима агенти на Москва, предава  AFP , като се позовава на съобщение от правителството на европейската страна.  \r\nСъгласно разпространената информация, руснаците са паркирали превозно средство с оборудване край хотел, разположен в непосредствена близост до централата на ОЗХО.  \r\n„Нидерландското правителство смята, че действията на тези разузнавачи е изключително тревожно\", заяви пресконференция холандският министър на отбраната Анк Бийлевелд, като подчерта, че „обикновено не разкриваме такъв вид контраразузнавателни операции“. \r\nНидерландия обяви публично самоличността на предполагаемите руски агенти и подчерта, че операцията им е наредена от руското военно разузнаване.  \r\nУточнява се, че операцията на нидерландските власти е била подпомогната от Великобритания.  Тереза Герова", "date": "2018.10.04", "title": "AFP: Нидерландските власти са осуетили руска кибератака срещу ОЗХО, от страната са изгонени четирима \"агенти\" на Москва"}
{"url": "http://www.focus-news.net/news/2018/10/04/2574512/nova-makedoniya-makedoniya-srabskata-politsiya-predlozhi-legalizatsiya-na-prostitutsiyata.html", "text": "Синдикатът на полицията и полицейските старшини предложи легализация на проституцията в Сърбия, съобщава първият вестник в югозападната ни съседка –  „Нова Македония“. \r\nКъм настоящия момент няма официални реакции от страна на държавните органи. Но председателят на синдиката Блажо Маркович изтъкна три причини за узаконяването на най-древната професия. \r\n„Първата е запазването на здравословното състояние на населението. Втората причина е, че легализирането на проституцията ще запълни държавния бюджет, тук трябва да се вземе предвид опита други страни. Третата причина е, че инспекторите, работещи понастоящем за предотвратяване на проституцията, могат да се включат напълно в разследванията за трафика на хора. Утежняващо обстоятелство е, че полицията има малко средства да извършва своята дейност“, обяснява Маркович. \r\nМинистерство на вътрешните работи не отговори с коментар на  предложението на полицейския съюз, отбелязват от редакцията. Тереза Герова", "date": "2018.10.04", "title": "„Нова Македония“ (Македония): Сръбската полиция предложи легализация на проституцията"}
{"url": "http://www.focus-news.net/news/2018/10/04/2574513/sport-machat-s-tsyurih-skritiyat-final-za-ludogorets.html", "text": "Лудогорец проведе официалната си тренировка на стадион \"Лецигрунд\" в Цюрих 24 часа преди мача срещу едноименния отбор от група А на Лига Европа. Точно в 19,00 ч. Пауло Аутори изведе група от 25 футболисти, които взеха участие в заниманието. Тренировката продължи един час. \r\nАко днес младият състав на Людовик Манин вземе трите точки, то разликата с Лудогорец ще стане цели 6. При това положение за „орлите\" ще стане много трудно, почти невъзможно, да стигнат до едно от първите две места. Равенството е в полза на домакините, защото те ще запазят дистанцията с тима на Пауло Аутуори, но пък няма да е толкова лошо и за Лудогорец, защото има ответен мач в Разград. Логично е, че победата за българите е най-добрият и максимален вариант. При това положение разградчани ще минат пред Цюрих и ще са зад големия фаворит Леверкузен, който едва ли ще има трудности срещу АЕК Ларнака вкъщи. \r\nВенцислав ДРАГОМАНОВ", "date": "2018.10.04", "title": "Спорт: Мачът с Цюрих - скритият финал за Лудогорец"}
{"url": "http://www.focus-news.net/news/2018/10/04/2574506/veliko-tarnovo-56-tvorcheski-kolektiva-s-nad-300-uchastnitsi-shte-se-vklyuchat-v-tretoto-izdanie-na-izlozhenieto-mladezhko-tehnichesko-tvorchestvo-v-gorna-oryahovitsa-ot-11-do-13-oktomvri.html", "text": "56 творчески колектива с над 300 участници ще се включат в третото издание на изложението „Младежко техническо творчество“ в Горна Оряховица. То ще се проведе от 11 до 13 октомври в Спортна зала „Никола Петров“. Там, младите технически гении от цялата страна ще демонстрират свои разработки, иновации и добри практики в областта на техниката. Това съобщи на пресконференция представителят на инициативния комитет на изложението проф. Владимир Григоров, предаде репортер на  Радио „Фокус“ – Велико Търново . В програмата на тридневното събитие са предвидени много демонстрации на техническите екипи от 29 професионални гимназии, техническите университети в Габрово, Русе и София, Химикотехнологичен и металургичен университет – София и Българската академия на науките. Свои разработки ще покажат и екипи от професионални гимназии от Шумен, София, Бяла, Пловдив и др. \r\n„Това, което ще е по-интересно в сравнение с предишните формати, е че разработките ще бъдат на много по-високо ниво. В самото изложение присъстват фирми, които се занимават с обучение на ученици от 4 до 7 клас в точните науки. Те ще представят разработки за оптимизиране на образователния процес с технически средства, които дават възможност за надграждане. Младите хора се запознават с мехатрониката, учат се да чертаят на 3D  и работят на  3D принтери“, посочи Владимир Григоров. \r\nФирма ще демонстрира атрактивни технически устройства, разясняващи физическите закони. Посетителите ще видят изпълнителни устройства, управлявани по интернет, дронове, 3D принтери. „Сред експонатите има и хуманоиден робот, той се движи, маха с ръце, може да си налива вода, ще има и много роботизирани ръце. Всичко това се случва с големи усилия, тъй като координираме училища от цялата страна. Основното е да успеем да накараме преподавателите да започнат да се занимават системно с тези деца“, обясни Владимир Григоров. \r\nПо думите му инициативата е подкрепена от Община Горна Оряховица и от различни работодателски организации и много фирми, които са провокирани не само от факта, че по този начин могат да се привлекат ученици, но и че това е начинът да инвестират в бъдещето на България. \r\nМария НЕДЕВА", "date": "2018.10.04", "title": "Велико Търново: 56 творчески колектива с над 300 участници ще се включат в третото издание на изложението „Младежко техническо творчество“ в  Горна Оряховица от 11 до 13 октомври"}
{"url": "http://www.focus-news.net/news/2018/10/04/2574515/d-r-velimir-medarov-vatreshni-bolesti-ostrite-respiratorni-zabolyavaniya-zachestyavat-prez-studenite-mesetsi-na-godinata.html", "text": "Острите респираторни заболявания зачестяват през студените месеци на годината, т.е. от октомври до март. Това каза за  Радио „Фокус“-Бургас  д-р Велимир Медаров, специалист по вътрешни болести. „Протичат като възпаления, като катар на горни дихателни пътища със симптоми на хрема, болки в гърлото, кашлица, главоболие и обща отпадналост“,каза още Медаров. По думите му се предават се по въздушно-капков път, т.е. чрез кихане, кашляне, разговори. Благоприятстващи моменти са тесните контакти, колективите, групите като детски градини, училища, места за обществено хранене и т.н. Според Медаров причинителите на острите респираторни заболявания са различни респираторни вируси. „Специално внимание ще обърнем на грипа на вирусите и на заболяването, тъй като то протича по-тежко и се причиняван от инфлуенца вирус от А и Б“, допълни специалистът по вътрешни болести. Според думите му протича с изразена интоксикация, т.е. приковава болния към леглото, той изпитва силно главоболие, температура, болки в мускулите, катарално възпаление на горните-дихателни пътища и води често до усложнения от страна на белия дроб с пневмония, централната нервна система. „Профилактиката бива два вида. Едната е специфична имунопрофилактика, използването на противогрипна ваксина и другата е неспецифичната имунопрофилактика, за която се има предвид имуномодулатори като витамини, препарати и т.н“, каза още Медаров. Освен медикаментозно, това, което препоръчва д-р Медаров е превантивно да се предприемат и противоепидемични мерки, т.е. да се избягват социални контакти. \r\nТой посочи също, че е възможно усложнение в случаи на остри респиратовни инфекции при децата, възрастните над 65-годишна възраст, бременните жени и хората с хронични заболявания като асма, диабет, затлъстяване и други. „Затова при този контингент аз препоръчвам да се проведе ранна специфична имунопрофилактика с противогрипна ваксина“, каза още Медаров. Според него ваксината, която е в момента на пазара, включва четири щама. „Моето мнение и препоръка е тази имунопрофилактика да започне в края на месец септември, началото на октомври, особено при рисковите хора“, заяви д-р Медаров. По думите му, освен специфичната имунопрофилактика, има и неспецифична, т. е. - използване на т.нар. имуномодулатори, на повече витамини и течности, оптимизиране на храненето и др. „Като противоепидемични мерки бих препоръчал избягването на социални контакти, при невъзможност за спазване препоръчвам носенето на маски, спазване на лична хигиена“, допълни специалистът по вътрешни болести. \r\nДеница ДИМИТРОВА", "date": "2018.10.04", "title": "Д-р Велимир Медаров, вътрешни болести: Острите респираторни заболявания зачестяват през студените месеци на годината"}
{"url": "http://www.focus-news.net/news/2018/10/04/2574510/prof-radoslav-radev-umbal-sveta-marina-varna-ezhesedmichno-zhenite-tryabva-da-pravyat-samoizsledvane-na-mlechnite-zhlezi.html", "text": "Ежеседмично жените трябва да правят самоизследване на млечните жлези. Това каза в интервю за  Радио „Фокус“ – Варна  проф. д-р Радослав Радев, ръководител на Клиника по гръдна хирургия при УМБАЛ „Света Марина“ във Варна и декан на Факултета по медицина към Медицински университет – Варна. „Възрастта на заболяването е много ниска. Установяваме рак на гърдата при 19-, 20-, 23- и 25-годишни жени, които са в активна възраст. Това е лошото, което забелязваме в страната. Но българските жени могат да правят ежеседмично самоизследване, което не изисква усилия, търсене на талони, лични лекари, направления. Ако установят нещо, което ги притеснява – промяна на кожата, бучка във формата на гърдата, секреция, това е индикация, че нещо се случва и трябва да се търси специалист“, заяви проф. д-р Радослав Радев. \r\nЗа поредна година УМБАЛ „Света Марина“ във Варна се присъединява към инициативата за профилактична и информационна кампания, свързана със Световния месец за борба с рака на гърдата. Безплатните профилактични прегледи за рак на гърдата в Клиника по гръдна хирургия ще се провеждат в периода от 8 до 26 октомври в дните вторник, сряда, четвъртък и петък в часовете от 13.30 до 14.30 часа, с предварително записване на тел 052/ 978 660. \r\nМарияна ВАЛЕНТИНОВА", "date": "2018.10.04", "title": "Проф. Радослав Радев, УМБАЛ „Света Марина“ – Варна: Ежеседмично жените трябва да правят самоизследване на млечните жлези"}
{"url": "http://www.focus-news.net/news/2018/10/04/2574514/dots-d-r-todor-chobanov-zam-kmet-na-sofiya-nad-40-hil-dushi-sa-zaetite-v-digitalniya-sektor-na-teritoriyata-na-obshtinata.html", "text": "На територията на Столична община заетите в дигиталния сектор са вече над 40 хил. души и за никой не е тайна, че те са с най-добрите възнаграждения и съответно с най-добрия жизнен стандарт. Това каза зам.-кметът на София по направление “Култура, образование, спорт и превенция на зависимости” доц. д-р Тодор Чобанов по време на кръгла маса на тема „Учители за дигитално образование“, предаде репортер на   Агенция „Фокус“ . Според него днес самите специалисти трябва да получат своето образование чрез дигиталните технологии и учителите са ключови фигури в този процес. „Дигиталната епоха навлиза с пълна сила в живота ни. Вече 120 столични училища са оборудвани с 340 интерактивни дъски, в други 73 децата изучават информационни технологии и компютърно моделиране“ каза той. По думите му много програми на общината подкрепят сектора и дигиталното образование. „България все още има много път да извърви, за да достигне до някои европейски страни в сферата на дигитализацията“, каза той. По думите му все още има опасност, свързан с интернета, който използват подрастващите, защото те лесно могат да се натъкнат на неща, които да застрашават тяхната сигурност. „Както мислим за децата си на улицата или в градинката, така трябва да е насочено вниманието ни и за сигурността в дигиталната среда“, коментира още зам.-кметът. Чобанов заяви, че трябва да се работи в посока за по-устойчива киберсигурност. „Още на 3-4 години децата попадат вече в дигиталния свят“, каза той и допълни, че заради това е необходимо да се прегледат програмите, за да можем да ползваме мрежите безопасно. \r\nДаяна ДЮЛГЕРОВА", "date": "2018.10.04", "title": "Доц. д-р Тодор Чобанов, зам.-кмет на София: Над 40 хил. души са заетите в дигиталния сектор на територията на общината"}
{"url": "http://www.focus-news.net/news/2018/10/04/2574518/kyustendil-kmetat-petar-paunov-beshe-gost-na-otkrivaneto-na-natsionalnata-nauchna-konferentsiya-muzeynite-i-arhivni-fondove-mesta-na-pamet.html", "text": "Кметът на Община Кюстендил Петър Паунов беше гост на откриването на Националната научна конференция „Музейните и архивни фондове – места на памет. Представяне на богатството на музейните фондове и архиви”, предаде репортер на  Радио „Фокус” – Кюстендил . Официалното откриване на третото издание на научният форум, в който тази година участват и представители на музеи от Македония, се състоя в конферентната зала на Регионален исторически музей – Кюстендил. На откриването присъстваха зам.-кметът на Кюстендил Росица Плачкова, директори и представители на музейни и културни институти, научни специалисти и други.  \r\n„Тази конференция беше инициирана по идея на колегата доцент д-р Ангел Джонев, през изминалите две години ние имахме две доста полезни научни конференции, защото едва ли има друга научна проява, пряко насочена към специалистите работещи в българските музей и архиви, а в същото време позволяваща на всички специалисти да участват в нея”, каза Валентин Дебочички, директор на Регионален исторически музей – Кюстендил. По думите му в българските музейни фондове се съхраняват безценни движими културни ценности, много материали, колекции и цели фондове, но пътят за тяхното представяне и популяризиране е твърде дълъг. „Това е смисълът на тази научна конференция. Вярвам, че ще имаме една успешна и ползотворна работа, която ще продължим и ще запазим ежегодния характер”, посочи Валентин Дебочички. По думите му тази година почти 80% от участниците в научната конференция са нови лица. \r\nВенцеслав ИЛЧЕВ", "date": "2018.10.04", "title": "Кюстендил: Кметът Петър Паунов беше гост на откриването на Националната научна конференция „Музейните и архивни фондове – места на памет”"}
{"url": "http://www.focus-news.net/news/2018/10/04/2574499/plamen-dimitrov-knsb-s-50-shte-se-uvelichat-sredstvata-za-energiyno-podpomagane.html", "text": "Ще се увеличат с 50% средствата за енергийно подпомагане. По-груби сметки това прави около 40 млн. лева. Това каза президентът на КНСБ Пламен Димитров на след среща с представители на правителството в Министерски съвет, предаде репортер на  Агенция „Фокус“ . „Как ще бъдат разпределени тези средства, предстои с Агенцията по социално подпомагане и съответните компетентни структури да договорим и да прецизираме точно“, допълни Димитров. „В последните месеци всички виждаме, че има нужда от мерки, които да повлияят на отделните категории в обществото за компенсиране и повишаване на техните доходи. През зимата разходите на домакинствата обичайно нарастват с около 20%. Увеличените цени на газа и влиянието им по веригата също са основание да се мисли за подобни стъпки“, отбеляза той.  \r\nФинансовият министър Владислав Горанов допълни, че тепърва предстои да се реши дали да се увеличи обхвата на помощта или размера ѝ.  \r\nВъв връзка с предвиденото за следващата година 10% увеличение на заплатите в бюджетния сектор, Пламен Димитров обясни, че синдикатите са поискали то да бъде разпределено по системно организиран и координиран начин във всички структури. „Не да има разнобой, както е имало. Това е нашата цел, като правителството ще гарантира, че в някои агенции, особено тези които са „на терен“ и приходните администрации, ще бъде гарантирано по-високо от средното увеличение на работните заплати в рамките на 10-процентното общо увеличение, тоест за сметка на някои други звена и структури в съответното ведомство“, обясни Димитров. Той поясни също, че синдикатите са поели ангажимент да се гарантира, че на индивидуално ниво увеличението ще бъде от две части –твърдо и плаващо, като всяка администрация да има възможност съобразно приноса на съответния работник да му даде допълнително увеличение в рамките на общия процент. Според Димитров не бива да се очаква навсякъде еднакво увеличение. Предстои работна група да усъвършенства предвижданите увеличения.  \r\nВесела АЛЕКСАНДРОВА", "date": "2018.10.04", "title": "Пламен Димитров, КНСБ: С 50% ще се увеличат средствата за енергийно подпомагане"}
{"url": "http://www.focus-news.net/news/2018/10/04/2574519/plovdiv-varhovniyat-kasatsionen-sad-potvardi-prisadata-na-okrazhen-sad-plovdiv-spryamo-dvama-bratya-priznati-za-vinovni-za-otvlichane-i-ubiystvo.html", "text": "Присъдата на Окръжен съд – Пловдив от 18 години лишаване от свобода спрямо с инициали Д. Д. и 17 години лишаване от свобода спрямо брат му с инициали А. Д., потвърдена от Пловдивския апелативен съд, е оставена в сила от Върховния касационен съд. Това съобщиха от пресцентъра на  Съдебната палата в Пловдив . Братята са признати за виновни в три престъпления: убийство, извършено по особено мъчителен начин и с особена жестокост, отвличане, като към отвлеченото лице е проявена особена жестокост и деянието е извършено по особено мъчителен и опасен за здравето на отвлечения начин, както и в това, че са принудили жертвата да извърши нещо противно на волята си – да признае, че е извършил кражба на кобила и жребче, собственост на Д. Д., като са употребили за това сила.\t \r\nВсеки от двамата подсъдими ще трябва да заплати и по 80 000 лева обезщетение за неимуществени вреди на гражданските ищци А. С. и С. С. \r\nНа 5 август 2015 г. братята отвлекли пастира А. А. по подозрение, че е откраднал две техни кончета. Двамата издебнали мъжа в местността Съзлъка, където той режел дърва. Нападнали го и го пребили с юмруци и ритници, като се опитвали да изтръгнат признание за кражбата. Въпреки че А. А. отричал да има нещо общо, подсъдимите продължили да го удрят по главата, лицето и цялото тяло, като накрая го съблекли. За назидание го превели през селото гол, като продължили да го бият с ръце и крака. След като човекът изпаднал в безпомощно състояние, извикали Бърза помощ. Въпреки проведената реанимация, същия ден А. А. починал в болницата.  \r\nРешението на ВКС е окончателно и не подлежи на обжалване.", "date": "2018.10.04", "title": "Пловдив: Върховният касационен съд потвърди присъдата на Окръжен съд – Пловдив спрямо двама братя, признати за виновни за отвличане и убийство"}
{"url": "http://www.focus-news.net/news/2018/10/04/2574509/d-r-valentin-ivanov-kots-plovdiv-uvelichava-se-broyat-na-zabolelite-mladi-hora-u-nas-ot-rak-na-gardata.html", "text": "Ракът на гърдата е най-честото заболяване при жената, като се среща най-вече при жени след 40-годишна възраст. Това съобщи за  Радио „Фокус”-Пловдив  д-р Валентин Иванов, началник на Хирургичното отделение в Комплексния онкологичен център (КОЦ) в Пловдив. По думите му с възрастта се увеличава и процентът на болните. „Болестта се подмладява, като броят на заболелите млади хора постоянно се увеличава”, каза още д-р Иванов и уточни, че затова съветите на лекарите са профилактиката да започва от по-ранна възраст, като е добре след 30-та година да се правят прегледи два пъти годишно и на 2 години да се извършват прегледи на ехограф.  \r\n„Не е препоръчително да се прави мамография до 40-годишна възраст”, посочи д-р Валентин Иванов. В по-ранна възраст мамографията не е за предпочитане. По думите му, след 40-годишна възраст мамографията трябва да се прави на две година задължително, а на 6 месеца – преглед. \r\nЖената трябва да се преглежда и сама пред огледалото, с опипване, да следи за бучки или секреция. Ако забележи нещо обезпокоително, тя трябва да търси лекар.  „Много често голяма част от болните идват, когато туморът е голям, те са го забелязали, но не ходят на лекар, като смятат, че ще се оправи”, отбеляза д-р Иванов. Оказва се, че вече са в междинен стадий – 2-ра или 3та степен. Обикновено този процес се развива бавно, в продължение на няколко години. Има и бързо развиващ се, но това са изключения. По думите на д-р Иванов, в напредналите държави се провеждат скринигови изследвания, което е на-доброто за ранното откриване на рак на гърдата. Но у нас това е свързано с различни програми и с много пари и по тази причина все още тук нищо не е направено в това отношение.  Там, където се прави скрининг, което означава преглед на 80% от жените, промените се откриват още в 1-2 стадий.  „И у нас има добри специалисти и апаратури, но липсва организация, която при скрининга трябва да е отгоре надолу”, каза също д-р Иванов. Според него засега не е доказано каква е предпоставката за развитието на рака на гърдата. Най-често това се случва при генетично обременени. Когато това се знае трябва да се правят генетични изследвания и трябва да се вземат навременни мерки. \r\nСпоред статистиката всяка пета жена у нас заболява от рак на гърдата, като през последните 20 години броят на заболелите се е увеличил два, или три пъти. \r\nКомплексният онкологичен център в Пловдив провежда безплатни прегледи за рак на гърдата непрекъснато. Достатъчно е желаещите да се запишат предварително в кабинет 7 на Хирургичния блок. \r\nЦветана ТОНЧЕВА", "date": "2018.10.04", "title": "Д-р Валентин Иванов, КОЦ-Пловдив: Увеличава се броят на заболелите млади хора у нас от рак на гърдата"}
{"url": "http://www.focus-news.net/news/2018/10/04/2574520/vitsepremierat-ekaterina-zaharieva-shte-se-sreshtne-s-ministara-na-vanshnite-raboti-na-tunis-hemayes-dzhhinaui-na-5-oktomvri.html", "text": "Вицепремиерът Екатерина Захариева ще се срещне в МВнР с министъра на външните работи на Тунис Хемайес Джхинауи на 5 октомври 2018 г. Това съобщиха от пресцентъра на  Министерството на външните работи . Той е на официално двудневно посещение у нас по покана на министър Захариева. Това е първата визита в България на министър на външните работи на Тунизийската република от 23 години насам. \r\nРазговорите в МВнР ще започнат със среща „на четири очи“ между двамата министри и ще продължат с пленарно заседание на делегациите. Те ще обсъдят възможностите за задълбочаване на икономическите връзки, образователния и научния обмен, както и въпроси от глобалния дневен ред.", "date": "2018.10.04", "title": "Вицепремиерът Екатерина Захариева ще се срещне с министъра на външните работи на Тунис Хемайес Джхинауи на 5 октомври"}
{"url": "http://www.focus-news.net/news/2018/10/04/2574516/d-r-veselka-moncheva-rzi-blagoevgrad-4-gripni-shtama-se-ochakvat-prez-esenno-zimniya-sezon.html", "text": "4 грипни щама се очакват през есенно-зимния сезон. Това каза за  Радио „Фокус“ - Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция – Благоевград. Тя посочи, че щамовете са Мичиган, Сингапур, Пукет и Колорадо, като според нея може би ще преобладават Мичиган и Сингапур, но това още не се знае. По думите ѝ обикновено в областта епидемията се очаква в края на януари и началото на февруари. „Хубаво е възрастните хора да се имунизират, защото както знаете, те са с много хронични заболявания и при тях грипът протича с много по-тежка клинична картина, отколкото при другите по-млади хора“, подчерта специалистът. Д-р Мончева допълни, че противогрипните ваксини в момента покриват всички споменати щамове. Тя обясни, че хората, които се имунизират, обикновено по-възрастните, ако се разболеят, заболяването протича по-леко – няма ги тези усложнения от страна на нервната система като менингити и енцефалити, от страна на белия дроб – пневмонии и бронхити. Експертът отбеляза, че октомври е най-подходящото време за правенето на противогрипните ваксини, тъй като, за да се изгради имунитет поставянето на ваксината трябва да е малко по-рано. Д-р Веселка Мончева каза още, че другият начин за превенция от грип е приемането на повече витамини, плодове и зеленчуци, за да укрепим имунната система, за да се бори сама срещу всички вируси. \r\nНатали СТЕФАНОВА", "date": "2018.10.04", "title": "Д-р Веселка Мончева, РЗИ - Благоевград: 4 грипни щама се очакват през есенно-зимния сезон"}
{"url": "http://www.focus-news.net/news/2018/10/04/2574517/tass-mvnr-na-niderlandiya-privika-ruskiya-poslanik-zaradi-hakerskata-ataka-sreshtu-ozho.html", "text": "Министерството на външните работи на Нидерландия е привикало руския посланик в страната заради хакерската атака срещу Организацията за забрана на химически оръжия (ОЗХО), предава  TACC . \r\nПо-рано бе съобщено, че нидерландските власти са осуетили руска кибератака срещу ОЗХО в Хага през месец април и са изгонили от страната четирима агенти на Москва. Властите на европейската страна обявиха публично самоличността на предполагаемите руски агенти и подчерта, че операцията им е наредена от руското военно разузнаване. Уточнено бе, че операцията на нидерландските власти е била подпомогната от Великобритания.  Тереза Герова", "date": "2018.10.04", "title": "ТАСС: МВнР на Нидерландия привика руския посланик заради хакерската атака срещу ОЗХО"}
{"url": "http://www.focus-news.net/news/2018/10/04/2574523/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "В предаването  „Със славната 2-ра Тракийска дивизия – За честта на България“  по Радио „Фокус”- Пловдив днес ще си спомним за ползите и негативите на Солунското примирие, подписано на 29 септември 1918 година, с което България излиза от Първата световна война. По силата на това примирие се спират военните действия  между Царство България и Антантата. Също в днешното предаване ще разберем как в Асеновград отбелязаха 100 години от края на Първата световна война. Ще разговаряме с капитан Емил Григоров от Четвърти артилерийски полк. \r\nИ още в предаването днес – Предстои да бъде ускорена процедурата за даване на статут на паметник на монумента „Бузлуджа“. Това стана ясно след посещение в България на европейски експерти по опазване паметниците на културата. Подробностите по темата ще научим от репортажа на кореспондента ни в Казанлък Славяна Гайдарова. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.10.04", "title": "Акценти в предаването „Със славната 2-ра Тракийска дивизия – За честта на България“по Радио „Фокус” Пловдив"}
{"url": "http://www.focus-news.net/news/2018/10/04/2574525/veliko-tarnovo-obshtinata-organizira-nova-kampaniya-za-sabirane-na-opasni-bitovi-otpadatsi.html", "text": "Общината и фирма „Балбок инженеринг“ отново организират кампания за събиране на опасни битови отпадъци от домакинствата. Това съобщиха от пресцентъра на  Община Велико Търново . За целта ще бъдат разкрити два мобилни пункта. Първият ще бъде локализиран на паркинга до пазара в кв. „Бузлуджа“ и ще работи на 8 октомври. Вторият пункт ще бъде отворен на 9 октомври и ще бъде разположен на паркинга на ул. „Симеон Велики“, срещу мол „Велико Търново“. Във всеки от двата дни пунктовете ще работят от 10.00 часа до 16.00 часа. \r\nВсеки желаещ може да се включи в кампанията и да предаде следните видове отпадъци: \r\n- лекарства с изтекъл срок на годност, замърсени опаковки, живачни термометри, флуоресцентни тръби, почистващи препарати, дезинфектанти, химикали, пестициди, масла и лепила; \r\n- излязло от употреба електрическо и електронно оборудване; \r\n- негодни за употреба батерии и акумулатори; \r\n- излезли от употреба гуми. \r\nОбщина Велико Търново апелира към жителите на града да се включат в кампанията и както досега. \r\nПовече информация може да бъде получена в общинския отдел „Околна среда“ - на тел. 062/619 502, 062/619 552.", "date": "2018.10.04", "title": "Велико Търново: Общината организира нова кампания за събиране на опасни битови отпадъци"}
{"url": "http://www.focus-news.net/news/2018/10/04/2574524/dzhumhuriet-turski-sad-reshi-yaponkata-sekai-mori-e-dete-na-naim-syuleymanov.html", "text": "Японката Секаи Мори спечели заведеното дело за бащинство и турски съд постанови, че тя е дъщеря на бившия световен и олимпийски шампион по вдигане на тежести Наим Сюлейманов, който почина миналата година, пише вестник „Джумхуриет”.  Роденият село Птичар, Момчилградско, тежкоатлет първоначално се състезаваше за България, а по-късно – за Турция. \r\nЧетвърти състав на Гражданския съд в истанбулския район Бююкчекмедже прие молбата на японката Секаи Мори. На съдебното заседание присъстваха адвокатите на двете страни по делото. То започна в 11.30 часа и продължи само 10 минути. Председателят на съда оповести, че е получен доклада от съдебна медицина  и тестовете на ДНК показват с 99.99% сигурност, че Наим Сюлейманов е баща на японката Секаи Мори, посочва още „Джумхуриет”.  Георги Иванов", "date": "2018.10.04", "title": "„Джумхуриет”: Турски съд реши: Японката Секаи Мори е дете на Наим Сюлейманов"}
{"url": "http://www.focus-news.net/news/2018/10/04/2574521/mkd-makedoniya-makedoniya-tragva-po-patya-na-nova-politicheska-kriza-no-sdms-i-vmro-dpmne-se-gotvyat-za-izbori.html", "text": "На всички е ясно, че провалът на референдума за името и невъзможността да се осигури мнозинство от две трети в парламента за прокарването на конституционните промени означават влизането на Македония в още една дълбока политическа криза. За двете най-големи партии в страната – управляващия СДСМ и опозиционната ВМРО-ДПМНЕ, това изглежда няма никакво значение – и двете се готвят за провеждането на поредни предсрочни парламентарни избори, коментират в редакцията на скопското електронно издание  МКД . \r\nМакар да бе обявена възможността за провеждане на лидерска среща, такава така и не се състоя. Няма информация дали управляващата партия и парламентарното мнозинство се опитват да си осигурят подкрепа сред опозиционните депутати за промени в Конституцията. Ръководството на ВМРО-ДПМНЕ е за предсрочни избори, но само при условие, че бъде сменен главния прокурор и ако бъде формирана анкетна комисия, която разследва нарушенията при провеждането на референдума. Според опозицията около 50 хил. от бюлетините са били фалшифицирани. \r\nчИзправени сме пред много сериозен процес. Ще се опитаме да осигурим мнозинство от две трети в парламента\", заяви македонският премиер и лидер на управляващата партия Зоран Заев след  заседание на Изпълнителния съвет на СДСМ, проведено в сряда вечер. „Нашите позиции са известни. Ще се опитаме с депутатите. Ще направим всичко по силите си и не бих искал да давам повече подробности по този въпрос\", допълни още Заев. \r\nСъщевременно той упълномощи вицепредседателите на СДСМ и на парламентарната група Томислав Тунтев да предприемат всички необходими стъпки, за да се подготвят за предсрочни парламентарни избори. Партията отново подчерта, че никой не може да се надява на амнистия. \r\nВ сряда в седалището на ВМРО-ДПМНЕ също бе проведена среща на партийното ръководство. Изпълнителният комитет на партията заключи, че референдумът се е провалил, че споразумението с Гърция е политически мъртво и определи условията за провеждане на предсрочните избори в страната. Ако такива има, ВМРО-ДПМНЕ ще настоява за създаването на служебно правителство поне 100 дни преди вота. „Това означава оставката на Зоран Заев, Оливър Спасовски и Царовска. В служебния кабинет министърът на вътрешните работи и този на социална политика трябва да бъдат от редиците на ВМРО-ДПМНЕ. Това е изискването за честни избори\", поясни вицепредседателят на партията Александър Николовски. \r\nЗа да бъдат прокарани конституционните промени, произтичащи от договора с Гърция, са необходими гласовете на 80 депутати от 120-местния парламент в Скопия. Управляващата коалиция има 71 депутати. \r\n„Демократичният съюз за интерграция“ (ДСИ) упорито заявява, че въпросът за конституционните промени трябва и може да бъде решен в парламента. „Все още имаме възможност да съберем 80 гласа. През следващите дни ще работим с опозиционните депутати, за да постигнем тази цел\", увери Артан Груби, депутат от ДСИ. \r\nПрез последните дни популярна стана и опцията за формиране на широка коалиция между ВМРО-ДПМНЕ и СДСМ, след което да бъдат проведени предсрочните избори. Тази широка правителствена коалиция ще има за задача приемането на споразумение с Гърция и конституционните промени. След това се очаква присъединяването на Македония към НАТО, а през април-май, заедно с президентските избори, да бъдат организирани и предсрочни парламентарни избори. Тереза Герова", "date": "2018.10.04", "title": "МКД (Македония): Македония тръгва по пътя на нова политическа криза, но СДМС и ВМРО-ДПМНЕ се готвят за избори"}
{"url": "http://www.focus-news.net/news/2018/10/04/2574527/varna-lovni-druzhini-ot-selo-tutrakantsi-protestirat-sreshtu-ogranicheniyata-nalozheni-za-lova-vav-vrazka-s-ustanoveniya-sluchay-na-afrikanska-chuma-po-svinete.html", "text": "Ловни дружини от село Тутраканци протестират срещу ограниченията, наложени за лова, във връзка с установения първи случай на африканска чума по свинете у нас. Това съобщи за  Радио „Фокус“ – Варна  кметът на Община Провадия инж. Филчо Филев. По думите му в администрацията е постъпило уведомление от Инициативен комитет на ловците за протестни действия по отношение на ограниченията, наложени за лова. Кметът допълни, че за протестните действия са уведомени още Агенция „Пътна инфраструктура“, Областна администрация – Варна и Областната дирекция на МВР във Варна. През вчерашния ден протестиращите са блокирали за около 20 минути движението по пътя Айтос – Тервел в района на Провадия, като към ловците са се присъединили и жители на провадийското село Тутраканци. Кметът инж. Филчо Филев допълни, че няма информация дали протестните действия продължават и днес. По думите му няма данни за установени нови положителни проби за заболявания при животните. „Фокус“ припомня:  Инфекция с вируса на африканска чума при домашни свине в село Тутраканци беше потвърдена в края на август от Националната референтна лаборатория. Българската агенция по безопасност на храните веднага стартира изпълнението на мерките за ограничаване на заболяването, следвайки европейското законодателство и стратегията за борба с болестта. Беше обявена 3-километрова предпазна зона около огнището, в която попада и село Бозвелийско. Взетите от там проби бяха отрицателни. През септември Брюксел гласува промяна на рестрикциите върху област Варна. С новото решение голяма част от областта излиза от строгите ограничения. Промяната ще позволи на свиневъдния бизнес в тази част на страната да функционира нормално и да транспортира рутинно животните до кланици в други области на България. Под първоначалните ограничения остават само селищата в 25-километровата зона около първоначалното огнище. \r\nМарияна ВАЛЕНТИНОВА", "date": "2018.10.04", "title": "Варна: Ловни дружини от село Тутраканци протестират срещу ограниченията, наложени за лова, във връзка с установения случай на африканска чума по свинете"}
{"url": "http://www.focus-news.net/news/2018/10/04/2574528/dobrinka-stoilova-direktsiya-mestni-danatsi-i-taksi-dobrich-kachestvenoto-i-moderno-obsluzhvane-e-prioritet-v-rabotata-ni.html", "text": "Качественото и модерно обслужване е приоритет в работата ни. Това каза в предаването „Добрич - Блян вихрен, понесен над степ ековита...“ на  Радио „Фокус“  Добринка Стоилова, директор на Дирекция „Местни данъци и такси“ в Община град Добрич. От 13 години Община град Добрич е администратор на местните данъци и такси, като от 6 години звеното за местни приходи е обособено в Дирекция „Местни данъци и такси“. Основна цел на звеното за местни приходи, по думите на специалиста, е оптимизиране на административния процес, с което се осигурява модерно, лесно, удобно, ефективно, компетентно и приветливо административно обслужване от страна на общинската администрация. „За постигане на тази цел от месец май 2012 година внедрихме единния софтуерен продукт „Матеус” – за администриране на местните приходи от дирекция „Местни данъци и такси“ (МДТ). Програмният продукт дава възможност за поддържане на регистри и обработка на документи и декларации, задължения и плащания, осчетоводяване и отчетност. Изграден е единен регистър на данъчно задължените лица и е създадена връзка между физическо лице и собственик на ЕТ. През 2013 година внедрихме уеб базиран модул, позволяващ онлайн проверка на задълженията към общината, с което на гражданите и фирмите се осигури достъп по всяко време на денонощието до информация за задълженията за местните данъци, такса за битови отпадъци и такса за притежаване на куче. За защита на личните данни и данъчната информация на задължените лица проверката на задълженията се извършва по единен граждански номер, личен номер на чужденец или единен идентификационен код, персонален ПИН код и код за сигурност. Задължените лица получават персоналните си ПИН кодове от служителите в дирекция МДТ лично с представена лична карта или от упълномощени лица с нотариално заверено пълномощно и лична карта. Въведен е и допълнителен код за сигурност, който е случаен и съдържа поредица от пет символа, които трябва да бъдат въведени от клавиатурата точно – букви на латиница и цифри. Апелирам към гражданите, които все още не са си получили ПИН – кода при първото си посещение в дирекцията да го направят. Отнема само минута – две. Програмата поддържа различни по вид идентификационни номера и позволява интегрирането й с други системи \r\nКъм днешна дата е интегриран със системата на НАП при ползване на ПИК на НАП. По този начин е създадена възможност проверката на задълженията за местни данъци и такси да се извършва и през портала на НАП“, каза Добринка Стоилова. Тя допълни, че е извършена интеграция и със системата на Министерство на финансите и е осигурено ежедневно  представяне на предвидената в законовата уредба информация, с което се създава единна база данни на общините. Благодарение на автоматичния обмен на данни със системите на МВР в облекчение на гражданите е премахната необходимостта от деклариране на придобиването и прекратяването на регистрация на превозно средство. „Внедрихме интерфейс за разплащане с посредник и от март 2013 г. след подписване на договор осигурихме услугата - автоматично плащане в реално време на местни данъци и такси към общината на 2 246 каси в цялата страна. Ocвeн чe пoзвoлявa избop нa yдoбнo зa ĸлиeнтa мяcтo зa извъpшвaнe, нeйнитe пpeдимcтвa ce cвeждaт дo тoвa, чe пpи нeя нe ce изиcĸвa пpeдвapитeлнa peгиcтpaция. B мoмeнтa нa плaщaнe плaтеното aвтoмaтичнo ce oтpaзявa в бaнĸoвaтa cмeтĸa пo вид и ĸoд плaщaнe, ĸaтo ĸлиeнтът нямa aнгaжимeнт зa тoвa. Дocтaтъчнo e дa пpeдcтaви cвoeтo EГH или ЕИН, c ĸoeтo aвтoмaтичнo нa eĸpaн ce гeнepиpaт нeгoвитe зaдължeния пo пapтиди. Πoлyчaвaнeтo нa пapични cyми cтaвa вeднaгa cлeд тяxнoтo изпpaщaнe, нeзaвиcимo oт paзcтoяниeтo. След анализ на потреблението на тази услуга и удовлетвореността на гражданите, се подписа договор и с „Български пощи“ ЕАД, и от 2016 година автоматично плащане в реално време на местни данъци и такси към общината вече може да се извършва и на касите на всички пощенските станции в цялата страна“, заяви още Добринка Стоилова. Местните данъци и такси към Община град Добрич могат да се плащат и през интернет система от цял свят. Интернет плащането е възможно след еднократна регистрация в сайта ИПЕЙ. Плащанията се отразяват веднага в Общината и информацията е винаги актуална, като не се изискват допълнителни документи от лицата. Плащането се извършва по ЕГН (за физически лица) или ЕИК (за фирми). \r\nЖулиета НИКОЛОВА", "date": "2018.10.04", "title": "Добринка Стоилова, Дирекция „Местни данъци и такси“ - Добрич: Качественото и модерно обслужване е приоритет в работата ни"}
{"url": "http://www.focus-news.net/news/2018/10/04/2574529/andrus-ansip-ek-edinstveno-svobodnoto-dvizhenie-na-danni-bi-pozvolilo-na-evropa-da-realizira-palniya-potentsial-ot-napredaka-v-oblastta-na-tsifrovite-tehnologii.html", "text": "Европейският парламент прие Регламент относно свободното движение на нелични данни, предложен от Европейската комисия през септември 2017 г. В съвместно изявление заместник-председателят на Комисията, отговарящ за цифровия единен пазар, Андрус Ансип и комисарят по въпросите на цифровата икономика и цифровото общество Мария Габриел приветстваха постигнатото. Това съобщиха от пресцентъра на  Представителството на ЕК в България . Те посочиха:  \r\n„Приветстваме днешното гласуване в Европейския парламент. Цифровата икономика и цифровото общество не могат да съществуват без данни, като с настоящия регламент се изгражда още един основен стълб на цифровия единен пазар. Единствено свободното движение на данни би позволило на Европа да реализира пълния потенциал от напредъка в областта на цифровите технологии, като например изкуствения интелект и суперкомпютрите.  \r\nПо отношение на неличните данни с настоящия регламент се постига това, което Общият регламент относно защитата на данните вече постигна за личните данни: свободно и сигурно движение в рамките на Съюза.   \r\nСъс своя вот Европейският парламент отправя ясен сигнал към всички предприятия в Европа: без значение къде в ЕС съхранявате и обработвате вашите данни — налаганите в държавите членки изисквания за локализиране на данните остават в миналото.   \r\nНовите правила ще дадат сериозен стимул за основаната на данни икономика в Европа, разкривайки възможности за европейските стартиращи предприятия и МСП да създават нови услуги чрез иновации в областта на трансграничното движение на данни. В резултат на това само до 2020 г. БВП на ЕС би могъл да нарасне с 4 % или 739 милиарда евро.   \r\nЗаедно с Общия регламент относно защитата на данните, Регламентът относно свободното движение на нелични данни ще позволи на ЕС да се възползва в пълна степен от възможностите, предлагани сега и в бъдеще от основаната на данни глобална икономика“.", "date": "2018.10.04", "title": "Андрус Ансип, ЕК: Единствено свободното движение на данни би позволило на Европа да реализира пълния потенциал от напредъка в областта на цифровите технологии"}
{"url": "http://www.focus-news.net/news/2018/10/04/2574530/pazardzhik-natovareno-e-dvizhenieto-po-patya-pazardzhik-panagyurishte.html", "text": "Натоварено е движението по пътя Пазарджик-Панагюрище, предаде репортер на  Радио „Фокус“ – Пазарджик . Патрул на „Пътна полиция“ е разположен след затвора в Пазарджик, на разклона за село Драгор. Пътните настилки са сухи. Повече автомобили се движат в посока Пазарджик. На входа и на изхода на село Попинци има камери за видеонаблюдение. Водачите трябва да бъдат внимателни на поредицата опасни завои след село Левски, където се налага намаляване на скоростта. \r\nАлбена ЖИЛЕКОВА", "date": "2018.10.04", "title": "Пазарджик: Натоварено е движението по пътя Пазарджик-Панагюрище"}
{"url": "http://www.focus-news.net/news/2018/10/04/2574526/dots-ivan-ivanov-kevr-aneksite-v-dogovora-mezhdu-bulgargaz-i-gazprom-se-yavyavat-osnova-za-zapochvane-na-pregovori-za-promyana-na-tsenata-na-prirodniya-gaz.html", "text": "Анексите в договора между „Булгаргаз“ и Газпром се явяват основа за започване на преговори за промяна на цената на природния газ. Това каза председателят на КЕВР доц. Иван Иванов пред журналисти, предаде репортер на  Агенция „Фокус“ . „Това може да стане при обосновано искане от „Булгаргаз“ след направен анализ, съпоставка. Тогава първото искане за преразглеждане може да настъпи в момента, в който „Булгаргаз“ счете за необходимо и депозира такова искане“, уточни той.", "date": "2018.10.04", "title": "Доц. Иван Иванов, КЕВР: Анексите в договора между „Булгаргаз“ и Газпром се явяват основа за започване на преговори за промяна на цената на природния газ"}
{"url": "http://www.focus-news.net/news/2018/10/04/2574533/varna-rayonnata-prokuratura-v-devnya-privleche-kato-obvinyaem-mazh-otglezhdal-14-rasteniya-marihuana-v-oranzheriya.html", "text": "Районната прокуратура в Девня привлече като обвиняем за отглеждане на марихуана в оранжерия 52-годишен мъж - Димитър Н. Това съобщиха от пресцентъра на  Апелативна прокуратура - Варна . Спрямо него прокуратурата е взела мярка за неотклонение „Парична гаранция“ в размер на 1 000 лева. На 3 октомври 2018 г. след сигнал в къща с двор в село Изгрев е открита оранжерия с 14 растения марихуана с височина 2 метра. В помещението, където са отглеждани растенията в нарушение на Закона за контрол върху наркотичните вещества и прекурсорите, е извършено претърсване. Оранжерията била оборудвана с лампи.  \r\nКъщата е собственост на обвиняемия, който обяснил, че отглежда марихуана за лични нужди.", "date": "2018.10.04", "title": "Варна: Районната прокуратура в Девня привлече като обвиняем мъж, отглеждал 14 растения марихуана в оранжерия"}
{"url": "http://www.focus-news.net/news/2018/10/04/2574534/dobrinka-stoilova-direktsiya-mestni-danatsi-i-taksi-dobrich-za-osiguryavane-na-prozrachnost-i-zashtita-na-lichnite-prava-v-pomeshteniyata-na-direktsiyata-se-izvarshva-videonablyudenie.html", "text": "С цел осигуряване на прозрачност и защита личните права и интереси на гражданите в работните помещения и общите части на Дирекция  „Местни данъци и такси“ (МДТ) се извършва видеонаблюдение. Това каза в предаването „Добрич - Блян вихрен, понесен над степ ековита...“ на  Радио „Фокус“  Добринка Стоилова, директор на Дирекцията в Община град Добрич. Оcвeн чpeз външни оператори плaщaнeтo нa мecтнитe дaнъци и тaĸcи може да се извършва и пo cтaндapтния нaчин - нa ĸacитe в дирекция МДТ при Общината, пo бaнĸoв път и чpeз ПОС тepминaл. През 2013  е внедрено първото ПОС – терминално устройство за приемане на директни плащания с дебитни и кредитни карти, издадени в РБългария, с което се намаляват разплащанията в брой и се облекчават гражданите и бизнеса, посочи Добринка Стоилова и допълни: „Услугата се възприе изключително добре и към момента на всичките каси на дирекцията има ПОС – терминалните устройства. Касите на дирекцията са три, като за по – бързо обслужване на гражданите в периодите на плащане на данъците с отстъпка и винаги когато има необходимост се отварят още една или две каси“. Дирекцията се помещава по ул. „Независимост“ № 7, ет. 3, стаи от 302 до 316. Със специално изградена рампа е сигурен достъпа на трудноподвижни лица и лица с инвалидни колички. За осигуряване обслужването на неми граждани трима инспектори са преминали успешно курс на обучение по жестомимичен език. „Основна грижа на служителите от дирекция МДТ е осигуряване информираността на гражданите, като за целта се публикуват съобщения за всички изтичащи срокове за плащане, както и за всички промени в нормативните актове, имащи отношение към местните данъци и такси. Съобщенията се публикуват в местната преса, на страницата на общината и на информационните табла в дирекцията. Оповестяват се и в местните радиа. Като отчитаме факта, че предпоставка за доброто обслужване е и обстановката, в която се осъществява, в дирекцията се извършват ремонтни дейности – подмяна на подови настилки, освежаване на работните и сервизни помещения. Направена е организация и най –шумните и прашни процеси се извършват в почивните дни, но въпреки всичко използвам случая да се извиня на гражданите за създадените неудобства във връзка с ремонтните дейности“, каза още специалистът . \r\nЖулиета НИКОЛОВА", "date": "2018.10.04", "title": "Добринка Стоилова, Дирекция „Местни данъци и такси“ - Добрич: За осигуряване на прозрачност и защита на личните права в помещенията на дирекцията се извършва видеонаблюдение"}
{"url": "http://www.focus-news.net/news/2018/10/04/2574522/svetlana-angelova-gerb-sreshtata-s-horata-s-uvrezhdaniya-e-dokazatelstvo-che-parlamentat-kato-institutsiya-tarsi-realno-reshenie-na-problema-im.html", "text": "Срещата с хората с увреждания е доказателство, че парламентът като институция търси реално решение на проблема им. Това каза заместник-председателят на Социална комисия и депутат от ГЕРБ Светлана Ангелова по време на среща с протестиращите майки на деца с увреждания, предаде репортер на  Агенция „Фокус“ . „Идеята е публично да се представят всички гледни точки, за да спрат спекулациите. Темата е изключително чувствителна и злоупотребата с нея, с проблем, който е маркирал целия живот на голяма общност от хора е изключително некоректно и непродуктивно. Искам да подчертая, че сме тук, за да търсим заедно възможно най-добрите решения, които не само да звучат добре, но и да са работещи и приложими“, заяви още Ангелова. Тя посочи, че никой от политиците няма полза от противопоставяне. Срещата е организирана от ПГ на ГЕРБ и на нея присъстват министърът на здравеопазването Кирил Ананиев, на социалната политика Бисер Петков, омбудсманът на Република България Мая Манолова и народни представители от ГЕРБ и БСП.   \r\nДеница КИТАНОВА", "date": "2018.10.04", "title": "Светлана Ангелова, ГЕРБ: Срещата с хората с увреждания е доказателство, че парламентът като институция търси реално решение на проблема им"}
{"url": "http://www.focus-news.net/news/2018/10/04/2574537/blagoevgrad-izlozhba-na-rodoslovni-darveta-na-vidni-mestni-familii-be-otkrita-v-bansko.html", "text": "Изложбата „Родовата памет разказва“ бе открита в Дома на изкуствата в рамките на празничната програма по случай Денят на Банско. Това съобщиха от пресцентъра на  Община Банско . \r\nТя представя родословни дървета на видни бански фамилии, изработени от  покойната вече Маргарита Асенова Голева (Икономова). Един любопитен ракурс към историческото наследство на планинския град през фокуса на родовете, които са го населявали през вековете. \r\nВ присъствието на кмета Георги Икономов, директора на Музеен комплекс – Банско и общественици, Светлана Дяконова – верен последовател на Маргарита Голева, разказа за нейното дело, както и за науката „Родознание”. „Маргарита Голева потомък на известния род Икономови, се омъжва за Борис Голев също от стара и издигната банска фамилия, Герман (Голеви). Това я подтиква да издири и представи родословието не само на своите предци, но и на други родове” сподели Дяконова. \r\nИзложбата е разнообразена и с богат снимков и документален материал, грижливо пазен от местните фамилии. Тя може да бъде видяна през следващите седмици в културното средище, а в чест на Празника на Банско – 5 октомври, всички музейни обекти ще работят с вход свободен за посетителите.", "date": "2018.10.04", "title": "Благоевград: Изложба на родословни дървета на видни местни фамилии бе открита в Банско"}
{"url": "http://www.focus-news.net/news/2018/10/04/2574536/burgas-premiera-na-postanovkata-horata-ot-oz-shte-se-provede-v-grada-v-ramkite-na-festivala-na-izkustvata-port-prim-art-fest.html", "text": "На 9 октомври в Бургас ще се състоят две събития, част от фестивала на изкуствата „Порт Прим Арт Фест“. Това съобщиха от пресцентъра на  Община Бургас . От 18.00 часа в Регионална библиотека „П. Яворов“, улица „Булаир“ ще бъде открита изложба в памет на един от най-значимите български графици, илюстратори, художници от втората половина на XX – Стефан Марков. Тя ще включва освен картини на бургаския майстор и представяне на изданията с негови илюстрации на „Кентърбърийски разкази“ на Джефри Чосър и „Записки по българските въстания“ на Захари Стоянов. На откриването на експозицията ще присъстват съпругата му Ева Стефанова и техният син Младен Марков. Изложбата е с вход свободен. Тя ще гостува в Регионална библиотека „П. Яворов“, улица Булаир и ще очаква посетители до края на месец октомври. \r\nСъбитията за деня на „Порт Прим Арт Фест“ включват и театрална премиера. В 19.30 часа в НХК за пръв път в Бургас ще бъде показана постановката на „Театър 199“ „Хората от Оз“. Тя е с участието на голямата българска актриса Цветана Манева, Атанас Атанасов, Вежен Велчовски, Стефан Вълдобрев и Радена Вълканова. Автор е Яна Борисова, режисьор Галин Стоев, сценограф Юлиян Табаков, а музиката е на Саша Карлсон. Представлението е носител на редица престижни награди, сред които „Икар“ 2014 за драматургичен текст на Яна Борисова и „Аскеер“ 2013 за поддържаща мъжка роля на Атанас Атанасов. След финалното спускане на завесата, актьорският каст ще се срещне още веднъж с публиката, за лична среща с автографи. \r\nФестивалът на изкуствата „Порт Прим Арт“ Фест е с инициатор, организатор Гранд Хотел и СПА „Приморец“ със съдействие на община Бургас. Събитията в рамките на второто издание на културния форум включват литературни четения, филмови прожекции, театрално представление, концерт-спектакъл и изложби картини, арт инсталации и пластики.", "date": "2018.10.04", "title": "Бургас: Премиера на постановката „Хората от Оз“ ще се проведе в града в рамките на фестивала на изкуствата „Порт Прим Арт Фест“"}
{"url": "http://www.focus-news.net/news/2018/10/04/2574539/kyustendil-poveche-ot-40-proverki-sa-izvarsheni-v-obekti-za-hranene-na-detsa-i-uchenitsi-v-oblastta.html", "text": "Повече от 40 проверки са извършени в обекти за хранене на деца и ученици в областта. Това каза пред  Радио „Фокус” – Кюстендил  д-р Велка Войнова, изпълняващ длъжността на директор в Областна дирекция по безопасност на храните – Кюстендил. „Проверките в кухните-майки, в кухненските блокове, в обектите за раздаване на храна, а така също и обектите за търговия на дребно които са разположени на територията главно на учебните заведения, винаги са били приоритет за нас. Мога да кажа, че сме извършили над 40 проверки в точно такива обекти, разположени на територията на цялата област Кюстендил”, каза д-р Велка Войнова. По думите й има констатирани несъответствия само в три обекта. Те касаят главно сграден фонд и оборудване. За тези констатирани пропуски са връчени и три предписания.” Мога да кажа, че всички обекти са регистрирани по реда на Закона за храните, храните в обектите отговарят на изискванията на Наредба 9. Все пак трябва да направя уговорката, че учебната година започна наскоро и ние от сега нататък ще активизираме проверките, касаещи съответствието на храните с изискванията на специфичното законодателство”, каза д-р Войнова. До момента за откритите в обектите храни има констатация, че те са етикетирани съгласно законодателството, спазени са условията на съхранение. ”Липсват несъответствия по отношение на самите храни, което за нас е един добър сигнал, че нещата в тези обекти са под контрол”, каза д-р Войнова. \r\nВенцеслав ИЛЧЕВ", "date": "2018.10.04", "title": "Кюстендил: Повече от 40 проверки са извършени в обекти за хранене на деца и ученици в областта"}
{"url": "http://www.focus-news.net/news/2018/10/04/2574538/afp-premierite-na-velikobritaniya-i-niderlandiya-obviniha-ruskoto-gru-v-podkopavane-na-globalnite-tsennosti.html", "text": "Министър-председателят на Великобритания Тереза Мей и нидерландският й колега Марк Рюте обвиниха Главното разузнавателно управление (ГРУ) на Руската федерация в подкопаване на глобалните ценности, предава  AFP , като припомня, че по-рано в четвъртък Москва бе обвинена за предполагаема хакерска атака срещу Организацията за забрана на химическите оръжия (ОЗХО). \r\n„Опитът за получаване на достъп до системата за сигурност на международна организация, работеща за отстраняване на химическите оръжия в света, демонстрира пренебрегването от страна на ГРУ на глобални ценности и правила, които поддържат сигурността ни“, се казва в съвместно изявление на лидерите на двете страни.  Тереза Герова", "date": "2018.10.04", "title": "AFP: Премиерите на Великобритания и Нидерландия обвиниха руското ГРУ в „подкопаване на глобалните ценности“"}
{"url": "http://www.focus-news.net/news/2018/10/04/2574532/afp-nato-preduprezhdava-rusiya-da-spre-s-bezrazsadnoto-si-povedenie.html", "text": "След като Нидерландия обяви, че е осуетила руска хакерска атака срещу Организацията за забрана на химическите оръжия (ОЗХО), генералният секретар на НАТО Йенс Столтенберг предупреди Москва да спре с „безразсъдното\" си поведение, предава  AFP . \r\n„Русия трябва да спре с безразсъдния си модел на поведение, включително използването на сила срещу своите съседи, опит за намеса в изборните процеси и широко разпространени кампании за дезинформация\", предупреди норвежкият политик. \r\nСтолтенберг добави, че НАТО напълно подкрепя действията, насочени към изобличаване на руската роля в международната кибервойна – обвинение, което отправиха Великобритания и Австралия.  Тереза Герова", "date": "2018.10.04", "title": "AFP: НАТО предупреждава Русия да спре с „безразсъдното\" си поведение"}
{"url": "http://www.focus-news.net/news/2018/10/04/2574544/d-r-kremena-miteva-regionalen-istoricheski-muzey-dobrich-stopanisva-i-predstavya-pred-publikata-dve-sgradi-koito-sa-nedvizhimi-kulturni-tsennosti-s-natsionalno-znachenie.html", "text": "За нас е изключително удоволствие, че Регионален исторически музей (РИМ) – Добрич има възможност да стопанисва и да представя пред публиката две сгради, които са недвижими културни ценности с национално значение, обявени още през 1976 година. Това каза в предаването  „Добрич - Блян вихрен, понесен над степ ековита...“  на Радио „Фокус“ д-р Кремена Митева, главен уредник в Дом-паметник „Йордан Йовков“ в Добрич. Едната сграда е Къщата-музей „Йордан Йовков“, другата -Къщата-музей „Адриана Будевска“. „Особено сме щастливи, че по проекта „Йовковият Добрич – съвременна туристическа дестинация“ Къща-музей „Йордан Йовков“ доби вид, който ни дава възможност с гордост и удоволствие да я представяме на хора от цяла България и чужбина, защото тя не само че беше благоустроена, пространството около къщата, оградата – неща, с които години наред сме имали проблеми, намериха своето разрешение в една цялостна реконструкция, в създаването на една много интересна скулпторна фигура на прототипа на Йовковия герой Люцкан от разказа „Последна радост“. По снимката на този прототип беше направена тази бронзова фигура в човешки ръст, която стана любимо място за снимки на нашите посетители. И това обогати пространството около къщата, екстериора и създаде една по-любопитна, по-интересна обстановка, защото там направихме някои събития с ученици и с по-възрастни, които в къщата на Йовков, в нейния двор представяха свои текстове. Ние представяхме интересни моменти от Йовковия живот, т.е. вече градината, дворът на къщата станаха също едно културно пространство, което тепърва трябва да насищаме с все повече събития, защото първите бяха по-скоро инцидентни, по-скоро някакъв експеримент, който смятаме, че е много обещаващ“, посочи специалистът. Д-р Кремена Митева добави, че РИМ-Добрич е длъжник на обществеността в града, защото Къщата-музей „Адриана Будевска“ в момента не е в добро състояние, дори по думите на специалиста „е в тежко състояние“. Историческият музей в Добрич е изключително благодарен на Министерство на културата, подкрепил един от проектите, в случая този за реконструкция и реставрация по автентични данни на Къща-музей „Адриана Будевска“, подчерта д-р Кремена Митева. Тя допълни: „Срещаме разбиране и подкрепата на Община град Добрич и вярваме, че със съвместните усилия на Министерството, на Общината, на Регионален исторически музей в края на тази година, когато отбелязваме 140 години от рождението на Адриана Будевска, ние ще можем да се похвалим с реконструираната, реставрираната Къща-музей „Адриана Будевска“, за да можем да върнем и евакуираната преди повече от 10 години експозиция от тази сграда. За нас това ще бъде едно голямо удовлетворение, защото вярвайте ни, десетилетия се опитваме да намерим финансова възможност да постигнем тази реставрация. И вярваме, че тази година ще постигнем резултата, който сме търсили“. По думите на д-р Кремена Митева, ако догодина по същото време отново бъде отделено внимание на тези обекти – паметници на българската култура, надеждите са, че посетителите ще бъдат поканени да разгледат обновената Къща-музей „Адриана Будевска“, а не само красивата, уютна и приятна Къща-музей „Йордан Йовков“. \r\nЖулиета НИКОЛОВА", "date": "2018.10.04", "title": "Д-р Кремена Митева: Регионален исторически музей – Добрич стопанисва и представя пред публиката две сгради, които са недвижими културни ценности с национално значение"}
{"url": "http://www.focus-news.net/news/2018/10/04/2574543/tass-mvnr-na-rusiya-opredeli-obvineniyata-na-niderlandiya-kato-shpionomaniya.html", "text": "Министерството на външните работи на Руската федерация определи като „шпиономания“ обвиненията на Нидерландия за предполагаема хакерска атака на Москва срещу Организацията за забрана на химически оръжия (ОЗХО), предава  TACC . \r\nПо-рано в четвъртък нидерландските власти съобщиха, че са осуетили руска кибератака срещу ОЗХО в Хага през месец април и са изгонили от страната четирима агенти на Москва. Самоличността на четиримата бе обявена публично и бе подчертано, че операцията им е наредена от руското военно разузнаване (ГРУ). След това МВнР на Нидерландия привика за обяснение руския посланик в европейската страна.  Тереза Герова", "date": "2018.10.04", "title": "ТАСС: МВнР на Русия определи обвиненията на Нидерландия като „шпиономания“"}
{"url": "http://www.focus-news.net/news/2018/10/04/2574542/d-r-velimir-medarov-spetsialist-po-vatreshni-bolesti-moeto-mnenie-otnosno-vaksinite-e-che-te-varshat-dobra-rabota.html", "text": "Моето мнение относно ваксините е, че те вършат добра работа. Това каза за  Радио „Фокус“-Бургас  д-р Велимир Медаров, специалист по вътрешни болести. „Аз, като млад лекар, често боледувах и съм си правил няколко годни имунизации, и съм виждал ефект от това, т. е. - не съм боледувал толкова, след това“, уточни д-р Медаров. По думите му самите ваксини са съобразени с конкретен щам, тъй като вирусите на грипа са много изменчиви, през годините са различни и затова няма траен имунитет към грипа.  \r\n„Всяка година грипът е с различен щам и затова всяка година се оптимизират тези ваксини. Разговарял съм с колеги и сме на мнение, че е добре имунно профилактиката, и то - своевременната, да се провежда в началото на есенния сезон, тъй като след това няма да има време за изработване на антитела“, заяви д-р Медаров. По думите му смисълът на имунизацията е в това организмът да изработи антитела и да е способен да се пребори, когато се срещне с вируса. \r\nДеница ДИМИТРОВА", "date": "2018.10.04", "title": "Д-р Велимир Медаров, специалист по вътрешни болести: Моето мнение относно ваксините е, че те вършат добра работа"}
{"url": "http://www.focus-news.net/news/2018/10/04/2574547/gabrovo-28-kg-marihuana-sa-otkriti-ot-politsiyata-v-imot-v-selo-zlatevtsi.html", "text": "28 кг марихуана са открити от полицията в имот в село Златевци, съобщиха от пресцентъра на  Областна дирекция на МВР – Габрово . След проведени оперативно-издирвателни мероприятия, служители на сектор „Криминална полиция“ при Районно управление на МВР – Габрово са задържали 35-годишен жител на града за извършено престъпление по чл.354а от НК.  При извършените процесуални действия в обитавания от него имот в село Златевци е установено, че той е засадил и отглежда растения от вида на конопа с общо тегло на листната маса 28 кг, която при направения полеви наркотест реагира на наркотичното вещество „канабис”. Установено е също, че мъжът държи и зелена суха листна маса с общо тегло 11.3 грама, която реагира на наркотичното вещество „канабис”. На мъжа е наложена мярка „задържане“ за срок до 24 часа. По случая е образувано досъдебно производство.", "date": "2018.10.04", "title": "Габрово: 28 кг марихуана са открити от полицията в имот в село Златевци"}
{"url": "http://www.focus-news.net/news/2018/10/04/2574535/ministar-biser-petkov-pravim-vsichko-vazmozhno-za-da-saglasuvame-mnogoto-pozitsii-po-zakonovite-promeni-za-horata-s-uvrezhdaniya.html", "text": "Правим всичко възможно, за да съгласуваме многото позиции по законовите промени за хората с увреждания. Това каза министърът на труда и социалната политика Бисер Петков по време на среща с протестиращите майки на деца с увреждания, предаде репортер на  Агенция „Фокус“ . „Това, което беше потвърдено и днес от премиера и от управляващата коалиция, че за политиките за хора с увреждания в бюджета ще бъдат осигурени допълнително 150 млн. лв. е значителен, незапомнен ръст в бюджета за тази политика“, каза Бисер Петков. По думите му това обезпечава и правата за месечна финансова подкрепа и целевите помощи. „Има предложение да се завиши месечната финансова подкрепа за една от групите на лица с увреждания“, каза министърът. Бисер Петков бе прекъснат от представители на майките на деца с увреждания, които изразиха своите съмнения, че той е искрен и поясниха, че го слушат за пореден път. Те обърнаха внимание, че тази среща не е доказателство, че се търси решението на проблемите им. Председателстващият срещата Светлана Ангелова от ГЕРБ призова да има изслушване по време на срещата. Министър Бисер Петков от своя страна заяви, че буквално за часове се обработват и становищата и проекта, който отразява становищата. „Това, което беше предложено и обсъдено на проекта по отношение на фондовете, ние се съобразихме с това, което имаме като бележка от Министерство на финансите“, допълни министърът.  \r\nБисер Петков заяви, че е обсъждал с работодателски организации въпроса с квотите за хора с увреждания. „Това е задължение за работодателите. Нормално е те да възразяват. Законопроектът претърпя изменения в тази част“, коментира министърът. Той заяви, че като цяло няма подкрепа за въвеждането за тази мярка, но според него има нужда от мерки за насърчаване на заетост на хората с увреждания. „Заетостта, осигуряването на възможности е основна. По отношение на интегралната оценка - нищо не е променяно в проектозакона от това, което беше обществено съгласувано. Това, че някои от нещата се модифицираха, не бива да ни спира към крайната цел“, каза още министър Бисер Петков.  \r\nДеница КИТАНОВА", "date": "2018.10.04", "title": "Министър Бисер Петков: Правим всичко възможно, за да съгласуваме многото позиции по законовите промени за хората с увреждания"}
{"url": "http://www.focus-news.net/news/2018/10/04/2574546/varna-okrazhniyat-sad-postanovi-edna-efektivna-i-edna-uslovna-prisada-po-deloto-za-srutvaneto-na-hotel-veronika.html", "text": "Окръжен съд - Варна призна за виновни двама и оправда петима от подсъдимите по делото за срутването на хотел „Вероника”, предаде репортер на  Радио „Фокус” - Варна . За виновни бяха признати техническият ръководител Пламен Николов, управителят на фирма „Дигинг” Георги Георгиев. Единствен Георги Георгиев получи ефективна присъда от 3 години. Пламен Николов беше осъден на 3 години, отложени с 5 години изпитателен срок. Двамата ще трябва да изплатят по 100 000 лева обезщетения на деветима граждански ищци по делото. Съдебният състав с председател Светла Даскалова обяви за невинни Валентин Пенчев, Виолета Данова, Валентин Тонев, Мехнур Манаф и Йовко Русев. За 14.00 часа днес беше насрочено заседанието за прочитането на присъдата.  \r\nПри срутването на хотел „Вероника” на 8 април 2015 г. под отломките загинаха четирима работници - Борислав Стефанов, Рашко Ангелов, Манол Манолов и Йосиф Стефанов. Близки на част от загиналите, които днес изслушаха присъдите в залата обявиха след заседанието, че ще обжалват постановеното от съда относно наказанията. \r\nДиана СТОЕВА", "date": "2018.10.04", "title": "Варна: Окръжният съд постанови една ефективна и една условна присъда по делото за срутването на хотел „Вероника”"}
{"url": "http://www.focus-news.net/news/2018/10/04/2574549/d-r-velka-voynova-odbh-kyustendil-prigotvyaneto-na-hrana-za-detsa-i-uchenitsi-se-izvarshva-pri-strogi-iziskvaniya-za-kachestvoto-na-produktite.html", "text": "Приготвянето на храна за деца и ученици се извършва при строги изисквания за качеството на продуктите. Това каза пред  Радио „Фокус” – Кюстендил  д-р Велка Войнова, изпълняващ длъжността на директор в Областна дирекция по безопасност на храните (ОДБХ) – Кюстендил. По думите й специфичното е това, че храните от животински произход се разделят на млечни продукти, на месо и месни продукти, на птиче месо. Там където има утвърден стандарт, дали е БДС при млечните продукти или утвърден стандарт при месните, храните задължително трябва да бъдат произведени по тези стандарти. Същото се отнася и за киселото мляко, за сиренето.  \r\n„При маслото имаме производство по технологична документация. Абсолютно е забранено при млечни продукти за които няма утвърден стандарт, да се използват заместители от неживотински произход”, каза д-р Велка Войнова. По думите й до момента не са подавани оплаквания от страна на родители, касаещи качеството на храната. „Дали ще бъде основен обяд или подкрепителна закуска мога да кажа, че това е храна, която е произведена на място в кухните-майки или в регистриран обект, в който се предлага храната на децата. Всичко трябва да отговаря на изискванията. Ако храната се консумира от деца и ученици, независимо дали е в детска градина, в училище, на лагери, всичко трябва да отговаря на изискванията на Наредба 9”, каза д-р Войнова. \r\nВенцеслав ИЛЧЕВ", "date": "2018.10.04", "title": "Д-р Велка Войнова, ОДБХ – Кюстендил: Приготвянето на храна за деца и ученици се извършва при строги изисквания за качеството на продуктите"}
{"url": "http://www.focus-news.net/news/2018/10/04/2574548/nadezhda-ivanova-kulturolog-dobrudzhanskata-kuhnya-e-spetsifichna-zashtoto-i-regionat-e-spetsifichen-sas-svoya-pominak-i-istoriya.html", "text": "Добруджанската кухня е специфична, защото и регионът е специфичен със своя поминък и история. Това каза в предаването  „Добрич - Блян вихрен, понесен над степ ековита...“  на Радио „Фокус“ културологът и историк Надежда Иванова. „Добруджа е аграрен регион и всъщност това какво яде добруджанецът е продиктувано от това какво ражда земята и какво отглежда в кошарата си той. В този смисъл можем да направим и едно разграничение чисто времево, защото това, което е ядял добруджанецът през XIX век, се различава от това, което той започва да яде в началото на XX век, 50-те и 60-те години, сега пък е съвсем различно. Ако през епохата на Възраждането той е ядял изключително природосъобразно, спазвайки не само християнския календар, който му е отреждал в годината интервали на пости, на заговявки и на различни празници, които са били неизменна част от календара, то той е имал способността, а пък и уникалната възможност да превръща всичко около себе си във вкусно ястие, защото знаете, че през XIX век хората в Добруджа са били в центъра на едно полесражение, което е било няколкократно – 10-11 руско-турски войни са преминали през територията. Така че добруджанецът не е свикнал с охолство, по-скоро е живял в недоимък, гледал е как от нищо да направи нещо, как да изхрани челядта си. Работата на полето също не е предполагала обилно хранене и веселия. Затова добруджанецът е ядял храни, като жетварския таратор. Това е просто водица, в която той сипва мъничко оцет, захар, нарязва всичко, каквото има в градината, плюс краставица и това е една разхладителна напитка, която той носи в ръкатката на полето и си хапва с комат (парче) хубав хляб“, разказа Надежда Иванова. Други подобни обикновени, постни ястия в Добруджа са попарата, триеницата (натрошен хляб, със или без сирене, с малко мазнина), пиперена манджа с мялко, ошав, компоти, динен мед или така нареченият петмез, рачел. Месо се е ядяло само на празник – на Петровден се е колел петел, на Гергьовден – агне. Яденето на месо и животински продукти наистина е било съобразено с празничната система. Семейството по него време освен за домочадието, което е било многолюдно – по 10, 12 дори 15 деца, е било длъжно да изхранва и войската, да плаща десятък. Не е имало място за охолство. Хората са се събирали заедно на една софра и в повечето случаи са се хранили от една паница. Според българската традиция всеки е имал определено място около тази софра. Възрастните хора са сядали на трикраки столчета, а малките деца – направо на земята. „И това кой ще е по-бърз и по-окомуш, всъщност е решавало и кой ще си хапне повече“, каза Надежда Иванова. Тя допълни, че ако сега съвременният човек се насочва освен към гурме кухнята и към природосъобразния начин на хранене, то тогава той е бил е естествено наложен. В добруджанската кухня се забелязва и голямо разнообразие от тестени храни – тутманици, милинки, топки, кръстачки, погачи, содена питка. „Всъщност тези петстепенни менюта, които в момента са много популярни, са били изключителен лукс. Когато започва в ежедневието на добруджанеца да навлиза влиянието на Запада, когато нашите търговци започват да пътуват по Дунава, да носят от Австрия и Германия рецепти и не само, но и посуда, списания, в които са описани различни други ястия, нашата кухня, поне за чорбаджиите и по-богатите хора също се променя. Във фонда на Регионален исторически музей в Добрич са запазени първите готварски книжки, в които се срещат рецепти за ястия, които може да си позволи само богат човек – пълнен заек или пълнени пъдпъдъци с масло. Усеща се влиянието на френската и немска кухня, а хората започват да се грижат не само за храната, но и за всичко, което придружава самият акт на хранене – прибори, съдове. В богатите семейства се ползват сребърни сервизи, захарници, салфетници, за десерт се сервира в стъклени чинийки сладко, което е специално и не се консумира всеки ден - от смокини, бели череши. Те са били похапвани по-скоро за авторитет, за престиж, отколкото за нахранване. Така в дома на добруджанеца са се смесвали стилове – традиционен български и западен. Много от западните рецепти са били публикувани в първите женски списания у нас, отбеляза Надежда Иванова. Обявите са съдържали информация как да се приготвят например охлюви с ориз, пълнена патица, печен агнешки бут, които не са били традиционни за народната ни кухня тогава. „Трябва по-често да разгръщаме старите готварски рецепти и се надявам в един бъдещ момент и със съдействието на спомоществователи тези рецепти, които ние събираме дълго време от кулинарни фестивали в Добруджа, да бъдат преиздадени, защото те са истинско съкровище“, каза Надежда Иванова.  \r\nЖулиета НИКОЛОВА", "date": "2018.10.04", "title": "Надежда Иванова, културолог: Добруджанската кухня е специфична, защото и регионът е специфичен със своя поминък и история"}
{"url": "http://www.focus-news.net/news/2018/10/04/2574551/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва движението през пунктовете между България и Гърция в област Благоевград. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на граничните пунктове „Кулата“ и „Илинден“ е нормално натоварен за делничен ден. Спокойна е и обстановката на българо-македонската граница. \r\nЛивия НИНОВА", "date": "2018.10.04", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/10/04/2574550/dzhumhuriet-turskoto-mvnr-privika-za-obyasneniya-poslanika-na-sauditska-arabiya-zaradi-izcheznal-zhurnalist.html", "text": "МВнР на Турция привика посланика на Саудитска Арабия за да даде обяснения по повод изчезналия журналист Джемал Кашкъчъ, пише вестник „Джумхуриет”. Преди това Дружеството на турско-арабските медии алармира, че вчера към 13.00 часа саудитския журналист Джемал Кашкъчъ,  който пише за „Вашингтон Поуст”, е влязъл в сградата на Генералното консулство на Саудитска Арабия в Истанбул и все още не е излязъл от там. Уточнява се, че той е отишъл в дипломатическото представителство за „официални дейности” и оттогава няма никаква информация за него, посочва още „Джумхуриет”.  Георги Димов", "date": "2018.10.04", "title": "„Джумхуриет”: Турското МВнР привика за обяснения посланика на Саудитска Арабия заради изчезнал журналист"}
{"url": "http://www.focus-news.net/news/2018/10/04/2574531/premierat-boyko-borisov-shte-priravnim-zaplatite-na-duhovnitsite-s-tezi-na-uchitelite.html", "text": "Заплатите на духовниците от всички религии ще бъдат изравнени с тези на учителите и ще бъдат поети от бюджета. Това стана ясно от думите на премиера Бойко Борисов след среща в Светия Синод във връзка с промените в Закона за вероизповеданията, предаде репортер на  Агенция „Фокус“ .  \r\n„Разбрахме се със Синода да не изтегляме законите. Между първо и второ четене, през тези близо 20 дни, с работната група, в която още днес се включват 5 митрополити, да отрегулираме всичко, което сме се разбрали, за да може на второ четене да се приеме закон, който да бъде приемлив“, съобщи премиерът.  \r\n„Г-н Цонев много ясно го каза - че се мъчат от 90-а година държавата да си поеме грижата за вероизповеданията и неслучайно ние приравняваме заплатите с учителските заплати. Защото това са проповедниците в едната и в другата религия, които ще обучават, възпитават, учат на ценности и морал“, коментира Борисов. „Щом се качват учителските заплати, толкова се качват съответно на свещеници, ходжи и т.н.“, допълни той.  \r\n„Благодаря на Патриарха и на светите отци. Неслучайно следобед в парламента ще бъдат 5 митрополита, които ще участват в разглеждането на Закона. Благодаря на колегите от Обединени патриоти, ДПС и ГЕРБ за това, че дойдоха не само като вносители, но и като хората, които ще го гласуват. До един владиците оценяват това, което до сега сме правили. Освен благодарности, друго не получаваме, защото действително много е направено. Имаме още 2 покани за 15-и и 17-и. Семинарията е готова. Последното крило на Троянския манастир е готов и т.н.“, заяви Борисов.  \r\n„Никой никога не е мислил и не мисли техните доходи, които си получават от дарения, продажба на свещи и т.н., да им ги взима, събира, проверява и т.н. Това, което държавата дава, целево, по еврофондове и директно от бюджета, разбира се, че ние ще му осъществяваме контрол и те нямат нищо против това“, обясни той. „Относно анонимните дарения говорихме до колко и как те да ни дадат праг. И тук не става въпрос само за Българската православна църква, а и за другите вероизповедания. Този Закон регулира всичко. Разбрахме се за минимален праг от 15 милиона допълнително, които се дават, за да може да има за свещеници и за заплати“, обясни премиерът.  \r\nВесела АЛЕКСАНДРОВА", "date": "2018.10.04", "title": "Премиерът Бойко Борисов: Ще приравним заплатите на духовниците с тези на учителите"}
{"url": "http://www.focus-news.net/news/2018/10/04/2574552/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  днес ще разберем как продължават Есенните празници на изкуствата в Асеновград. Ще ви запознаем с интересни личности и групи от града и с техните постижения. Ще чуем повече за изложбата на групата Станимашка фотографчийница „От Рожен до Марица”. Това е една фотоизложба за река Чая. Тя бе открита оня ден пред Градска библиотека в Асеновград. За самата изложба и за дейността на фотографчийницата ще ни разкаже Елена Граматикова. От нея ще разберем още за събитията, които организират в празниците на Общината и цялостната дейност на групата. На 5 октомври, в Старинно училище „Свети Георги” ще бъде открита Изложба живопис „Little Bird”. Изложбата представлява спомен за художника Даниела Георгиева. За нея ще ни разкаже Ламбриана Форева, дъщеря на големия Коста Форев, приятелка на Даниела Георгиева. Тази вечер в Стария съвет ще бъде открит фестивала „Кино за пътешественици” с филма „С кану по Амазонка”. За този кинофестивал ще ни разкаже Георги Сердарев, организатор. Йордан Кожухаров пък ще ни разкаже повече за поетичната вечер с поета Петър Динчев, която предстои да се случи в Асеновград на 10 октомври. Предаването   на   се излъчва всеки четвъртък, от 16.00 до 17.00 часа. \r\nВодещ на предаването е Цветана Тончева.", "date": "2018.10.04", "title": "Акценти в предаването „Асеновград – Богоизбран пред портите на Родопите“ по Радио „Фокус”-Пловдив"}
{"url": "http://www.focus-news.net/news/2018/10/04/2574541/ministar-kiril-ananiev-do-kraya-na-mart-2019-g-shte-razrabotim-standartite-za-meditsinskite-izdeliya-i-meditsinskite-sredstva-za-horata-s-uvrezhdaniya.html", "text": "Поехме ангажимент до края на март да разработим стандартите за медицинските изделия и медицинските средства за хората с увреждания. Това каза министърът на здравеопазването Кирил Ананиев по време на среща с протестиращите майки на деца с увреждания, предаде репортер на  Агенция „Фокус“ . „Министерство на здравеопазването пое няколко ангажимента, които считам, че ги изпълняваме, както ги договорихме с вас. Една от важните задачи, която поехме като ангажимент е изграждането на информационната система“, коментира Ананиев. Министърът поясни, че в бюджета на НЗОК за следващата година се предвижда изменения, с които финансирането на медицинските изделия ще става чрез трансфер от Министерство на здравеопазването към НЗОК.    Той поясни, че са изготвили законодателни текстове за изменение на Закона за здравето, които би трябвало да минат до края на годината. „С това законово ще се регламентира самата система и правомощията на Министерство на здравеопазването по нейното поддържане“, каза Ананиев.  \r\nМинистърът уточни, че по отношение на ТЕЛК от 1 януари 2019 г. в системата ще влизат всички стари данни до 2013 г. съответно всички хора с увреждания ще имат право на достъп. „Последното, което поехме като ангажимент, е свързано с Наредбата за медицинската експертиза. Наблюдаваме този процес. Разбрахме се да го направим на два етапа. Първият етап е до 31 декември, когато ще направим междинна оценка, вторият етап е 31 март, когато ще направим окончателната“, допълни министър Ананиев. \r\nДеница КИТАНОВА", "date": "2018.10.04", "title": "Министър Кирил Ананиев: До края на март 2019 г. ще разработим стандартите за медицинските изделия и медицинските средства за хората с увреждания"}
{"url": "http://www.focus-news.net/news/2018/10/04/2574545/emil-dimitrov-op-promenite-v-nakazatelniya-kodeks-vav-vrazka-s-nelegalnoto-proizvodstvo-na-aktsizni-stoki-ne-tryabva-da-se-priemat-na-vsyaka-tsena-ot-dnes-za-utre.html", "text": "Промените в Наказателния кодекс във връзка с нелегалното производство на акцизни стоки не трябва да се приемат на всяка цена от днес за утре. Това каза председателят на комисията за наблюдение на приходните агенции и борба със сивата икономика и контрабандата и депутат от „Обединени патриоти“ Емил Димитров по време на заседание на комисията, предаде репортер на  Агенция „Фокус“ . \r\n„Поводът днес е създалата се обстановка в областта и на цигарите, и на алкохола, и на горивата. Главният прокурор каза какви са основните проблеми, които съществуват пред МВР и следствието. И сме изправени пред ситуацията да променим някаква норма. Тази норма обаче не трябва да я приемаме на всяка цена от днес за утре, макар че тя е остаряла. Това беше инициатива на премиера и на главния прокурор. Като Цацаров каза, че големият проблем е, че производството не е наказуемо и отговорност носи само разпространителят“, коментира Димитров. \r\nТой обясни, че трябва да се създаде норма, за да може всичко да отиде към легалния сектор. „Другото притеснение е дали няма да стане така, че служителите на съответните институции – Агенция „Митници“ например, и производителите да влязат в някаква заигравка. Трябва да избягаме и от възможността някой, който иска да направи фабрика, в момента, в който купи първата машина, вече да е престъпник“, коментира Димитров. „За нас е важно наредбата да не бъде готова в последния момент, а поне шест месеца по-рано“, каза още той. \r\nДепутатът от ГЕРБ Мартин Тинчев направи предложение министърът на икономиката да бъде поканен следващия четвъртък на изслушване в комисията. Предложението беше прието единодушно. „Трябва да упражним натиск върху министерството, защото иначе ще се забавим“, заяви от своя страна председателят на комисията Емил Димитров. \r\nЦветилена СИМЕОНОВА", "date": "2018.10.04", "title": "Емил Димитров, ОП: Промените в Наказателния кодекс във връзка с нелегалното производство на акцизни стоки не трябва да се приемат на всяка цена от днес за утре"}
{"url": "http://www.focus-news.net/news/2018/10/04/2574554/rayonna-prokuratura-plovdiv-nablyudava-dosadebno-proizvodstvo-za-vazniknal-pozhar-v-klinikata-po-urologiya-na-umbal-sv-georgi.html", "text": "Районна прокуратура-Пловдив наблюдава досъдебно производство, образувано във връзка с възникнал пожар в помещение в Клиниката по урология  в УМБАЛ „Св. Георги“- гр. Пловдив, за който е бил подаден сигнал, около 3.00 часа, на 4 октомври 2018 г. Това съобщиха от пресцентъра на  Апелативна прокуратура-Пловдив .  \r\nПо делото се извършват активни процесуално-следствени действия – оглед на местопроизшествие, разпити на свидетели, предстои изготвяне на експертизи, включително пожаротехническа експертиза,  и др., за изясняване причината за пожара.  \r\nСрокът на приключване на разследването е двумесечен.", "date": "2018.10.04", "title": "Районна прокуратура-Пловдив наблюдава досъдебно производство за възникнал пожар в Клиниката по урология на УМБАЛ „Св. Георги“"}
{"url": "http://www.focus-news.net/news/2018/10/04/2574558/smolyan-ot-6-oktomvri-preminavaneto-po-glaven-pat-smolyan-madan-v-rayona-na-srutishteto-kray-selo-tikale-shte-se-osashtestvyava-svobodno.html", "text": "От О6.00 часа в събота, 6 октомври, движението по главен път II-86 Смолян – Мадан, в района на срутището край село Тикале ще се осъществява свободно, а не по график. Това съобщиха от пресцентъра на  Областна администрация Смолян . Преминаването през еднолентовия участък ще се осъществява с помощта на светофарна уредба.  \r\nСрокът за аварийното укрепване беше удължен заради препоръчаните допълнителни обезопасителни мероприятия, непредвидени в първоначалния проект, с цел максимално да бъде осигурено безопасното преминаване, в това число и в зимни условия.", "date": "2018.10.04", "title": "Смолян: От 6 октомври преминаването по главен път Смолян – Мадан, в района на срутището край село Тикале, ще се осъществява свободно"}
{"url": "http://www.focus-news.net/news/2018/10/04/2574559/sport-chelsi-pravi-mezhdu-5-i-7-promeni-sreshtu-mol-vidi-i-georgi-milanov.html", "text": "Мениджърът на Челси Маурицио Сари заяви в прав текст, че ще смени почти целия титулярен състав от равенството 1:1 срещу Ливърпул във Висшата лига за предстоящия мач в Лига Европа срещу унгарския шампион МОЛ Види, в който играе Георги Миланов. „Очаквайте между 5 и 7 промени в стартовата ни единадесеторка. Ще реша кои ще играят след последната тренировка. Както казах по-рано, за мен реалната подготовка за новия сезон е времето между двете паузи за националния отбор, в което искам да видя в действие всеки играч. Срещу МОЛ Види може би ще дойде времето на Рубен Лофтъс-Чийк. При всички положения той няма как да е по едно и също време на терена с Еден Азар\", заяви италианският мениджър на „сините\". В същото време нападателят на МОЛ Види Лоик Него направи смело изказване. „Няма да пътуваме до Лондон само с мисълта за една хубава екскурзия. Всичките ми уважения към Челси, но в момента в Европа има далеч по-страшни отбори от тях. Не искам да правя прогнози, но ако сега ни предложите равенство на „Стамфорд бридж\", целият отбор на МОЛ Види ще се подпише за този изход\", каза бившия младежки национал на Франция. \r\nВенцислав ДРАГОМАНОВ", "date": "2018.10.04", "title": "Спорт: Челси прави между 5 и 7 промени срещу МОЛ Види и Георги Миланов"}
{"url": "http://www.focus-news.net/news/2018/10/04/2574553/afp-es-osadi-agresivniya-ruski-shpionazh.html", "text": "Европейският съюз осъди четвъртата кампания на Москва за кибернетично разследване, предава  AFP , като припомня, че по-рано в четвъртък Москва бе обвинена за предполагаема хакерска атака срещу Организацията за забрана на химическите оръжия (ОЗХО). \r\nПредседателят на Европейската комисия Жан-Клод Юнкер, председателят на Европейския съвет Доналд Туск и Върховният представител на ЕС по външните въпроси и политиката за сигурност Федерика Могерини осъдиха предполагаемия „опит на Русия да подкопае целостта на ОЗХО\". \r\n„Този агресивен акт демонстрира презрение към тържествената цел на ОЗХО, която работи за изкореняването на оръжията по света под мандата на ООН\", се казва в изявление на тримата лидери на Брюксел.  Тереза Герова", "date": "2018.10.04", "title": "AFP: ЕС осъди „агресивния\" руски шпионаж"}
{"url": "http://www.focus-news.net/news/2018/10/04/2574557/fondat-na-fondovete-i-evropeyskata-banka-za-vazstanovyavane-i-razvitie-podpisaha-finansov-instrument-za-razvitie-na-vodniya-sektor-v-razmer-na-115-hil-evro.html", "text": "В Министерството на финансите се състоя церемония по подписване на оперативно споразумение за изпълнение на Финансов инструмент за развитие на водния сектор между Фонда на фондовете и Европейската банка за възстановяване и развитие, предаде репортер на Агенция „Фокус“ . Със споразумението на Банката се възлага мандат за управление на средства в размер на 115 млн. евро и се очаква тя да мобилизира съфинансиране в минимум същия размер. Финансовият инструмент, финансиран по Оперативна програма „Околна среда“ 2014-2020 г., ще подпомогне инфраструктурните проекти във ВиК сектора и е насочен към вече консолидираните ВиК дружества. Инструментът е въведен с цел инвестиция на Вик сектора в България. Той е насочен към допълнително безвъзмездно финансиране от ОПОС за финансиране на допустими проекти на Вик операторите. С подписване на споразумението се очаква 220 хил. български граждани да имат по-качествено водоснабдяване, а при 1.5 млн. души  да бъдат подобрени системи за преработване на отпадъчните води.  \r\nФинансовият инструмент за развитие на водния сектор ще допринесе и за подобряване на околната среда. Бъдещите инвестиции са съобразени с плановете за намаляване на загубите на вода, с оглед предвидените инвестиции за реконструкция и реновиране на старата инфраструктура.  \r\nДаяна ДЮЛГЕРОВА", "date": "2018.10.04", "title": "Фондът на фондовете и Европейската банка за възстановяване и развитие подписаха финансов инструмент за развитие на водния сектор в размер на 115 хил. евро"}
{"url": "http://www.focus-news.net/news/2018/10/04/2574540/ministar-krasimir-valchev-za-minalata-godina-320-detsa-sa-podkrepyani-ot-lichni-asistenti-v-zakona-za-uchilishtnoto-i-preduchilishtnoto-obrazovanie-nyama-ogranicheniya-za-tova.html", "text": "За миналата година 320 деца са подкрепяни от лични асистенти. Това каза образователният министър Красимир Вълчев по време на среща с протестиращите майки на деца с увреждания, предаде репортер на  Агенция „Фокус“ . По думите на Вълчев към настоящия момент Законът за училищното и предучилищното образование не ограничава личните асистенти. „Готов съм да обсъдим конкретни предложения, ако трябва и работен формат да създадем“, заяви още Вълчев. Той уточни, че ще бъдат завишени стандартите за социална и образователна подкрепа. „Ще регламентираме добавка за училищата, които осъществяват интегрирано обучение“, каза той и уточни, че ще регламентират и друга добавка за ресурсна подкрепа. „Сигурно, все още има и нерешени проблеми, недостъпна архитектурна среда, но ние продължаваме с националната програма за достъпна среда. Много дейности се финансират и по другите програми, най-вече по ОП „Региони в растеж“ и Програмата за развитие на селските райони“, коментира още Вълчев.  \r\nВ отговор една от майките, присъстваща на срещата алармира, че не ѝ е било позволено да избере училище за детето си и попита дали това е приобщаващото образование.  \r\nДеница КИТАНОВА", "date": "2018.10.04", "title": "Министър Красимир Вълчев: За миналата година 320 деца са подкрепяни от лични асистенти, в Закона за училищното и предучилищното образование няма ограничения за това"}
{"url": "http://www.focus-news.net/news/2018/10/04/2574562/glavniyat-prokuror-sotir-tsatsarov-vazlozhi-na-natsionalna-sledstvena-sluzhba-razsledvaneto-na-katastrofata-pri-koyato-piyan-shofyor-blasna-11-godishno-dete.html", "text": "Под ръководството на Районна прокуратура – Бяла Слатина се провежда разследване по повод тежкото пътно-транспортно произшествие от 2 октомври в село Търнак, община Бяла Слатина, при което шофьор на лек автомобил, в пияно състояние, блъсна 11-годишно дете, вследствие на което са му причинени тежки и животозастрашаващи наранявания. Това съобщиха от  Прокуратурата на Република България .  \r\nПо предложение на директора на Национална следствена служба Борислав Сарафов, главният прокурор г-н Сотир Цацаров с постановление от днес – 4 октомври, възложи  разследването по делото да се извършва от следователи от Националната следствена служба.", "date": "2018.10.04", "title": "Главният прокурор Сотир Цацаров възложи на Национална следствена служба разследването на катастрофата, при която пиян шофьор блъсна 11-годишно дете"}
{"url": "http://www.focus-news.net/news/2018/10/04/2574564/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Днешните 60 минути в предаването „Дупница – ключът към Рила“ по  Радио „Фокус“ – Пирин  ще бъдат посветени на 5 октомври 1912 година. На тази дата Горна Джумая е освободена и честваме 106 години от това паметно събитие. В това издание ще засегнем ролята на дупничани и по специално на разположената в Дупница Седма рилска пехотна дивизия. \r\nНаши събеседници ще бъдат д-р Георги Георгиев от Института за исторически изследвания при БАН и Александър Китанов, уредник в Исторически музей - Дупница. Ако и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, можете да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти можете да поставяте и въпроси от различно естество, които касаят Дупница, а ние ще ги отправим компетентните специалисти в общината. \r\nПредаването „Дупница – ключът към Рила“ се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.10.04", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/10/04/2574565/ministar-neno-dimov-sporazumenieto-za-razvitie-na-vodniya-sektor-v-balgariya-mezhdu-fonda-na-fondovete-i-evropeyskata-banka-shte-promeni-kachestvoto-na-zhivot.html", "text": "Споразумението за развитие на водния сектор в България между Фонда на фондовете и Европейската банка дава качество на живот на българските граждани и опазването на околната среда. Това ни приближава много към цивилизацията, към която се стремим. Това каза пред журналисти министърът на околната среда и водите Нено Димов при подписване на оперативно споразумение за изпълнение на Финансов инструмент за развитие на водния сектор между Фонда на фондовете и Европейската банка за възстановяване и развитие, предаде репортер на  Агенция „Фокус“ . Според него това споразумение ще подпомогне водния сектор в България. „Юли месец тази година беше отворен ресурс от над 1.5 млрд. лв., който ще е достъпен за 14 ВиК дружества, които трябва да има собствено съфинансиране и именно този финансов инструмент ще гарантира това през търговски банки“, каза той. Министърът добави, че периодът за отпускане на средствата е за 15 години, което е достатъчно време те да могат да реализират и върнат взетите заеми. „Аз очаквам успешен резултат до следващите 5 години“, каза още той.    \r\nДаяна ДЮЛГЕРОВА", "date": "2018.10.04", "title": "Министър Нено Димов: Споразумението за развитие на водния сектор в България между Фонда на фондовете и Европейската банка ще промени качеството на живот"}
{"url": "http://www.focus-news.net/news/2018/10/04/2574566/tass-ruskoto-posolstvo-v-london-opredeli-kato-gruba-dezinformatsiya-izyavlenieto-na-britanskoto-vanshno-ministerstvo-za-ruskite-hakeri.html", "text": "Посолството на Руската федерация в Лондон определи като „груба дезинформация“ изявлението на британския министър на външните работи Джереми Хънт, че Главното разузнавателно управление (ГРУ) на Генералния щаб на Въоръжените сили на страната са организирали серия кибератаки срещу политически институти, бизнес, медийни и спортни организации в цял свят, предава  TACC . \r\n„Подобни изявления от Форийн офис са груба дезинформация на британското и глобалното обществено мнение. Това безотговорно изявление вече традиционно не е подкрепено с никакви доказателства и е още един елемент на антируската кампания, водена от британското правителство. Всъщност, то едва ли съвпадна случайно със срещата на министрите на отбраната на страните от НАТО в Брюксел и с обявяването на създаването на киберподразделения във въоръжените сили на редица западни държави“, подчерта прессекретарят на руското посолство в Обединеното кралство. \r\nТой напомни, че по време на визитата на бившия първи дипломат на Лондон Борис Джонсън в Москва през декември 2017 г. руският му колега Сергей Лавров е уверил, че „Москва е готова да организира консултации на експерти“, в случай на възникване на каквито и да било въпроси, свързани с киберсигурността. Лондон обаче е отказал подобен диалог.  Тереза Герова", "date": "2018.10.04", "title": "ТАСС: Руското посолство в Лондон определи като „груба дезинформация“ изявлението на британското външно министерство за руските хакери"}
{"url": "http://www.focus-news.net/news/2018/10/04/2574556/emil-dimitrov-op-problemat-s-kriminaliziraneto-na-nelegalnoto-proizvodstvo-na-aktsizni-stoki-e-kak-shte-razberem-che-nyakoy-nov-proizvoditel-e-legalen-a-ne-prestapnik.html", "text": "Проблемът с криминализирането на нелегалното производство на акцизни стоки е как ще разберем, че някой нов производител е легален, а не престъпник. Това каза председателят на комисията за наблюдение на приходните агенции и борба със сивата икономика и контрабандата и депутат от „Обединени патриоти“ Емил Димитров по време на заседание на комисията, предаде репортер на  Агенция „Фокус“ . \r\n„Всички, които не са лицензирани, значи са нелегални. Но ако някой нов започне да събира апаратура, тя може да му бъде отнета веднага при внасянето ѝ в страната. Въпросът е лицензът и разрешителното на фабриките дали ще са достатъчни, за да кажем ние дали дадена фабрика отговаря на изискванията, когато въведем новите промени. Въпросът е как да разбираме, когато някой наистина иска да направи нова фабрика, че не е престъпник. Трябва Митниците и НАП да са водещи как точно да става регистрацията на машините и контролът на средствата – те да кажат как е най-добре при тях да се случи“, обясни Димитров и посочи, че тези неща трябва да се прецизират.  \r\nОколо тази теза се обединиха и представителите на бранша. Друг проблем, който компаниите виждат, е въпросът с изключително точното прецизиране на по-маловажните случаи като тези за домашна употреба, където според тях трябва да остане административно-наказателната отговорност. \r\nЦветилена СИМЕОНОВА", "date": "2018.10.04", "title": "Емил Димитров, ОП: Проблемът с криминализирането на нелегалното производство на акцизни стоки е как ще разберем, че някой нов производител е легален, а не престъпник"}
{"url": "http://www.focus-news.net/news/2018/10/04/2574568/pravitelstvoto-initsiira-nad-1500-merki-za-promyana-i-podobryavane-na-administrativnoto-obsluzhvane.html", "text": "Правителството одобри пакет от общо 1528 мерки за промяна и подобряване на административното обслужване за гражданите и бизнеса. Това съобщиха от  правителствена информационна служба . Промените са вдъхновени от наблюдения на администрацията „отвън“ и са базирани на данни от посещения в 3700 точки за предоставяне на услуги от всички централни администрации и техните териториални звена, включително всички областни, общински и районни администрации. За първи път във фокуса попадат и т.нар. доставчици на обществени услуги - болници, детски градини, училища, висши училища, библиотеки, музеи, пощи, електроразпределителни дружества, ВиК, топлофикационни дружества и др. \r\nПланът за привеждане на мерките в действие изисква до края на годината министрите да организират заличаване или вписване в Административния регистър на предоставяните административни услуги, а в срок до 31 март 2019 г. да изготвят и внесат за одобрение от Министерския съвет проектите за изменения на закони и подзаконови нормативни актове във връзка с предприетите промени. Заместник министър-председателят, отговорен за административната реформа, ще внася отчет за изпълнението на мерките на всеки три месеца. Прилагането им ще бъде проследявано и чрез проучване по метода \"Таен клиент\".  \r\nМерките са групирани условно в пет направления: Услуги за бизнеса за намаляване на регулаторната тежест \r\nВ тази група влизат услуги за удостоверения и справки, които администрацията ще набавя вътрешно и по служебен път чрез обмен на информация, достъп до регистри и др. Например ще има възможност за служебно предоставяне на информация за наличие или липса на задължения към общините чрез проверка в информационната система по чл.5а от ЗМДТ, поддържана от Министерството на финансите. Такава служебна проверка ще може да се прави и за данъчните оценки, включително при заявяване и получаване от нотариус. Друга масова услуга, която се предоставя над 500 000 пъти годишно - удостоверението за характеристики на земеделски земи - ще се извършва чрез служебна проверка в районите с кадастрална карта.   \r\nАдминистрацията ще проверява служебно и разрешения за строеж, удостоверения за въвеждане в експлоатация, ще прави справка за наличието на персонал (без да се представят трудови договори). Ще бъде премахнато  изискването за подпечатване на заявления на юридически лица с печат, освен ако това изрично не е предвидено в закон. Предвижда се също увеличение в срока на валидност на издадени документи (лицензи, разрешения, регистрации и др.), например Акредитация на органи по сертификация на продукти и услуги от Българската служба за акредитация, както и намаляване на сроковете за издаване на някои документи. За 68 услуги са формулирани препоръки за намаляване на сроковете и съобразяването им с изискванията на АПК. Услуги за гражданите за качество на обслужването \r\nВ тази група са включени мерки за обслужване на едно гише, намаляване на изискваните от администрацията удостоверения и прилагане на служебното начало, комплексно административно обслужване.  \r\nТака например по отношение на документите за образование ще бъде засилено служебното начало и ще отпадне необходимостта от предоставяне на дипломи за средно и висше образование, както и дипломи, придобити в чужбина. По аналогия с отпадането на декларирането на нов автомобил, подаването на данъчни декларации в общините при придобиване на имот ще бъде преустановено. При изповядване на сделка нотариусът ще вписва сделката в Имотния регистър, а общините ще бъдат уведомявани служебно. За издаването на удостоверение за раждане ръководителите на лечебните заведения ще уведомяват по електронен път общините, а те ще издават удостоверението на базата на уведомлението, без да се заявява услугата отново. Ще се разгледа и опция удостоверение за раждане и препис-извлечение от акт за смърт да могат да се получават директно от лечебното заведение, а не да се ходи в общината.  Ще се създаде възможност за издаване на удостоверение за наследници, в което не се вписват всички наследници, а само едно отделно лице, за което се удостоверява, че е наследник. По този начин това удостоверение ще важи безсрочно.  \r\nЩе отпадне необходимостта от смяна на регистрационните табели на автомобили при смяна на постоянния адрес на собственика и при закупуване на автомобил с регистрация в друга област. Ще бъде премахната шестмесечната валидност на скиците, издавани от общините. Те ще стават безсрочни и ще важат до промяна. Заличаване на административни услуги , включително такива, които са незаконосъобразни (без правно основание). Предложени са 322 услуги за заличаване от Регистъра на услугите. Част от тях ще продължат да бъдат извършвани като дейности от съответните администрации. Например се предвижда да отпадне дублирането на регистрация на собственици на пчели и пчелни семейства, която сега се извършва и от общински администрации, и от Българската агенция по безопасност на храните. Вписване на услуги - предимно услугите на болници, училища, електроразпределителни дружества, ВиК, топлофикационни дружества и други организации, предоставящи обществени услуги. Това е първата стъпка за прилагане от тяхна страна на предвидените преди години законови приложения, които изравняват някои стандарти за техните услуги с тези на администрацията. Така например статут на услуги ще получат десетки и сега извършващи се дейности като издаване на академични справки и свидетелства за специализации; свързване, проверки за редовност, възстановяване на подаването на комунални услуги като водоснабдяване, електроснабдяване и газоснабдяване; сключване на застрахователен договор, издаването на негов дубликат, заявяването на застрахователна претенция, както и много други.  Трансформиране на услуги във вътрешно-административни \r\nТова означава, че администрациите ще стандартизират и синхронизират сходни услуги, които предлагат. Така ще бъдат премахнати различията в сроковете и процедурите, в броя и вида на изискваните документи и данните, които се попълват от гражданите. По този начин се установява пряка комуникация между администрациите и гражданинът спира да бъде посредник и куриер между тях. \r\nПредложени са 158 удостоверителни административни услуги, които следва да се предоставят единствено като вътрешно-административни, като се прекрати заявяването на услугата от отделни лица и организации. Сред тях са сключването на договор за присъединяване на обекти на клиенти към електрическата, към газопреносна и/или газоразпределителна мрежи. Издаването на удостоверение за внесени осигурителни вноски за осигурителен стаж за периода на обучение във висше или полувисше училище и за времето на докторантура, издавано от НОИ, също ще бъде вътрешно-административна услуга. Това важи и за удостоверението за български произход, издавано от Държавна агенция за българите в чужбина. За тази услуга ще отпаднат Акт за раждане и Документ за доказване на българския произход на заявителя. Когато тези документи са издадени от български орган, същите ще могат да бъдат изискани служебно от съответната администрация. По същата логика редица услуги се предвижда да преустанови изискването за представяне на решение на ТЕЛК/НЕЛК.", "date": "2018.10.04", "title": "Правителството инициира над 1500 мерки за промяна и подобряване на административното обслужване"}
{"url": "http://www.focus-news.net/news/2018/10/04/2574570/kristian-vigenin-v-kirgizstan-koruptsiyata-i-politicheskiyat-chadar-nad-organiziranata-prestapnost-prechat-na-postiganeto-na-siguren-i-efektiven-granichen-kontrol.html", "text": "\"И най-голямата, и най-велика стена не може да помогне, ако няма сътрудничество между двете съседни страни - както на политическо, така и на съвсем практическо равнище.\" Това заяви народният представител Кристиан Вигенин в първото заседание на Есенната сесия на Парламентарната асамблея на ОССЕ в Бишкек, посветено на предизвикателствата и заплахите в пограничните райони, съобщиха от пресцентъра на  БСП . Вицепрезидентът на Асамблеята подчерта, че в 21-ви век границите трябва да придобият ново значение - не като нещо, което разделя страните и народите, а като нещо, което ги свързва, оприличавайки ефективно функциониращия граничен контрол на клетъчна мембрана - да пропуска свободно граждани и стоки, да улеснява обмена и в същото време да бъде бариера за незаконни дейности, особено трафик на хора и наркотици. Вигенин обърна специално внимание на това, че сигурните граници са възможни, само ако има по-широко разбиране за тази политика, че това не е отговорност само на граничната полиция или на митническите служби. Той даде пример с трафика на наркотици, който по думите му не може да бъде спрян, ако не се предприемат мерки за ограничаване на търсенето им, както и с нелегалната имиграция, която може да бъде намалена, само ако страните-цели на миграцията подпомогнат страните на произход да се развиват икономически и да създават възможности за младите хора. \r\nВ своето изказване на форума Кристиан Вигенин обърна особено внимание на нуждата от глобални усилия за борба с организираната трансгранична престъпност и твърда политика срещу корупцията по високите етажи. \"Инсталирането и на най-модерните камери по границата няма да има никакъв ефект, ако в определени моменти се изключва целенасочено захранването им с електричество; и най-модерните патрулни автомобили няма да настигнат трафикантите, ако те предварително са информирани къде са и какво е разстоянието до тях.\", даде конкретни примери Вигенин, подчертавайки пораженията от поставянето на правителствен или политически чадър над криминалните дейности. \r\nЗеседанието на Есенната сесия на ПА на ОССЕ е с фокус върху развитието на политическите процеси, сигурността и сътрудничеството в Централна Азия. Форумът беше открит с приветствия от президента на Киргизстан Соронбей Женбеков и председателя на парламента Дастанбек Джумабеков, в дискусията участва и външният министър на страната Ерлан Абдилдаев. Заместник-председателят на българската делегация в Асамблеята Кристиан Вигенин и заместващият член Елена Йончева представляват Народното събрание в Бишкек. Във форума като наблюдател участва и народният представител Петър Кънев, като представител на Парламентарната асамблея на Черноморското икономическо сътрудничество.", "date": "2018.10.04", "title": "Кристиан Вигенин в Киргизстан: Корупцията и политическият чадър над организираната престъпност пречат на постигането на сигурен и ефективен граничен контрол"}
{"url": "http://www.focus-news.net/news/2018/10/04/2574563/d-r-veselka-moncheva-rzi-blagoevgrad-zapadnonilskata-treska-e-sravnitelno-novo-zabolyavane-za-nashata-strana.html", "text": "Западнонилската треска е сравнително ново заболяване за нашата страна. Това каза за  Радио „Фокус“-Пирин  д-р Веселка Мончева, директор на Дирекция „Надзор на заразните болести“ към Регионална здравна инспекция (РЗИ) – Благоевград. По думите й това е остро инфекциозно заболяване, което се характеризира с трескаво състояние, сънливост, макулопапулозен обрив, ставни болки, менингиален синдром и рядко развитие на енцефалит, но все пак има голяма възможност за развитие на енцефалит и менингоенцефалит. Д-р Мончева посочи, че заболяването е вирусна инфекция с природно-огнищен характер и трансмисивен механизъм на предаване – кръвен начин с преносители комари. Тя отбеляза, че причинителят на вирус „Западен Нил“ не е устойчив във външната среда. Специалистът уточни, че естествените резервоари на вируса в природата са диви птици и животни, а хората се заразяват основно при ухапване от комар, но е възможно възникване на инфекция при органна трансплантация и чрез преливане на кръв. \r\nД-р Мончева коментира също, че болният от западнонилска треска не е източник на зараза. Тя посочи, че инкубационният период на заболяването е между 3 и 14 дни, средно от 5 до 7 дни. По думите й заболяването обикновено протича леко или умерено тежко с грипоподобни симптоми – повишаване на температурата, главоболие, отпадналост, мускулни болки, възможна е и поява на макулопапулозен обрив, както и увеличени лимфни възли и гастроинтестинални смущения – коремни болки и разстройство. Д-р Мончева подчерта, че при голяма част от заразените инфекцията може да протече и безсимптомно. Тя добави, че има наблюдение, че при 200 души, ухапани от комари, при един или двама се проявява това заболяване. „Лечението е симптоматично все още. Няма ваксина срещу вируса на западнонилската треска. След преболедуване се развива траен имунитет. Трябва да кажа, че това е сезонно заболяване, тъй като все пак разпространението му зависи от биологичните особености на живия преносител – комара. За Европа времето, през което се регистрират най-често случаи със заразени е от юли до октомври с пик през август и септември“, каза още специалистът. Д-р Веселка Мончева заяви, че по данни на Европейския център за превенция и контрол на заболяванията са докладвани до момента 710 случая на западнонилска треска в много страни, като най-много са регистрираните в Италия, Гърция и Румъния. По думите й в нашата страна вече има около 8 случая, които са потвърдени. \r\nНатали СТЕФАНОВА", "date": "2018.10.04", "title": "Д-р Веселка Мончева, РЗИ-Благоевград: Западнонилската треска е сравнително ново заболяване за нашата страна"}
{"url": "http://www.focus-news.net/news/2018/10/04/2574561/maykite-na-detsa-s-uvrezhdaniya-napusnaha-sreshtata-s-narodni-predstaviteli-i-ministri-na-koyato-tryabvashe-da-badat-obsadeni-problemite-im.html", "text": "Майките на деца с увреждания напуснаха срещата с народни представители и министри, на която трябваше да бъдат обсъдени проблемите им, предаде репортер на  Агенция „Фокус“ . Макар да бяха призовани да останат, те напуснаха срещата. Разговорите бяха инициирани от ПГ на ГЕРБ. На нея присъстват министрите Кирил Ананиев, Красимир Вълчев и Бисер Петков, омбудсманът Мая Манолова и народни представители от ГЕРБ, БСП и ДПС. Те заявиха, че крайният срок - 1 октомври, е минал, но няма реформа, нито закон. Протестиращите майки заявиха, че са свидетели на празни лъжи до безкрай.  \r\n„Не можете да ни обвините с политически пристрастия, това, че вие си правите политическите игри на наш гръб на вас не ви прави чест“, каза една от майките и добави, че увреждането няма цвят.  \r\nДеница КИТАНОВА", "date": "2018.10.04", "title": "Майките на деца с увреждания напуснаха срещата с народни представители и министри, на която трябваше да бъдат обсъдени проблемите им"}
{"url": "http://www.focus-news.net/news/2018/10/04/2574571/ivitsa-dachich-zamrazeniyat-konflikt-v-kosovo-mozhe-da-predizvika-progonvane-na-sarbite-no-i-vkarvaneto-na-nato-i-rusiya-vav-voenen-sblasak.html", "text": "Министърът на външните работи на Сърбия Ивица Дачич предупреди, че замразеният конфликт в Косово може да доведе до прогонване на сърби от най-младата държава на Балканите и забавяне на европейската интеграция, отбелязва скопското електронно издание  „Стандард“ . \r\nВ изявление за белградска телевизия, на която се позовава изданието, Дачич заяви, че замразеният конфликт може да предизвика повторение на „хърватския сценарий“, т.е. албанците да нахлуят в Северно Косово и да ги експулсират сърбите с мълчаливото съгласие на международната общност. \r\nТогава, подчертава Дачич, Сърбия ще бъде изправена пред важния въпрос какво да прави – дали да защити сънародниците си, рискувайки конфликт с КФОР и НАТО. Ако се стигне до военен сблъсък, Сърбия трябва да обмисли дали да се обърне към Русия. \r\nСъгласно думите му, още от времето на Свободан Милошевич е известно, че Сърбия не може да бъде победена отвън, затова се работи за сломяването й отвътре от определени политически сили.  Тереза Герова", "date": "2018.10.04", "title": "Ивица Дачич: Замразеният конфликт в Косово може да предизвика прогонване на сърбите, но и вкарването на НАТО и Русия във военен сблъсък"}
{"url": "http://www.focus-news.net/news/2018/10/04/2574573/inzh-dobromir-dobrev-kmet-na-gorna-oryahovitsa-idei-za-razrastvaneto-i-prevrashtaneto-na-izlozhenieto-mladezhko-tehnichesko-tvorchestvo-v-mezhdunarodno.html", "text": "Идеи за разрастването и превръщането на изложението „Младежко техническо творчество“ в международно. Това каза кметът на Община Горна Оряховица инж. Добромир Добрев пред журналисти, предаде репортер на  Радио „Фокус“ – Велико Търново . По думите му за успешния формат се мисли в перспектива в насока разширяване и на сградната база.  \r\n„Наблюдаваме процесите, които са свързани с формата, и с какъв ентусиазъм подхождат младите участници. Заявеният интерес тази година е голям и това обнадеждава всички преподаватели и ръководители, че сме напипали правилната нишка за събуждането на тези млади хора. Имаме идеи да се разгърнем в по-големи мащаби, но за момента помещенията и сградния фонд, с който разполагаме за изложението, са недостатъчни. Мислим и в други насоки, а именно -да има по-голямо международно участие, за да бъде още по-оспорвано съревнованието между младите хора“, коментира инж. Добрев. \r\nМария НЕДЕВА", "date": "2018.10.04", "title": "Инж. Добромир Добрев, кмет на Горна Оряховица: Идеи за разрастването и превръщането на изложението „Младежко техническо творчество“ в международно"}
{"url": "http://www.focus-news.net/news/2018/10/04/2574572/zam-ministar-marinela-petrova-dokazahme-che-finansovite-instrumenti-na-teritoriyata-na-stranata-mogat-da-se-upravlyavat-dobre.html", "text": "Доказахме, че финансовите инструменти на територията на страната, могат да се управляват добре. Това каза пред журналисти зам.-министърът на финансите Маринела Петрова при подписване на оперативно споразумение за изпълнение на Финансов инструмент за развитие на водния сектор между Фонда на фондовете и Европейската банка за възстановяване и развитие, предаде репортер на  Агенция „Фокус“ . Според нея това споразумение е знаково в няколко посоки. „Първата и най-важна е, че Фондът на фондовете е важен орган, който е видим в публичното пространство и не само за широката публика, но и за крайния бенефициент с предложенията, които са достигнали до крайните си потребители“, каза тя. \r\nПетрова заяви, че времето, когато е създадена тази нова структура не е било лесно, защото Министерството на финансите е било консервативно настроено към подобни проекти. „Доказателството е, че финансовите инструменти на територията на страната могат да се управляват добре“, обясни тя.     \r\nДаяна ДЮЛГЕРОВА", "date": "2018.10.04", "title": "Зам.-министър Маринела Петрова: Доказахме, че финансовите инструменти на територията на страната, могат да се управляват добре"}
{"url": "http://www.focus-news.net/news/2018/10/04/2574575/zam-ministar-malina-krumova-vazhno-da-se-tarsyat-i-drugi-finansovi-iztochnitsi-za-da-prodalzhava-da-se-podobryava-vodniyat-sektor.html", "text": "Важно да се търсят и други финансови източници, за да продължава да се подобрява водният сектор. Това каза пред журналисти зам.-министърът регионалното развитие и благоустройството Малина Крумова при подписване на оперативно споразумение за изпълнение на Финансов инструмент за развитие на водния сектор между Фонда на фондовете и Европейската банка за възстановяване и развитие, предаде репортер на  Агенция „Фокус“ . „Тепърва започва тежката част на този финансов инструмент. Не сме на финалната права, а сме в началото, защото тепърва трябва да докажем, че участието на частен ресурс за финансиране на толкова важен публичен сектор, като предоставянето на ВиК услуги, е възможно и в България“, каза тя. Според нея целите за устойчиво развитие и постигане на високо качество от ВиК услугите, не може да се постигне само и единствено с публичен ресурс или от средства събирани от потребители под формата на такси.    \r\nДаяна ДЮЛГЕРОВА", "date": "2018.10.04", "title": "Зам.-министър Малина Крумова: Важно да се търсят и други финансови източници, за да продължава да се подобрява водният сектор"}
{"url": "http://www.focus-news.net/news/2018/10/04/2574576/varna-nov-metod-za-operativno-lechenie-i-rekonstruktsiya-na-sredno-uho-be-prilozhen-v-umbal-sv-marina.html", "text": "Специалистите от Клиниката по Оториноларингология в УМБАЛ „Св. Марина“са първите в страната, които приложиха нов за България метод на лечение – пластична операция на слуховите костици – вид осикулопластикa. Интервенцията е изпълнена със съвсем нов вид специфичен високотехнологичен цимент – това е първото му приложение у нас. Материалът вече е познат във водещите центрове по отологична хирургия в САЩ и Европа, а УМБАЛ „Св. Марина“ – Варна е първият български център, в който се прилага. Това съобщиха от пресцентъра на  Медицински университет – Варна . \r\n„Този метод позволява принципно нов тип реконструкция на костиците вътре в средното ухо. Там има 3 малки костици, като най-голямата от тях е 6 мм, най-малката около 3 мм, а теглото е от порядъка на 7 микрограма.“, обяснява доц. д-р Николай Сапунджиев –хирург в Клиниката по УНГ болести на УМБАЛ „Св. Марина“. „Запознах се с този нов модерен материал на курс през миналата година във Франкфурт, Германия. Един от водещите отологични хирурзи в Германия и ръководител на клиниката там проф. Карстен Дальхоу (Carsten Dalchow) ми демонстрира няколко случая и ме убеди в предимствата на този метод. Въпрос на време беше материалът да бъде доставен в България, за да може да се помага на пациенти с намален слух в резултат на увреждания в средното ухо”. \r\nПри стандартната процедура до момента при наличие на увреда на слухова костица тя се отстранява и се слага протеза. Има много високотехнологични протези от титан, злато и други материали, които са доказани във времето, но все пак те представляват чуждо тяло. Новият високотехнологичен материал позволява микрокостицата да не се отстранява, а частите й да се използват и тя да бъде „гипсирана”, докато оздравее. Мащабът е много малък, защото това са най-малките костици в човешкото тяло, а отговорността е много голяма, защото става дума за сетивен орган. Материалът има много специфични характеристики, които позволяват употребата в ухо и относително бързо дава механична стабилност – в рамките на 4-5 мин. \r\nНовият метод се прилага при редица състояния и заболявания. Трите костици в ухото, които правят една верига, по която се предава звукът, могат да бъдат нарушени от много фактори – след травми на главата, при възпалителни заболявания в областта на ухото, които могат да ги разрушат, при отосклероза, при пациенти с остеогенезис имперфекта, при което заболяване молекулата на колагена е видоизменена в резултат на генетичен дефект. \r\nПреимуществата са, че слухът се възстановява по-добре, пациентът не усеща световъртеж след интервенцията, а крайният резултат, измерен след около месец, показва преимуществата на този нов материал. Новият метод може да се използва при пациенти на всякаква възраст, допълва доц. Сапунджиев. \r\nВисокотехнологичният цимент се използва от 2004 г. в практиката на водещите оториноларинголози по света. Според проучвания сред пациенти, публикувани от реномирани научни списания, това е най-добрият метод, който дава много по-добър краен резултат, отколкото заместването на естествената костица с протеза. \r\nТози метод ще бъде въведен като традиционен за лечение и реконструкция на средното ухо в УМБАЛ „Св. Марина“.", "date": "2018.10.04", "title": "Варна: Нов метод за оперативно лечение и реконструкция на средно ухо бе приложен в УМБАЛ „Св. Марина“"}
{"url": "http://www.focus-news.net/news/2018/10/04/2574569/iskren-veselinov-obedineni-patrioti-kakavto-i-protsent-ot-nashite-predlozheniya-za-promeni-v-zakona-za-veroizpovedaniyata-da-mine-tova-shte-e-progres-po-temata.html", "text": "Какъвто и процент от нашите предложения за промени в Закона за вероизповеданията да мине, това ще е прогрес по темата. Тава каза пред журналисти народният представител от ПГ на „Обединени патриоти“ Искрен Веселинов след среща в Светия Синод във връзка с промените в Закона за вероизповеданията, предаде репортер на  Агенция „Фокус“ . „Не смятам, че законът на „Обединени патриоти” е по-неудачният. И двата са водени от мисълта да се решат два проблема – единият е свързан със зависимостта на някои български вероизповедания от външни сили и вторият – да се обезпечи нормалната работа на вероизповеданията”, заяви Веселинов. „Това, което има в нашия, повече от колкото в другия, са ред правила, които не сме крили, напротив смятаме, че са важни за функционирането, регистрацията и дерегистрацията на вероизповеданията. За това що е религиозен радикализъм, за това че има забрана за този тип религиозна пропаганда, за това кой и на какъв език има право да проповядва в храмовете. Тоест ние имаме доста по-подробно разписани правила, които са в интерес на националната сигурност“, коментира той. По думите му, какъвто и процент от предложенията на Патриотите успее да мине, това ще бъде голям прогрес по темата. „Дори ако щете само това всяка религиозна сграда да има български трибагреник като символ, че тези вероизповедания са български, няма да е малка победа. Това са много продуктивни текстове и тепърва ще ги разискваме в работна група. Много от тях не са разбрани правилно, част от тях си ги изяснихме“, посочи Искрен Веселинов. По думите му трябва да бъде прецизирана формулировката за религиозен радикализъм. „Приемаме критики по част нея, на друга смятаме, че е добра, отбеляза той. \r\nЗа финансирането отвън Веселинов посочи, че може да се приеме някакъв минимум, който да не се наблюдава, но да има възможност за контрол, когато има съмнения за заплаха на националната сигурност, като например масирани дарения от Саудитска Арабия. „Нещо, което би дало основание за радикална пропаганда, трябва да е предмет на регулация“, обоснова се той. \r\nВесела АЛЕКСАНДРОВА", "date": "2018.10.04", "title": "Искрен Веселинов, „Обединени патриоти“: Какъвто и процент от нашите предложения за промени в Закона за вероизповеданията да мине, това ще е прогрес по темата"}
{"url": "http://www.focus-news.net/news/2018/10/04/2574577/ministar-kiril-ananiev-nad-25-mln-lv-sme-predvidili-za-hemodializa-tazi-godina.html", "text": "Над 2,5 млн. лв. сме предвидили за хемодиализа тази година. Това каза пред журналисти министърът на здравеопазването Кирил Ананиев във връзка със случая във видинската болница, предаде репортер на  Агенция „Фокус“ . \r\n„Както предварително ви информирахме, незабавно изпратих проверка от Изпълнителна агенция „Медицински одит“ – тя е там и заедно с нея са и нашите районни здравни инспекции и каси. В момента тече много сериозна проверка. Имам много подробна информация, която ми е предоставена от директора на болницата, но когато получа резултатите от моите органи, които съм изпратил, ще кажа цялата истина“, обясни Ананиев. \r\nТой посочи, че до петък хемодиализата в болницата си е работила съвсем нормално. „Даже за хората, които препратихме от Видин в Монтана и попаднаха в частния център, от ръководството ми е казано, че тези хора са гледани както трябва“, каза още министърът. Ананиев обясни, че парите, предвидени за видинската болница, са дадени септември. „Основното им разпределение е за провеждане политиката в хемодиализата – за купуване на уреди, за легла, за столове и др. Това е основен приоритет, защото знаем, че хемодиализата не е на добро равнище в страната. Имаме сигнали за подобни проблеми и в други болници и сме предложили увеличение на парите за тях. Над 2,5 млн. лв. за тази година са предвидени за хемодиализа\", каза още здравният министър. \r\nЦветилена СИМЕОНОВА", "date": "2018.10.04", "title": "Министър Кирил Ананиев: Над 2,5 млн. лв. сме предвидили за хемодиализа тази година"}
{"url": "http://www.focus-news.net/news/2018/10/04/2574578/plovdiv-pozharat-v-klinikata-po-urologiya-na-umbal-sveti-georgi-e-zapochnal-ot-uchebna-zala-za-studenti.html", "text": "Пожарът в Клиниката по урология на УМБАЛ „Свети Георги“ в Пловдив е започнал от Учебна зала, в която се обучават студенти. Това съобщи на брифинг проф. д-р Ангел Учиков, зам.-председател на съвета на директорите на болницата, предаде репортер на  Радио „Фокус”-Пловдив . Залата се намира на 9 етаж в сградата на лечебното заведение. Един коридор е опушен след инцидента, изгорели два дървени шкафа, стол и прозорец с ПВЦ дограма.  \r\nПожарът е бил локализиран в рамките на 10 минути, като в погасяването му са участвали дежурният лекар в клиниката и персонала там. Лекарят сам усетил дима и започнал да гаси огъня, заедно с дежурния персонал. Минути след това на място пристигнали и две пожарни. На помощ се притекла и охраната на болницата. По думите на проф. д-р Ангел Учиков, с категоричност обгазени пациенти няма. Те са били евакуирани незабавно, без да има нито един пострадал, като по-тежко болните са били изнесени с леглата си. Общо 52 пациенти са били евакуирани на първия етаж. В действителност в коридора на клиниката не е имало никакъв дим, той е бил само в кабинета. Във въпросния кабинет е имало занятия на студенти предния ден. Засега се предполага, че пожарът е възникнал от неизправност в елинсталацията, но това ще се разследва тепърва. Проф. Учиков каза още, че Пациентите са били върнати в клиниката след два часа. \r\nПрокуратурата се самосезира за инцидента. \r\nНачалникът на клиниката по урология към УМБАЛ „Свети Георги“ проф. Иван Дечев изказа публично поздравления за героизма и мъжеството на лекар специализанта д-р Тодор Горанов, който пръв себеотдайно започва да гаси пожара, избухнал тази нощ в клиниката. Според проф. Дечев лекари като д-р Горанов могат да бъдат пример във всяко едно отношение и те ще станат силни и в професията си. Той призна, че при такава ситуация се изисква самообладание и кураж. Д-р Горанов обясни, че дежурната сестра му е съобщила за проблема. Когато се е приближил към залата той е усетил силна миризма на пушек, топлина и задимяване. „Грабнах инстинктивно първия пожарогасител и започнах да гася”, каза д-р Горанов. По думите му паниката сред пациентите в Клиниката е била умерена и контролирана във времето. Пациентите са били евакуирани в срок, без да пострада нито един от тях. Няма и обгазени. \r\nЦветана ТОНЧЕВА", "date": "2018.10.04", "title": "Пловдив: Пожарът в Клиниката по урология на УМБАЛ „Свети Георги“ е започнал от учебна зала за студенти"}
{"url": "http://www.focus-news.net/news/2018/10/04/2574555/anton-kutev-bsp-sreshtata-s-maykite-na-detsa-s-uvrezhdaniya-e-shum-v-sistemata-i-nyama-da-pridvizhi-neshtata-napred-gerb-lazhat-i-budalkat-horata.html", "text": "Срещата с майките на деца с увреждания е шум в системата и няма да придвижи нещата напред - ГЕРБ лъжат и будалкат хората. Това каза заместник-председателят на ПГ на „БСП за България“ Антон Кутев по време на среща с протестиращите майки на деца с увреждания, предаде репортер на  Агенция „Фокус“ . По думите на Кутев такива срещи са правени, но нищо не се е променило, защото същите хора са били и там.  \r\n„Нямам съмнение в това, че министрите Бисер Петков и Ананиев имат желанието да свършат работата, но ви напомням, че министър Петков е министър от година и нещо. Проблемът стои от 7 години“, каза още Кутев и обвини депутатите от ГЕРБ. „Вие будалкате и лъжете хора, защото не излизат сроковете“, обърна се Антон Кутев към народните представители от ПГ на ГЕРБ. „Има Закон за личната помощ, изработен от екипа на омбудсмана, внесен от БСП и колегите от „Воля“. Има втори Закон за хората с увреждания. Има трети Закон за социалните услуги, който всички знаем, че е най-важният и той всъщност трябва да регламентира цялата система“, посочи Кутев. По думите му този закон обаче не е готов. „Сега питам как ви излиза сметката?“, коментира Кутев. „Вие няма да приемете  и Закона за личната помощ - по много причини, с най-разнообразни аргументи. Вие ключовият въпрос не може да го решите“, каза той и уточни, че вероятно няма да бъде приет и Законът за социалните услуги до края на годината. „Най-вероятно ще вкарате 150 млн. лв в бюджета, просто за да заглушите протестите и те няма да отидат там, където трябва“, заяви заместник-председателят на ПГ на „БСП за България“. \r\nДеница КИТАНОВА", "date": "2018.10.04", "title": "Антон Кутев, БСП: Срещата с майките на деца с увреждания е шум в системата и  няма да придвижи нещата напред - ГЕРБ лъжат и будалкат хората"}
{"url": "http://www.focus-news.net/news/2018/10/04/2574574/okrazhnata-prokuratura-vav-varna-shte-protestira-prisadata-na-varnenskiya-okrazhen-sad-po-deloto-za-hotel-veronika-pri-sabaryaneto-na-koyto-zaginaha-4-rabotnitsi.html", "text": "Протест срещу присъдата на Варненския окръжен съд, произнесена днес по делото за събарянето на хотел „Вероника“ в курорта Слънчев ден, ще внесе Окръжната прокуратура във Варна. Това съобщиха от пресцентъра на  Апелативна прокуратура – Варна . С обвинителен акт на съд бяха предадени седем отговорни лица за смъртта на работниците Борислав Стефанов, Манол Манолов, Тодор Тодоров и Йосиф Стефанов, участвали в събарянето на хотела.  \r\nСлед продължило 2 години разследване Окръжната прокуратура във Варна обвини седем души в независимо съпричиняване смъртта на 4 работници  лице поради немарливо изпълнение на строително-ремонтни работи - престъпление по член 123, ал. 3, предл. 2, във връзка с ал. 1 от Наказателния кодекс. Независимото съпричиняване е усложнен причинно-следствен процес, при който нарушението на всеки един от подсъдимите е предпоставка за нарушението на следващия в строителната верига. \r\nДнес Варненският окръжен съд произнесе само една ефективна присъда – за Георги Г. като фактически подизпълнител на „Бултранспорт груп“ ЕООД, като го осъди на 3 години лишаване от свобода ефективно при общ затворнически режим. Пламен Н. от фирма „Бултранспорт груп“ ЕООД, който е бил координатор по здравословни и безопасни условията на труд и отговорник на обект „Вероника“, получи условна присъда за срок от 3 години с 5-годишен изпитателен срок.  \r\nСтроителният надзорник Валентин П. от фирма „Инекс консулт“ ООД, консултант и изпълняващ строителния надзор и координатор по здравословни и безопасни условия на труд по договор, сключен между „Инекс консулт“ ООД като изпълнител и „Международен панаир Пловдив“ АД като възложител, беше оправдан. Оправдани от съда бяха и Мехнур М., технически ръководител на обекта от страна на строителя „Планекс“ ООД, експертката по строителен надзор Виолета Д. в „Инекс консулт“, инспекторът по здраве и безопасност в „Планекс“ ООД и координатор по здравословните и безопасни условия на труд Валентин Т, и Йовко Р., който набирал работници за събарянето на хотела.  \r\nТежката трудова злополука, отнела живота на четиримата работници след рухването на сградата, се случи на 8 април 2015 г. Като причина за смъртта им съдебномедицинската експертиза посочи тежки и несъвместими с живота травми, като смъртта е била неизбежна и е настъпила мигновено.  \r\nПротестът на Окръжната прокуратура във Варна ще бъде внесен чрез Варненския окръжен съд в Апелативния съд.", "date": "2018.10.04", "title": "Окръжната прокуратура във Варна ще протестира присъдата на Варненския окръжен съд по делото за хотел „Вероника“, при събарянето на който загинаха 4 работници"}
{"url": "http://www.focus-news.net/news/2018/10/04/2574581/kyustendil-namalyava-broyat-na-uchenitsite-v-nachalnoto-uchilishte-v-selo-razhdavitsa.html", "text": "Намалява броят на учениците в началното училище в село Раждавица. Това каза пред журналисти кметът на населеното място Стоян Ръждавички, предаде репортер на  Радио „Фокус” – Кюстендил . По думите на кмета от началото на новата учебна  година  в Начално училище „Св.св. Кирил и Методи” има отлив на деца. Според него децата се записват да учат в Основно училище „Христо Ботев” в Невестино. „Директорът на училището имаше разговори с мен, тя е обезпокоена от случващото се с децата. Родителите въпреки, че ползват социалните услуги на Община Кюстендил, записват децата си в училище от друга община. Имахме разговори и с общинското ръководство, но не е в техните възможности да спрат процеса”, каза Стоян Ръждавички. В училището в село Раждавица се провежда обучение до 4 клас, а за образователната услуга и за материалната база не се плаща нищо, децата са от крайно бедни семейства. За тях е подсигурен пансион, храна – сутрин, обяд и вечеря. \r\nВенцеслав ИЛЧЕВ", "date": "2018.10.04", "title": "Кюстендил: Намалява броят на учениците в началното училище в село Раждавица"}
{"url": "http://www.focus-news.net/news/2018/10/04/2574583/kyustendil-detskiyat-otdel-na-regionalnata-biblioteka-organizira-sedmitsa-na-chetenoto.html", "text": "Детският отдел на Регионалната библиотека в Кюстендил организира Седмица на четеното. Това съобщи пред журналисти библиотекарят в отдела Галя Симеонова, предаде репортер на  Радио „Фокус” – Кюстендил . Инициативата е съвместна с Министерството на образованието и науката и ще се проведе в края на месеца, между 22 и 26 октомври. Това ще бъде нейното трето издание. Целта е да се насърчи  четенето при децата.  \r\n„Вече имаме записани групи деца от детски градини „Еделвайс”, „Славейче” и„Май”. В отдела се подготвяме за инициативата, децата  ще правят картинни книжки и пана”, каза Галя Симеонова. Детския библиотечен отдел в Кюстендил разполага с 41000 тома детска литература от всички жанрове. По думите й през летните месеци двата рафта с произведения на Иван Вазов са били празни, защото интересът към тях е бил много голям. Предпочитани заглавия от младите читатели са „Патиланско царство”от Ангел Каралийчев и „Хвърчащата класна стая” от Ерих Кестнер. \r\nВенцеслав ИЛЧЕВ", "date": "2018.10.04", "title": "Кюстендил: Детският отдел на Регионалната библиотека организира Седмица на четеното"}
{"url": "http://www.focus-news.net/news/2018/10/04/2574582/ministar-kiril-ananiev-prez-2019-g-i-2020-g-shte-prodalzhim-da-uvelichavame-dohodite-v-tsentrovete-za-speshna-meditsinska-pomosht.html", "text": "През 2019 г. и 2020 г. ще продължим да увеличаваме доходите в центровете за спешна медицинска помощ. Това каза министърът на здравеопазването Кирил Ананиев на изслушване по време на парламентарната здравна комисия, предаде репортер на  Агенция „Фокус“ . „По бюджета на Министерството за здравеопазването за 2018 г. са предвидени средства за персонала в центровете за спешна медицинска помощ в размер 16,8 млн. лв. Осигурени са допълнително и 8 млн. лв.“, каза още здравният министър и посочи, че в резултат на това ще се постигне увеличение на възнаграждението на работещите там с 8% спрямо миналата година.  \r\n„За 2019 г. средносрочната програма по отношение на доходите в тези центрове е да продължим да ги увеличаваме. Това ще стане както и през следващата, така и през 2020 г. Целта е осигуряване на устойчиво развитие на човешките ресурси в центровете за спешна медицинска помощ“, каза още Ананиев и посочи, че ще има увеличение и на допълнителните възнаграждения за положен нощен труд. \r\nЦветилена СИМЕОНОВА", "date": "2018.10.04", "title": "Министър Кирил Ананиев: През 2019 г. и 2020 г. ще продължим да увеличаваме доходите в центровете за спешна медицинска помощ"}
{"url": "http://www.focus-news.net/news/2018/10/04/2574580/a1-on-makedoniya-spored-zoran-zaev-iskaniyata-na-vmro-dpmne-sa-absolyutno-nepriemlivi.html", "text": "Исканията на ВМРО-ДПМНЕ за създаване на служебно правителство 100 дни преди предсрочните парламентарни избори, за назначаването на нов главен прокурор и формирането на анкетна комисия, която да разследва нарушенията на референдума, са абсолютно неприемливи. Това подчерта премиерът на Македония Зоран Заев от Охрид, предава скопската електронна медия  A1 On . \r\n„Няма причина, нито необходимост да се обсъждат такива неща. Самите институции са направили своите коментари. Да се изисква комисия, която ще провери дали референдумът е бил законно проведен, дали е имало нарушения и други подобни в случаите, при условие, че председателят на Държавната избирателна комисия (ДИК) е от ВМРО-ДПМНЕ, и когато в Административния съд няма промяна на нито един член, само по себе си говори какво всъщност се изисква“, подчерта Заев. \r\nЛидерът на СДСМ увери, че остава на позицията в следващите дни да се обсъди с депутати в парламента възможността за събиране на парламентарно мнозинство за конституционни промени – съгласно думите му в една приятна, нормална и отговорна атмосфера. \r\n„Вярваме, че ще имаме резултат до края на седмицата или в началото на следващата. Около 10 октомври... трябва да информиране обществеността какви са следващите стъпки. Надявам се, че ще имаме възможността да обявим, че е осигурено необходимото мнозинство от две трети“, призна Заев. Тереза Герова", "date": "2018.10.04", "title": "A1 On (Македония): Според Зоран Заев исканията на ВМРО-ДПМНЕ са абсолютно неприемливи"}
{"url": "http://www.focus-news.net/news/2018/10/04/2574579/vitseprezidentat-iliyana-yotova-razgovarya-s-predstaviteli-na-balgarskite-obshtnosti-i-kmetovete-na-sela-ot-bolgradskiya-rayon.html", "text": "На среща в селата Бановка и Криничное вицепрезидентът Илияна Йотова разговаря с представители на българските общности и кметове на български села от Болградския район. Във водената от Илияна Йотова делегация участват представители на бесарабските българи в България. Това съобщиха от  прессекретариата на президента на Република България .  \r\n„За първи път държавник на такова високо ниво идва при нас и иска да чуе проблемите ни“, отбелязаха хората. Те се обявиха за по-здрави и ефективни връзки с българската държава, за да може по-категорично българските общности в Украйна да отстояват правата си. \r\nНа срещите си с вицепрезидента сънародниците ни отново поставиха въпросите за административно-териториалната реформа, която заплашва да размие компактността на българското етническо население, и законът за езика, който крие опасност от ограничаване на изучаването на българския език. Вицепрезидентът бе категорична, че на всички нива на контакти между България и Украйна тези въпроси ще бъдат дискутирани. \r\nЖителите на селата ревностно пазят българските си корени. Гордеят се с богати етнографски музеи, които разказват 200-годишната история на бесарабските българи, читалища, културни центрове. Представителите на българските общности изразиха голямо желание да посещават по-често родината на своите деди. С хубавата българска поговорка „Докато езикът е жив, народ не умира“ бе посрещната вицепрезидентът в село Криничное. Там Илияна Йотова положи цветя пред кръста, изграден в знак на почит към българите преселници в Бесарабия. \r\nВицепрезидентът е на посещение в Украйна за срещи с наши сънародници. Предстоят разговори на Илияна Йотова в село Лошчиновка и град Измаил. Утре вицепрезидентът ще приветства ръководството, преподавателите и учениците в Болградската гимназия „Г. С. Раковски“ по повод 160-годишнината от основаването на учебното заведение.", "date": "2018.10.04", "title": "Вицепрезидентът Илияна Йотова разговаря с представители на българските общности и кметовете на села от Болградския район"}
{"url": "http://www.focus-news.net/news/2018/10/04/2574586/prezidentat-rumen-radev-udostoi-s-orden-sv-sv-kiril-i-metodiy-parva-stepen-iztaknatiya-uchen-i-prepodavatel-prof-d-r-zhak-manyan.html", "text": "Усилията на проф. д-р Жак Манян дадоха голям импулс за засилване на връзките между България и Франция в областта на медицината, образованието и науката. Със своята дейност той доказа, че хуманизмът няма граници. Това заяви президентът Румен Радев на церемония в Гербовата зала на „Дондуков“ 2, на която връчи орден „Св. Св. Кирил и Методий“ първа степен на проф. д-р Жак Манян – виден учен, преподавател и изтъкнат отолог и невроотолог в световен мащаб, съобщиха от  прессекретариата на държавния глава .  \r\nПроф. д-р Манян е основател на специалността невроотология. През годините развива своята академична и клинична дейност в Марсилия, Франция. У нас е организирал и участвал в множество научно-практически курсове, което е дало възможност за обучение, усъвършенстване и осъвременяване на оперативните умения на десетки български лекари оториноларинголози.  \r\nПри връчването на държавното отличие президентът Румен Радев изказа благодарност за усилията и всеотдайността, с които видният френски учен е работил за повишаването на квалификацията на нашите медици. Връчването на това държавно отличие е само едно от признанията за цялостната дейност на проф. Манян за повишаването на подготовката на българските лекари и за въвеждането у нас на европейски и световни стандарти в тази специфична област на медицината, заяви държавният глава.  \r\nПрезидентът Радев открои заслугите на проф. Манян за възстановяването на Балканското дружество по оториноларингология, хирургия на глава и шия, както и за учредяването на „Черноморско дружество по отология“. „Благодаря Ви за подкрепата за нашите лекари, за утвърждаване на връзките между България и Франция в областта на медицината, науката и образованието“, заяви Румен Радев.  \r\n„За мен е голяма гордост да получа този орден, гордея се и с моите български приятели оториноларинголози“, заяви проф. Манян. По думите му, след като с колегите си в България са дали тласък на развитието на отологията и невроотологията, страната ни се е превърнала в  лидер в тази област сред страните на Балканите и Черноморския регион. С голямо удоволствие ще помагам и занапред за развитието на медицината в България, заяви проф. Манян.", "date": "2018.10.04", "title": "Президентът Румен Радев удостои с орден „Св. Св. Кирил и Методий“ първа степен изтъкнатия учен и преподавател проф. д-р Жак Манян"}
{"url": "http://www.focus-news.net/news/2018/10/04/2574585/dzheyms-matis-sasht-shte-predadat-na-nato-vazmozhnostite-si-za-vodene-na-kibernetichna-voyna.html", "text": "САЩ ще споделят с НАТО способностите си за водене на кибернетична война. Това заяви американският министър на отбраната Джеймс Матис, предава  AFP , като припомня, че по-рано в четвъртък Москва бе обвинена за предполагаема хакерска атака срещу Организацията за забрана на химическите оръжия (ОЗХО). \r\nМатис заяви, че опитът за атака срещу ОЗХО са доказателство за това как кибернетичните атаки стават „по-чести, по-сложни и ... по-разрушителни\". \r\nНидерландските власти съобщиха, че са осуетили руска кибератака срещу ОЗХО в Хага през месец април и са изгонили от страната четирима „агенти“ на Москва. Самоличността им бе обявена публично и бе подчертано, че операцията им е наредена от ГРУ.  \r\n„Нидерландското правителство смята, че действията на тези разузнавачи е изключително тревожно\", заяви пресконференция холандският министър на отбраната Анк Бийлевелд, като подчерта, че „обикновено не разкриваме такъв вид контраразузнавателни операции“. В действията на нидерландските служби по осуетяването на хакерската атака съдействие е оказала и Великобритания. След това бе съобщено, че Министерството на външните работи на Нидерландия е привикало руския посланик в страната за обяснения.  \r\nПоследваха и официални изявления. Министър-председателят на Великобритания Тереза Мей и нидерландският й колега Марк Рюте обвиниха ГРУ на Руската федерация в подкопаване на глобалните ценности. „Опитът за получаване на достъп до системата за сигурност на международна организация, работеща за отстраняване на химическите оръжия в света, демонстрира пренебрегването от страна на ГРУ на глобални ценности и правила, които поддръжат сигурността ни“, бе подчертано в съвместно изявление на лидерите на двете страни.  \r\nГенералният секретар на НАТО Йенс Столтенберг предупреди Москва да спре с „безразсъдното\" си поведение. „Русия трябва да спре с безразсъдния си модел на поведение, включително използването на сила срещу своите съседи, опит за намеса в изборните процеси и широко разпространени кампании за дезинформация\", предупреди норвежкият политик. \r\nСтолтенберг добави, че НАТО напълно подкрепя действията, насочени към изобличаване на руската роля в международната кибервойна – обвинение, което отправиха Великобритания и Австралия.  Тереза Герова", "date": "2018.10.04", "title": "Джеймс Матис: САЩ ще предадат на НАТО възможностите си за водене на кибернетична война"}
{"url": "http://www.focus-news.net/news/2018/10/04/2574587/kyustendil-ot-nachaloto-na-septemvri-v-regionalnata-direktsiya-inspektsiya-po-truda-sa-izdadeni-324-ednodnevni-dogovora-na-zemedelski-proizvoditeli.html", "text": "От началото на месец септември в Инспекцията по труда в Кюстендил са издадени 324 еднодневни договора на земеделски производители. Това съобщи пред журналисти Валентин Златински, директор на регионална дирекция „Инспекция по труда” – Кюстендил, предаде репортер на  Радио „Фокус” – Кюстендил . Еднодневните трудови договори се издават за дейности по прибиране на селскостопанска продукция. Най-много са издадени за прибиране на  картофи – 213, 55 са за ябълки, 27 еднодневни трудови договора са  за слива, а 29  за пипер. Еднодневните договори бяха въведени през месец юли 2015 година с цел създаване на възможност за по-лесно наемане и по-голяма мобилност на работници за краткотрайна сезонна селскостопанска работа и изсветляване на работната сила в земеделието. Наетите по силата на договор по чл. 114а от Кодекса на труда се осигуряват за пенсия и  не губят правата си на социално подпомагане и обезщетения за безработица. \r\nВенцеслав ИЛЧЕВ", "date": "2018.10.04", "title": "Кюстендил: От началото на септември в регионалната дирекция „Инспекция по труда” са издадени 324 еднодневни договора на земеделски производители"}
{"url": "http://www.focus-news.net/news/2018/10/04/2574589/sport-ronaldo-nyama-da-igrae-za-portugaliya-do-kraya-na-godinata.html", "text": "Нападателят на Ювентус Кристиано Роналдо няма да играе за Португалия до края на годината, съобщи “О Жого”.   \r\nСпоред изданието капитанът на португалския национален отбор е помолил селекционера Фернандо Сантош да не му праща повиквателни за предстоящите мачове в Лигата на нациите през октомври и ноември. Роналдо е изтъкнал като мотив желанието си да се адаптира по-бързо към новия си клуб Ювентус. \r\nВенцислав ДРАГОМАНОВ", "date": "2018.10.04", "title": "Спорт: Роналдо няма да играе за Португалия до края на годината"}
{"url": "http://www.focus-news.net/news/2018/10/04/2574588/haskovo-17-obshtinski-savetnitsi-glasuvaha-protiv-naznachavaneto-na-personal-za-priyuta-za-kucheta-i-ostaviha-bez-sredstva-za-materiali-obshtinsko-predpriyatie-ekoprogres.html", "text": "17 общински съветници гласуваха против назначаването на персонал за общинския приют за безстопанствени животни. Това стана на заседанието на Общински съвет Хасково проведено в петък 28 септември, съобщиха от пресцентъра на  Община Хасково . Против приюта са гласували съветниците от ГЕРБ. От „Коалиция за Хасково“ против  гласува Соня Боева, отрицателен вот дадоха от „Българе“, така също Марин Пантов от „Народен съюз, ВМРО-БНД, БДЦ“ и от „Сряда 7“.   \r\nС въздържал се гласуваха – Димитър Траянов от ГЕРБ, Александър Калемджиев от „Народен съюз, ВМРО-БНД, БДЦ“ и независимият съветник Албен Манджуков. \r\nСъс „За“ гласуваха  съветниците от „Коалициа за Хасково“ . Така също Съветниците от ДПС. Решението подкрепиха още съветниците от „Реформаторски блок“, БСП, както и независимият съветник Еркант Раиф. \r\nСъс 17 гласа за, 17 против и 3 въздържали се Общински съвет Хасково отхвърли предложението за промяна на структурата и средногодишната численост на персонала на ОП „Екопрогрес“. \r\nЗа да бъде издадено положително становище за функционирането на приюта от ОД на Безопасност на храните задължително има съгласувана технологична схема за дейността на приюта за безстопанствени животни при община Хасково, в която относно персонала е записано, че трябва да има управител, ветеринарен лекар, работници и хигиенисти, които да са ангажирани със залавянето, настаняването, освобождаването по местообитание хранене на животните и хигиена на обекта. Има необходими изисквания към персонала в приюта, той трябва да премине специално обучение и да притежава необходимите удостоверения /като „ Удостоверение за правоспособност за водач на превозни средства и придружители на животни“, получава се от ОД на БХ Хасково, „ Лице за превоз на животни за кратки пътувания“, получава се на базата на протокол за одобрение на превозно средство за превоз на животни от ОД на БХ, удостоверение за регистрация на ветеринарен лекар, получава се от ОД на БХ Хасково, удостоверение за членство в БВС на ветеринарния лекар, издава се от Областната колегия на БВС Хасково, Удостоверение за хуманно отношение към животните по време на транспорт издава се от ВУЗ по Ветеринарна медицина, Удостоверение за защита и хуманно отношение към животните отглеждани в приюти, хотели и зоомагазини, издава се от ВУЗ по ветеринарна медицина. \r\nОД на БАБХ вече са издали становище, че проектната документация на обекта отговаря на ветериранно-медицинските изисквания.  \r\nНеобходими са средства за дооборудване на операционната в приюта, за закупуване на лекарства и консумативи и инструменти. Така също на храна за животните. \r\nОбщинските съветници  не одобриха и промяна на бюджета на Община Хасково в дела за местните дейности за 2018 година съгласно Приложение 2. Това означава, че те не одобриха корекция в бюджета на Общинското предприятие „Екопрогрес“, според която се определяха средства за резервни части и електрически материали за осветление на улици и площади, за закупуването на 500 тона асфалт, закупуване на плочки и бордюри, на бетонови разтвори и строителни материали, материали за спортните бази, горива за чистотата и смазочни материали услуги за поддръжка на съоръжения. \r\nНай-големият отхвърлен разход от Общинския съвет е за полагане на пътна маркировка, демаркиране и пътни знаци. Средствата са за обезпечаване на обявена обществена поръчка с вече избран изпълнител за срок от две години. \r\nНеобходимите средства на ОП „Екопрогрес“ в размер на 350 хиляди лева, кмета Добри Беливанов предложи да бъдат осигурени от намалението на капиталовата програма. Това са средствата определени за изграждането на видеонаблюдение в Хасково. То се изгражда но за далеч, по малка сума под прага на изискуемата за провеждане на Обществена поръчка. Сключен е договор за наем на техника с русенска фирма, която се ангажира до края на годината да монтира 90 камери за видеонаблюдение. Вече са монтирани първите 29. Има изграден център за видеонаблюдение в сградата на Общинска администрация. Изображения от камерите вече се предоставят на Полицията, ще бъде изградено трасе за доставка на сигнала и в управлението на МВР.   \r\nПротив увеличение на бюджета на ОП“ Екопрогрес“, което би позволило на  предприятието да работи до края на годината бяха съветниците от ГЕРБ. Така също с „Против“  гласуваха съветниците от „Българе“, „Народен съюз, МВРО-БНД, БДЦ, както и от  „Сряда 7“. Така с 19 гласа „против“, 10 „въздържал се“ и 9 „за“ общинското предприятие е оставено без средства за дейността си.  \r\nПрипомням, че в началото на годината при приемането на Бюджета на Общината от Общински съвет бюджета на общинското предприятие бе намален немотивирано с 380 хиляди  лева, което е със 168 хиляди по-малко от бюджета за 2017 година.  Искането за увеличение на бюджета спрямо 2017 година се дължи на нарастването на средствата за заплати, обезщетения и осигуровки в резултат на увеличението на минималната работна заплата за страната. Освен това има многократни предписания от ОД на Полицията за несъответствие на хоризонтална и вертикална пътна маркировка", "date": "2018.10.04", "title": "Хасково: 17 общински съветници гласуваха против назначаването на персонал за приюта за кучета и оставиха без средства за материали Общинско предприятие „Екопрогрес“"}
{"url": "http://www.focus-news.net/news/2018/10/04/2574592/pazardzhik-novi-25-uchenitsi-stanaha-chast-ot-dualnoto-obuchenie-na-asarel-medet-ad.html", "text": "25 възпитаници на Професионалната гимназия по индустриални технологии, мениджмънт и туризъм в Панагюрище вече са най-младите кадри в екипа на „Асарел-Медет“ АД, след като подписаха своите трудови договори по програмата за дуално обучение в дружеството, съобщиха от  Пресцентъра на компанията . Това са учениците от 1 клас, които се обучават по специалностите „Минна електромеханика“, „Обогатителни, преработващи и рециклационни технологии“ и „Пътно-строителна техника”. В първия си работен ден момчетата и момичетата бяха приветствани от ръководител отдел „Комуникации“ Ана Финджикова и директор „Човешки ресурси“ Цвета Величкова, които им пожелаха много здраве, мотивация за развитие и успехи. След като се запознаха с историята на компанията, учениците направиха обиколка в производствените цехове и запечатаха впечатленията си в десетки снимки и селфита. Това е вторият випуск от дуалното обучение на панагюрската професионална гимназия, който става част от екипа на „Асарел-Медет“АД. Работните места и учебните зали, където ще се обучават новите младежи от програмата за дуално обучение, се намират в Обогатителна фабрика „Асарел“ и в Централна ремонтна база. С всички единадесетокласници бяха сключени трудови договори с регламентирано възнаграждение при 7-часов работен ден при два работни дни седмично. Учениците получават още работно облекло, допълнителни фирмени обучения, карти за безплатно пътуване и за безплатна храна, както и доплащания за празници в зависимост от постигнатия успех в училище. \r\nПаралелно с новите единадесетокласници, обучението си продължават и 28-те ученици от 12. клас от специалностите „Добивни и строителни минни технологии“, „Обогатителни и преработващи рециклационни технологии“ и „Автотранспортна техника“. Те са част от екипа на „Асарел-Медет“ АД от 2017 г., но тяхното обучение в реална работна среда вече е по три дни седмично. Така общо 53-ма ученици от 11. и 12. клас са част от екипа на компанията и се обучават под ръководството на определените наставници и учителите си по практика. Дванадесетокласниците от минните паралелки посрещнаха новата си учебна година с добра новина. Съгласно вътрешните правила, всички, които в 11.клас покриха фирмените изисквания за добър успех в училище, сега получиха допълнително увеличение на възнагражденията си. Това е атестат за високата мотивация на учениците и отлична оценка за първата година от реализацията на този проект в дружеството. Заедно с другите предприятия от общината, „Асарел-Медет“АД си партнира с панагюрската професионална гимназия от 2014 година, когато беше обявен първият прием на ученици по специалности с дуална форма на обучение. Тогава тази инициатива беше подета от покойния председател на Надзорния съвет на „Асарел-Медет“АД и дългогодишен ръководител на Българската минно-геоложка камара проф. д-р Лъчезар Цоцорков. Според редица институции създаденият тук модел е не само сред първите, но и сред  най-успешните в страната. Програмата за дуално обучение показва как доброто партньорство между професионалната гимназия, местния бизнес и общинската администрация може да създава все по-добри възможности за обучение и бъдещо кариерно развитие на младите хора в Панагюрище.", "date": "2018.10.04", "title": "Пазарджик: Нови 25 ученици станаха част от дуалното обучение на „Асарел-Медет“ АД"}
{"url": "http://www.focus-news.net/news/2018/10/04/2574591/v-bryuksel-beshe-podpisan-memorandum-za-sazdavaneto-na-mnogonatsionalna-programa-za-podgotovka-na-aviatsiyata-za-spetsialni-operatsii.html", "text": "Меморандум за разбирателство между министерствата на отбраната на България, Словения, Унгария и Хърватска за създаването на Многонационална програма за подготовка на авиацията за специални операции беше подписан днес, 4 октомври, в Брюксел в рамките на срещата на министрите на отбраната на страните-членки на НАТО. Това съобщиха от пресцентъра на  Министерство на отбраната . От българска страна документът беше подписан от заместник-министъра на отбраната Атанас Запрянов, който участва в двудневния форум. \r\nИзграждането на център за обща подготовка на авиационните формирования за специални операции на четирите държави ще оптимизира разходите за обучение на екипажите и ще унифицира тяхната подготовка по стандартите на НАТО. \r\nВторият ден от срещата на министрите на отбраната на страните-членки на НАТО в Брюксел продължи със заседание на Северноатлантическия съвет с участието на върховния представител на ЕС по външни работи и политика за сигурност Федерика Могерини и министрите на отбраната на Финландия и Швеция. В рамките на заседанието бяха обсъдени въпроси, свързани със сътрудничество между НАТО и ЕС.  \r\nСрещата завърши със сесия във формат „29“, посветена на възпиращия и отбранителен потенциал на НАТО.", "date": "2018.10.04", "title": "В Брюксел беше подписан меморандум за създаването на Многонационална програма за подготовка на авиацията за специални операции"}
{"url": "http://www.focus-news.net/news/2018/10/04/2574590/spetsializiranata-prokuratura-i-gdbop-proveryavat-spetsializirani-bolnitsi-za-lechenie-na-onkobolni-za-zloupotrebi-s-medikamenti-za-lechenie-na-rakovo-bolni.html", "text": "Специализираната прокуратура и ГДБОП започнаха проверки в две специализирани болници за онкологично лечение. Това съобщиха от пресцентъра на  Прокуратурата на Република България . Предмет на проверките са данни за извършвани злоупотреби с медикаменти за лечение на раково болни. \r\nПроверяват се документация, доставки, наличности и приложения на скъпо струващи лекарства за терапия и профилактика. Специализираната прокуратура ще предостави информация за резултатите от проверките след тяхното приключване.", "date": "2018.10.04", "title": "Специализираната прокуратура и ГДБОП проверяват специализирани болници за лечение на онкоболни за злоупотреби с медикаменти за лечение на раково болни"}
{"url": "http://www.focus-news.net/news/2018/10/04/2574560/d-r-hasan-ademov-dps-tsyaloto-pravitelstvo-tryabva-da-angazhira-podkrepa-na-litsata-s-uvrezhdaniya-ne-samo-v-ramkite-na-150-mln-lv-a-da-pomogne-za-reshavaneto-na-problemite.html", "text": "Цялото правителство трябва да ангажира подкрепа на лицата с увреждания - не само в рамките на 150 млн. лв, а да помогне за решаването на проблемите. Това каза председателят на Социална комисия и депутат от ДПС д-р Хасан Адемов  по време на среща с протестиращите майки на деца с увреждания, предаде репортер на  Агенция „Фокус“ . Адемов заяви, че отделно министерство няма да се справи с проблема. „На първо място трябва тук днес, сега да кажем кога Законът за хората с увреждания ще влезе в Народното събрание, за да може заедно със Закона за личната помощ да бъде гледан в комисиите в Народното събрание“, каза още д-р Адемов. Той заяви, че е постигнатото съгласие в по-голямата част от текстовете, заложени в трите закона, но се е стигнало до напрежение тъй като след съгласувателната процедура се е оказало, че приетото в работните групи не е съгласувано с отделните министерства. Той разкритикува и Министерство на финансите, защото не е отчело този факт, а негови представители са присъствали в работните групи.  \r\nДеница КИТАНОВА", "date": "2018.10.04", "title": "Д-р Хасан Адемов, ДПС: Цялото правителство трябва да ангажира подкрепа на лицата с увреждания - не само в рамките на 150 млн. лв, а да помогне за решаването на проблемите"}
{"url": "http://www.focus-news.net/news/2018/10/04/2574593/rusiya-otnovo-e-glaven-zapodozryan-v-kiberataka-obzor.html", "text": "Русия отново се оказа в положение на главен заподозрян за кибератаката – този път срещу Организацията за забрана на химически оръжия (ОЗХО), която по-рано през годината бе включена в разследването на предполагаемото отравяне на бившия офицер от Главното разузнавателно управление (ГРУ) Сергей Скрипал и дъщеря му Юлия в британския град Солзбъри.  \r\nНидерландските власти съобщиха, че са осуетили руска кибератака срещу ОЗХО в Хага през месец април и са изгонили от страната четирима „агенти“ на Москва. Самоличността им бе обявена публично и бе подчертано, че операцията им е наредена от Главното разузнавателно управление (ГРУ) на Генералния щаб на Въоръжените сили на Руската федерация. \r\n„Нидерландското правителство смята, че действията на тези разузнавачи е изключително тревожно\", заяви пресконференция холандският министър на отбраната Анк Бийлевелд, като подчерта, че „обикновено не разкриваме такъв вид контраразузнавателни операции“. В действията на нидерландските служби по осуетяването на хакерската атака съдействие е оказала и Великобритания. След това бе съобщено, че Министерството на външните работи на Нидерландия е привикало руския посланик в страната за обяснения.  \r\nПоследваха и официални изявления.  Министър-председателят на Великобритания Тереза Мей и нидерландският й колега Марк Рюте  обвиниха ГРУ на Руската федерация в подкопаване на глобалните ценности. „Опитът за получаване на достъп до системата за сигурност на международна организация, работеща за отстраняване на химическите оръжия в света, демонстрира пренебрегването от страна на ГРУ на глобални ценности и правила, които поддръжат сигурността ни“, бе подчертано в съвместно изявление на лидерите на двете страни.  Генералният секретар на НАТО Йенс Столтенберг  предупреди Москва да спре с „безразсъдното\" си поведение. „Русия трябва да спре с безразсъдния си модел на поведение, включително използването на сила срещу своите съседи, опит за намеса в изборните процеси и широко разпространени кампании за дезинформация\", предупреди норвежкият политик. \r\nСтолтенберг добави, че НАТО напълно подкрепя действията, насочени към изобличаване на руската роля в международната кибервойна – обвинение, което отправиха Великобритания и Австралия.  Европейският съюз  също осъди „четвъртата кампания на Москва за кибернетично разследване“. Председателят на Европейската комисия Жан-Клод Юнкер, председателят на Европейския съвет Доналд Туск и Върховният представител на ЕС по външните въпроси и политиката за сигурност Федерика Могерини осъдиха предполагаемия „опит на Русия да подкопае целостта на ОЗХО\". \r\nМеждувременно американският министър на отбраната Джеймс Матис обяви, че  САЩ ще споделят с НАТО способностите си за водене на кибернетична война. Матис подчерта, че опитът за атака срещу ОЗХО са доказателство за това как кибернетичните атаки стават „по-чести, по-сложни и... по-разрушителни\". \r\nОфициална Москва за късня с отговора си.  Министерството на външните работи на Руската федерация  определи като „шпиономания“ обвиненията на Нидерландия за предполагаема хакерска атака на Москва срещу ОЗХО. \r\nИзявление бе направено и от посолството на Руската федерация в Лондон, което определи като „груба дезинформация“ изявление на британския министър на външните работи Джереми Хънт, съгласно което Главното разузнавателно управление (ГРУ) на Генералния щаб на Въоръжените сили на страната са организирали серия кибератаки срещу политически институти, бизнес, медийни и спортни организации в цял свят. \r\n„Подобни изявления от Форийн офис са груба дезинформация на британското и глобалното обществено мнение. Това беотговорно изявление вече традиционно не е подкрепено с никакви доказателства и е още един елемент на антируската кампания, водена от британското правителство. Всъщност, то едва ли съвпадна случайно със срещата на министрите на отбраната на страните от НАТО в Брюксел и с обявяването на създаването на киберподразделения във въоръжените сили на редица западни държави“, подчерта прессекретарят на руското посолство в Обединеното кралство. \r\nТой напомни, че по време на визитата на бившия първи дипломат на Лондон Борис Джонсън в Москва през декември 2017 г. руският му колега Сергей Лавров е уверил, че „Москва е готова да организира консултации на есперти“, в случай на възникване на каквито и да било въпроси, свързани с киберсигурността. Лондон обаче е отказал подобен диалог.  \r\nИ докато ЕС размахва пръст на Кремъл, а той на свой ред се опитваше да опровергае поредните обвинения за кибератаки от страна на Русия,  Канада  също обяви, че е станала жертва на действията на хакерите на Москва. По всичко изглежда, че скандалът около поредният случай на предполагаемо киберпрестъпление тепърва ще се разгори. Тереза Герова", "date": "2018.10.04", "title": "Русия отново е главен заподозрян в кибератака (ОБЗОР)"}
{"url": "http://www.focus-news.net/news/2018/10/04/2574594/georgi-bozhev-obshtinsko-predpriyatie-zooveterinaren-kompleks-plovdiv-obshtinskiyat-priyut-ima-veche-3-spetsializirani-kletki-za-bebeta-kucheta-v-nay-ranna-vazrast.html", "text": "Общинският приют има вече 3 специализирани клетки за бебета-кучета в най-ранна възраст. Това каза пред журналисти Георги Божев, директор на Общинско предприятие „Зооветеринарен комплекс“ – Пловдив, по време на финалното събитие на кампанията „Месец в помощ на животните и хората, които ги обичат“, предаде репортер на  Радио „Фокус“-Пловдив . Кампанията се проведе в рамките на месец, а днес организаторите бяха предвидили редица изненади на посетителите, сред тях изложби, облагородяване и довършване на клетките за малките животни. „Целта е млади хора да се грижат и да обичат за животните от най-ранна възраст“, каза още Божев. Участие взеха децата от ОУ „Яне Сандански“, от Сценични кадри, които рисуваха приюта. За първа година участваха и учениците от Професионална гимназия по облекло „Ана Май“ , а за втора година- майките и децата със специални потребности.   \r\nПо думите на Божев за първа година с една от националните телевизии е подготвен филм за дейността на приюта. „С него искаме да показваме нашата дейност, как сме водеща организация в тази област в цялата страна“, добави още той. По думите му бюджетът на приюта е достатъчен. Той благодари на Община Пловдив за това, че за първи път са предвидени 60 000 лева за придобиване на дълготрайни материални активи, които до Нова година ще бъдат усвоени за най-належащите нужди. В момента е приюта има 85 кучета, което е максималният му капацитет. Над 50 % от него е зает от конфискуваните кучета от породата „питбул“, които втора година се отглеждат там и стоят като веществено доказателство по съдебно дело за участието им в бой. Разходите за тях са за сметка на Община Пловдив, като към края на септември са похарчени 180 000 лева. Съгласно решение на Общински съвет-Пловдив се отпуска на всяко куче по 6 лева на ден.  \r\n„Делото мина на първа инстанция, има произнесена присъда, но не са написани мотивите. Има внесени жалби от собствениците и се очаква решението на Окръжен съд“, каза Божев. По думите му животните не създават проблеми, тъй като се отглеждат в отделни клетки. Той добави, че тази година има по-голям интерес към осиновяването и това е благодарение на кампаниите, които се организират. До момента са осиновени 78 кучета и вероятно до края на годината броят им ще достигне до 130. Тенденцията е запазване броя на бездомните животни. През есенно-зимния период се наблюдава увеличение на популацията на бездомните кучета. По време на събитието бе оповестено също, че малко над 8 000 са бездомните котки, а над 700 са бездомните кучета в града, като броят им плавно намалява. Това се дължи на системната дейност на работещите в приюта. За намаляване на популацията на най-вече кварталните котки помагат над 250 души зоодоброволци. Благодарение на тях, на работещите в приюта и на няколко неправителствени организации, които се занимават с улов на бездомни котки, над 2000 котки се кастрират в Пловдив на година. \r\nМария РУСЕВА", "date": "2018.10.04", "title": "Георги Божев, Общинско предприятие „Зооветеринарен комплекс“ – Пловдив: Общинският приют има вече 3 специализирани клетки за бебета-кучета в най-ранна възраст"}
{"url": "http://www.focus-news.net/news/2018/10/04/2574595/sluzhiteli-po-kontrola-po-opazvane-na-gorskite-teritorii-v-iag-sa-zadarzhali-nad-10-kubika-darvesina-dve-prevozni-sredstva-i-dve-gorski-marki.html", "text": "От началото на настоящата седмица, екипи от Изпълнителна агенция по горите са извършили проверки на територията на Регионална дирекция по горите – Берковица. Това съобщиха от пресцентъра на  Изпълнителна агенция по горите . \r\nВ землището на с. Горна Бела речка, общ. Вършец е задържан товарен автомобил, транспортиращ 6 кубика  дърва за огрев,  немаркирани и без документ, доказващ законния им произход. Установено е, че същите са добити в близост до мястото на задържане на автомобила, като в района са открити още 3 кубика незаконно отсечена дървесина. Извикана е дежурна група от РУ на МВР гр. Вършец за съдействие и разследване. От служителите на МВР са взети сравнителни материали от камиона и отсечените пъни (шайби)  за нуждите на досъдебното производство.  Проверяващите са задържали товарния автомобил и дървесината, както и преотстъпена контролна горска марка. \r\nПри акция срещу системни нарушители, извършена от служители в дирекция „Контрол по опазването на горските територии“ в ИАГ на територията на Държавно горско стопанство - Видин, в землищата на с. Буковец и с. Търняне е задържано моторно превозно средство с фалшиви номера, натоварено с 1,5 кубика незаконно добита дървесина. Иззета е и преотстъпена контролна горска марка, собственост на регистриран в публичния регистър на ИАГ лесовъд. По случая се води производство от Районно управление на МВР Видин.", "date": "2018.10.04", "title": "Служители по контрола по опазване на горските територии в ИАГ са задържали над 10 кубика дървесина, две превозни средства и две горски марки"}
{"url": "http://www.focus-news.net/news/2018/10/04/2574596/kyustendil-normalen-e-trafikat-po-glavnite-patni-arterii-v-oblastta.html", "text": "Нормален е трафикът по главните пътни артерии в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.04", "title": "Кюстендил: Нормален е трафикът по главните пътни артерии в областта"}
{"url": "http://www.focus-news.net/news/2018/10/04/2574598/blagoevgrad-direktsiya-np-rila-savmestno-s-tsltrdb-v-obshta-initsiativa-razhodka-v-parangalitsa.html", "text": "Дирекция „Национален парк Рила“ и Център за личностно и творческо развитие на децата на Благоевград се обединяват в обща инициатива. Това съобщиха от пресцентъра на  Общината . Състави, участници  в Първи детски фолклорен танцов фестивал „Ритми и багри“ ще направят поход до най- високото дърво и  най- стария резерват в Рила- „Парангалица“.  Инициативата ще се проведе в петък и събота /5 и 6 октомври/. Експерти от Дирекция „НП Рила“ ще се погрижат за децата и тяхната интересна разходка из Национален парк „Рила“, като ще представят биологичното разнообразие и красотата на най-големия национален парк в  България. \r\n„Парангалица“ е най-старият горски резерват в България. В резервата са установени около 290 висши растения, срещащи се в иглолистните гори, в субалпийския и алпийския пояс. В резерват “Парангалица” са съхранени типични местообитания на много животински видове, защитени от закона или включени в Червената книга на България. \r\nТова е поредната обща инициатива между Дирекция „НП Рила“ и Център за личностно и творческо развитие на децата на Благоевград  и е в резултат на доброто партньорство между тях.", "date": "2018.10.04", "title": "Благоевград: Дирекция „НП Рила“, съвместно с ЦЛТРДБ в обща инициатива – разходка в „Парангалица“"}
{"url": "http://www.focus-news.net/news/2018/10/04/2574599/predsedatelyat-na-narodnoto-sabranie-tsveta-karayacheva-se-sreshtna-s-dokladchitsite-na-parlamentarnata-asambleya-na-saveta-na-evropa-za-balgariya-zholt-nemet-i-frank-shvabe.html", "text": "Председателят на Народното събрание Цвета Караячева се срещна с докладчиците на Парламентарната асамблея на Съвета на Европа за България Жолт Немет и Франк Швабе. Това съобщиха от пресцентъра на  Народно събрание . \r\nЖолт Немет изрази благодарност за доброто и ползотворно сътрудничество с представителите на българската делегация в ПАСЕ и с Народното събрание. Той информира председателя на българския парламент, че заедно с колегата си са на посещение в България във връзка с изготвянето на доклад, който през следващата година ще бъде обсъден от ПАСЕ и по който ще бъде приета резолюция. В България имаме интензивна програма, която включва срещи с президента, с министър-председателя, с представители на парламентарните групи в Народното събрание и др., добави той.  \r\nЦвета Караянчева благодари за оценката за доброто сътрудничество между българските парламентаристи и ПАСЕ. През изминалите две години България предприе редица стъпки за изпълнение на препоръките, отправени й в рамките на пост-мониторинговия диалог с ПАСЕ, отбеляза председателят на парламента. Тя подчерта, че България работи за прекратяване на постмониторинговия диалог и вече са извършени редица стъпки в трите сфери, които са обект на наблюдение – съдебна реформа, свобода на медиите и изборно законодателство. Председателят на Народното събрание уточни, че с промени в Наказателния и Наказателно-процесуалния кодекс е била продължена съдебната реформа. Вярвам, че направихме уверена крачка и в областта на борбата с корупцията с приемането през януари 2018 г. на нов Закон за противодействие на корупцията и за отнемане на незаконно придобито имущество, отбеляза Цвета Караянчева. С него създаден нов независим специализиран постоянно действащ антикорупционен орган, уточни тя.  \r\nВ отговор на въпрос във връзка с прозрачността на собствеността на медиите, Цвета Караянчева информира гостите, че Народното събрание е приело на първо четене законопроект, който регламентира тази тема. Преди дни и преди обсъждането му на второ четене беше организирана и дискусия по проекта с участието на всички заинтересовани страни, добави тя.  \r\nПредседателят на Народното събрание изрази очакване в доклада на ПАСЕ да бъде дадена конструктивна и обективна оценка на усилията на българските институции и на предприетите реформи.", "date": "2018.10.04", "title": "Председателят на Народното събрание Цвета Караячева се срещна с докладчиците на Парламентарната асамблея на Съвета на Европа за България Жолт Немет и Франк Швабе"}
{"url": "http://www.focus-news.net/news/2018/10/04/2574597/kyustendil-predlozheniyata-za-optimizirane-na-byudzheta-za-sport-sa-obsadeni-po-vreme-na-sreshta-mezhdu-predstaviteli-na-sportni-klubove-i-postoyannata-komisiya-po-sport-v-dupnitsa.html", "text": "Предложенията за оптимизиране на бюджета за спорт са обсъдени по време на среща между представители на спортни клубове и постоянната комисия по спорт в Дупница. Това каза пред  Радио „Фокус” – Кюстендил  Славчо Павлов, председател на Постоянната комисия по спорт към Община Дупница. Целта на срещата е била да бъдат набелязани промени в Наредбата за условията, критериите и реда за финансово подпомагане на спортните клубове и обединените спортни клубове в община Дупница. Направена е предложение за създаване на фонд, който да стимулира и награждава балкански, европейски и световни шампиони. Има идея да  се открие и фонд за спортни мероприятия, като това да бъде или коефициент за следващата година, който индексира финансирането, или в общинския бюджет да бъде заложена конкретна сума за тази цел. Относно балканските шампиони в отделните спортове е предложено те да получават стипендии. Засегната е и идеята за финансово подпомагане  на ученическия спорт. В рамките на дискусията е направено предложение и за по-различно изплащане на субсидията за спорт от страна на Община Дупница.  Предложенията за бюджета, касаещ наредбата за следващата година, ще бъдат обсъдени в комисията. След като бъдат описани мотивите, предложенията за изменения ще бъдат внесени за гласуване в Общинския съвет. \r\nВенцеслав ИЛЧЕВ", "date": "2018.10.04", "title": "Кюстендил: Предложенията за оптимизиране на бюджета за спорт са обсъдени по време на среща между представители на спортни клубове и постоянната комисия по спорт в Дупница"}
{"url": "http://www.focus-news.net/news/2018/10/04/2574601/prezidentat-rumen-radev-doverieto-v-institutsiite-mozhe-da-bade-vazstanoveno-samo-ako-te-otgovoryat-na-ochakvaniyata-za-spravedlivost-i-efektivni-rezultati.html", "text": "Доверието на обществото в институциите може да бъде възстановено само ако те отговорят на очакванията за справедливост и ефективни резултати. Доверието е необходимост и за осъществяване на промените, които гражданите отдавна очакват в правосъдието, върховенството на закона и гарантирането на свободата на медиите. Това заяви държавният глава Румен Радев, който разговаря днес на „Дондуков“ 2 с докладчиците на Комисията по мониторинг на Парламентарната асамблея на Съвета на Европа /ПАСЕ/ – Жолт Немет, представител на групата на Европейската народна партия, и Франк Швабе, представител на социалистите, демократите и зелените в Асамблеята, съобщиха от  прессекретариата на държавния глава .   \r\n„Както младите българи, които учат, работят и търсят възможност за реализация в европейските държави, така и гражданите и възрастните хора в България, поставени в унизително положение, очакват по-високи доходи и подобряване на качеството на живот. Ефективната борба с корупцията и независимото правораздаване са задължителни условия за това“, подчерта още Румен Радев.  \r\nПрезидентът беше категоричен, че приобщаването на българите зад граница с въвеждането на дистанционно електронно гласуване следва да бъде осъществявано при наличието на гаранции срещу опитите за външна намеса и контролиран вот в българските избори.    \r\nДокладчиците на Комисията по мониторинг на ПАСЕ поставиха по време на срещата въпроса за постоянното „пропадане“ на България в класациите за свобода на словото, като според проучването на „Репортери без граници“ от т.г. страната ни е на 111-о място в света, последна по този показател в ЕС, включително и след държавите от Западните Балкани. Президентът подчерта, че липсата на законова рамка, обхващаща дейността на всички видове медии в България, както и неясните критерии, по които се финансират много медии и техните собственици, създават предпоставки за зависимости, автоцензура и изтласкване на професионализма от различни интереси.", "date": "2018.10.04", "title": "Президентът Румен Радев: Доверието в институциите може да бъде възстановено само ако те отговорят на очакванията за справедливост и ефективни резултати"}
{"url": "http://www.focus-news.net/news/2018/10/04/2574602/odmvr-shumen-veche-imame-nyakolko-signala-za-opit-za-telefonna-izmama-chrez-shemata-neobhodimost-ot-prevodach.html", "text": "Телефонни измамници се опитват да мамят чрез схемата „необходимост от преводач“. Днес са получени няколко обаждания от жители на Шумен, които съобщили, че на стационарен и мобилен телефон ги търсил мъж, който се представил с реалните имена на началник на полицейско управление. Това съобщиха от  ОДМВР-Шумен . Обяснил, че в ареста има задържан чужденец и са необходими услуги на преводач. Настоявал да намерят подходящ човек, който ще получи като възнаграждение сума между 700 и 1000 лева. За целта обаче „преводачът“ трябвало да купи ваучер и да продиктува номера, за да може „задържаният“ да се обади на близките си. Обяснявали, че парите ще бъдат възстановени в полицейското управление. В друг случай обяснили, че задържаният разполага с внушителна сума в банковата си сметка, но е необходимо да му бъде платена гаранцията. Молят „преводача“ да преведе исканата сума за гаранция и да донесе документ в полицейското управление с уговорката, че парите ще бъдат възстановени.  \r\nАпелираме към гражданите да не се доверяват на непознати, които ги търсят по телефона и се представят за ръководни служители на МВР. Няма практика в която директора на ОДМВР- Шумен или началник на полицейско управление да търси такива услуга от граждани по телефона, още по-малко придружени с искане за внасяне на парична сума по някаква сметка. Ако получите обаждане от непознат, който се представя за длъжностно лице и направи опит да ви въвлече в подобен по горе описаните  сценарии  бъдете сигурни, че става дума за измама.", "date": "2018.10.04", "title": "ОДМВР - Шумен: Вече имаме няколко сигнала за опит за телефонна измама чрез схемата „необходимост от преводач“"}
{"url": "http://www.focus-news.net/news/2018/10/04/2574584/ministar-kiril-ananiev-60-mln-lv-sa-predvideni-za-vaksini-za-2018-g-i-2019-g.html", "text": "60 млн. лв. са предвидени за ваксини за 2018 г. и 2019 г. Това каза министърът на здравеопазването Кирил Ананиев на изслушване по време на парламентарната здравна комисия, предаде репортер на  Агенция „Фокус“ . \r\n„Министерството на здравеопазването осигурява ваксини за извършването на целеви имунизации по Националния имунизационен календар. С въведените през 2017 г. изменения в наредбата за имунизации се даде възможност министерството да договаря купуване на ваксини в период, по-дълъг от 12 месеца, и така вече могат да се договарят ваксини за 24 месеца. За тази цел е сключен договор за обща стойност 60 млн. лв. за 2018 г. и 2019 г.“, каза още Ананиев. Министърът посочи, че при тази поръчка министерството е постигнало намаление от 30%. \r\nЦветилена СИМЕОНОВА", "date": "2018.10.04", "title": "Министър Кирил Ананиев: 60 млн. лв. са предвидени за ваксини за 2018 г. и 2019 г."}
{"url": "http://www.focus-news.net/news/2018/10/04/2574604/plovdiv-goryat-suhi-trevi-v-uchastaka-mezhdu-ovoshtarskiya-institut-i-okolovrastniya-pat-na-grada.html", "text": "Горят сухи треви в участъка между Овощарския институт и околовръстния път на Пловдив. Това съобщи за  Радио „Фокус“-Пловдив  говорителят на ОДМВР-Пловдив. Сигналът е получен около 14.30 ч. На място са три екипа на пожарната. \r\nЦветана ТОНЧЕВА", "date": "2018.10.04", "title": "Пловдив: Горят сухи треви в участъка между Овощарския институт и околовръстния път на града"}
{"url": "http://www.focus-news.net/news/2018/10/04/2574603/varna-blizki-na-zaginalite-rabotnitsi-pri-srutvaneto-v-hotel-veronika-shte-obzhalvat-reshenieto-na-sada-po-deloto.html", "text": "Близки на загиналите работници при срутването в хотел „Вероника“ край Варна обявиха, че ще обжалват решението на Варненския окръжен съд по делото за фаталния инцидент, предаде репортер на  Радио „Фокус“ – Варна . „Не сме доволни от постановеното от съда. С тези 100 000 лева не можем да изгледаме трите деца на сина ми“, каза след заседанието Анастасия Стефанова, която е майка на 27-годишния Манол Манолов. Тя заяви, че ще продължи да настоява виновните за инцидента да лежат в затвора. „Ще искаме отмяна на оправдателната част от присъдата и постановяване на нова спрямо всички останали подсъдими“, заяви Милен Янков, адвокат на родителите на Йосиф Стефанов –  Златка и Бисер Стефанови. Юристът коментира още, че като обвиняеми е трябвало да бъдат привлечени и други лица, които са се явили само като свидетели след фаталния инцидент. Той обаче отказа да назове имена. Според него следващите съдебни инстанции трябва да преценят доколко са справедливи присъдите, постановени от Окръжния съд. Адвокатът призна, че присъденият размер на обезщетенията от 100 000 лева за всеки от близките е сравнително справедлив. \r\nДиана СТОЕВА", "date": "2018.10.04", "title": "Варна: Близки на загиналите работници при срутването в хотел „Вероника“ ще обжалват решението на съда по делото"}
{"url": "http://www.focus-news.net/news/2018/10/04/2574606/dobrich-obshtina-kavarna-se-vklyuchi-v-xiii-ta-godishna-sreshta-na-mestnite-vlasti.html", "text": "Община Каварна се включи в XIII-та „Годишна среща на местните власти“ от 1 до 3 октомври в к. к. Албена. Това съобщиха от пресцентъра на  Общината . Общинска администрация - Каварна бе представена от кмета на Община Каварна Нина Ставрева, секретаря на общината - Дарина Колишева, архитекта Камен Жейнов и главния счетоводител Станка Янева. В срещате взеха участие и представители от Общински съвет – Каварна- Веселина Енчева, Петър Петров, Йордан Стоянов и Мемиш Мустафов. \r\nПо време на срещата  се проведе обсъждане на актуалните проблеми на булгарските общини теми и партньорски форуми като Форум посветен на икономическата активност на общините; Форум за актуални аспекти в работата на Общинските съвети; Форум за актуалните въпроси в работата на секретарите на общините в Република България; Форум за интелигентна трансформация на общините; Форум за привличане на чужди инвеститори; Форум за интелигентната трансформация на общините; Форум за общините и държавата в съвместно управление на територията и други.", "date": "2018.10.04", "title": "Добрич: Община Каварна се включи в XIII-та „Годишна среща на местните власти“"}
{"url": "http://www.focus-news.net/news/2018/10/04/2574567/ombudsmanat-maya-manolova-krayno-vreme-e-edin-lider-da-poeme-protsesa-za-reshavane-na-problemite-na-horata-s-uvrezhdaniya.html", "text": "Крайно време е един лидер да поеме процеса за решаване на проблемите на хората с увреждания. Това каза омбудсманът на Република България Мая Манолова по време на среща с протестиращите майки на деца с увреждания, предаде репортер на  Агенция „Фокус“ . По думите ѝ трите закона не могат да влязат заедно, защото Законът за социалните услуги е на фаза, на която ще влезе за обществено обсъждане на 15 октомври и ще се обсъжда до 15 ноември. „Той касае много хора“, каза още Маналова. По думите ѝ този проблем не вълнува само майките и само хората в палатковия лагер. „Очакванията бяха ясни – първо да се спре с прехвърлянето на топката“, каза тя и призова да не се политизира проблема и да се извадят ясни и реалистични срокове. „Трябва да се спре с подхода - търсим аргументи защо нещата не могат да се случат“, каза още Манолова. Според я в основата на проблема е липсата на честност. \r\nДеница КИТАНОВА", "date": "2018.10.04", "title": "Омбудсманът Мая Манолова: Крайно време е един лидер да поеме процеса за решаване на проблемите на хората с увреждания"}
{"url": "http://www.focus-news.net/news/2018/10/04/2574609/ministrite-na-pravosadieto-na-stranite-ot-zapadni-balkani-otchetoha-napredaka-na-sadebnite-si-reformi.html", "text": "Министърът на правосъдието Цецка Цачева участва в среща на министрите ЕС-Западни Балкани „Правосъдие и вътрешни работи“, която се провежда в Тирана, Албания в рамките на Австрийското председателство на Съвета на ЕС. Това съобщиха от пресцентъра на  министерството . На форума присъства и Вера Йоурова, европейски комисар по въпросите на правосъдието, потребителите и равенството между половете.  \r\nМинистрите на правосъдието от Западни Балкани запознаха колегите си с напредъка на реформите в съдебните системи на страните си.  \r\nПо време на двете сесии в област „Правосъдие“ бе обсъдено определянето на показатели за измерване на напредъка на реформите в областта, както и насърчаване на върховенството на закона и ефективните съдебни системи, носещи преки ползи за гражданите. \r\nМинистрите постигнаха съгласие, че подобряването на достъпа до правосъдие, осигуряването на адекватни ресурси за съдебната система, както и наличието на инструменти за оценка и възможности за обучение на съдии са от съществено значение.  \r\nКомисарят по въпросите на правосъдието г-жа Йоурова, потвърди отново желанието си да подкрепи процесите в областта на съдебната реформа в региона чрез политическа подкрепа, експертни съвети и финансова помощ от инструмента за предприсъединяване. \r\nВ съответствие с приоритетния дневен ред на декларацията от София, министрите потвърдиха, че за да се подобри качеството и да се увеличи въздействието на реформите, трябва да се даде приоритет на работата за по-добро измерване на резултатите от реформите на правосъдието. \r\nВ заключение министрите на правосъдието признаха, че са необходими допълнителни усилия, за да се установят напълно функционални и всеобхватни системи за управление на делата, които биха могли да подобрят ефикасността и прозрачността на съдебните системи, а също така да предоставят данни за функционирането на тези системи. Те се споразумяха да предоставят на Комисията до края на годината преглед на текущото прилагане на деловодните системи заедно с план за действие за пълното им разгръщане.", "date": "2018.10.04", "title": "Министрите на правосъдието на страните от Западни Балкани отчетоха напредъка на съдебните си реформи"}
{"url": "http://www.focus-news.net/news/2018/10/04/2574608/prezidentat-rumen-radev-shte-se-sreshtne-s-ministara-na-vanshnite-raboti-na-tunis-hemayes-dzhhinaui.html", "text": "На 5 октомври, петък, от 11.00 часа президентът Румен Радев ще приеме на „Дондуков“ 2 министъра на външните работи на Тунизийската република Хемайес Джхинауи, който е на официално посещение у нас. Това съобщиха от  прессекретариата на държавния глава .", "date": "2018.10.04", "title": "Президентът Румен Радев ще се срещне с министъра на външните работи на Тунис Хемайес Джхинауи"}
{"url": "http://www.focus-news.net/news/2018/10/04/2574600/afp-i-kanada-obyavi-che-e-bila-obekt-na-ruski-hakerski-ataki.html", "text": "И Канада обяви, че е била обект на руски кибератаки, а като пример посочи проникване в системата на Центъра за етика в спорта и в тази на Световната антидопингова агенция в Монреал, предава  AFP , като подчертава, че Москва бе уличена от западните съюзници в една от най-мащабните кибератаки в последните години.  \r\n„Правителството на Канада твърди с голяма увереност, че разузнавателната структура на руската армия, ГРУ, е била отговорна\" за изброените по-горе кибернетични атаки,  се казва в изявление от Министерството на външните работи на северноамериканската държава.  Тереза Герова", "date": "2018.10.04", "title": "AFP: И Канада обяви, че е била обект на руски хакерски атаки"}
{"url": "http://www.focus-news.net/news/2018/10/04/2574610/plovdiv-ogranichen-e-pozharat-mezhdu-ovoshtarskiya-institut-i-okolovrastniya-pat-na-grada.html", "text": "Пожарът между Овощарския институт и околовръстния път на Пловдив е ограничен, съобщи за  Радио „Фокус“-Пловдив  зам.-директорът на „Пожарна безопасност и защита на населението“-Пловдив Петър Тосков. Сигналът за горящи сухи треви е получен около 14.30 ч. На мястото са изпратени три противопожарни екипа. По думите на Петър Тосков в изгоряла е много голяма площ сухи треви. Няма информация каква е причината за запалването на тревите. \r\nМария РУСЕВА", "date": "2018.10.04", "title": "Пловдив: Ограничен е пожарът между Овощарския институт и околовръстния път на града"}
{"url": "http://www.focus-news.net/news/2018/10/04/2574605/tass-ruski-hakeri-sa-planirali-kiberataka-i-v-shveytsariya-tvardyat-ot-amerikanskoto-pravosadno-ministerstvo.html", "text": "След пробива в системата на Организацията за забрана на химически оръжия (ОЗХО), руски хакери са планирали да извършат кибератака и срещу химическа лаборатория в Швейцария. Съответните твърдения правят от Министерството на правосъдието на САЩ, предава  TACC . \r\nОсвен срещу ОЗХО, американското правосъдно министерство  обвини седем агенти на руската агенция за военно разузнаване (ГРУ) в поредица кибератаки срещу глобалните спортни органи, както и американската атомна енергийна компания Westinghouse. \r\nВашингтон уточни, че обвиненията срещу предполагаемите руски агенти не са част от разследването на специалния прокурор Робърт Мюлер за намесата на Москва в президентските избори в САЩ от 2016 г.  Тереза Герова", "date": "2018.10.04", "title": "ТАСС: Руски хакери са планирали кибератака и в Швейцария, твърдят от американското правосъдно министерство"}
{"url": "http://www.focus-news.net/news/2018/10/04/2574607/pp-gerb-sofiya-skandalno-e-da-sipyat-obvineniya-za-koruptsiya-tezi-koito-nosyat-otgovornost-za-nay-golemiya-pogrom-v-nay-novata-istoriya-na-stolitsata.html", "text": "В София екипът на кмета Йорданка Фандъкова реализира едни от най-мащабните цялостни ремонти от десетилетия. Сред тях е и ремонтът на зоната на ул. „Граф Игнатиев“. Всеки софиянец знае какво беше състоянието на улицата преди ремонта. Затова и искането на оставка, затова че се работи, от партиите „Демократична България“ и ДСБ, е обикновена политическа истерия. Това се посочва в позиция на  ПП ГЕРБ - София  изпратена до медиите. \r\nОт партията заявяват, че е скандално да сипят обвинения за корупция, безотговорност и некадърно управление представители на тези, които носят отговорност за най-големия погром в най-новата история на София. \"Точно тяхното управление беше станало синоним на продажби и приватизация на детските градини на София, на скандалните заменки на знакови имоти срещу панелни апартаменти. Ако трябва да припомняме конкретика, можем да призовем Магдалена Малеева от „Демократична България“ да каже от личен пример срещу колко панелни апартамента в крайните квартали на София е получила тенис кортовете в Борисовата градина\", се посочва в позицията.  \r\n\"Ето защо от ГЕРБ-София категорично не приемаме никакви поучения и съвети от хора, които са доказали своята арогантна управленска немощ. На колегите от „Демократична България“ препоръчваме преди да дават оценки за работата на столичния кмет и неговия екип, първо да се явят на избори, да спечелят мнозинство и тогава да дават или реализират управленски решения. За всички нас е ясно, че сегашната истерия е само част от предизборната им кампания. За тях цветът на паветата по ул. „Граф Игнатиев“ няма значение\", се пояснява в позицията.", "date": "2018.10.04", "title": "ПП ГЕРБ-София: Скандално е да сипят обвинения за корупция тези, които носят отговорност за най-големия погром в най-новата история на столицата"}
{"url": "http://www.focus-news.net/news/2018/10/04/2574612/sofiya-pet-otbora-na-uchenitsi-ot-vodeshti-stolichni-uchilishta-shte-premeryat-sili-v-obrazovatelno-tehnologichno-sastezanie.html", "text": "Пет отбора на ученици от водещи столични училища ще премерят сили в образователно-технологичното състезание под наслов „Информационните технологии в ядрената наука и техника”. Състезанието ще се проведе на 5 октомври 2018 г. от 9 часа в Залата на новата Софийска лаборатория за иновации, (гр. София, ул. Сердика №1, ет.3), създадена по проект „Умения за новите поколения“, съфинансиран от фондовете на ЕС – ERDF, IPA. Това съобщиха от пресцентъра на  Столична Община . \r\nОрганизатори на хакатона сa Българското ядрено дружество, Асоциацията за развитие на София към Столична община. Основни партньори, подкрепящи инициативата са Института за ядрени изследвания и ядрена енергетика на БАН, и бизнес организации, членове на БЯД от областта на ядрената енергетика и високите технологии. \r\nСъбитието е част от динамичната обучителна програма на Лабораторията, която цели да насърчава развитието на иновации и предприемачество и от  инициативите на Българското ядрено дружество (БЯД) за повишаване интереса на учениците към високотехнологичните области, сред които ядрената наука и приложения. \r\nПървата част на „Информационните технологии в ядрената наука и техника” включва интересни лекции, представящи тенденциите в областта, както и възможностите, които индустрията предлага за бъдещо професионално развитие.  \r\nВтората част е състезателната, с елементи на хакатон, в която младежите ще могат да реализират своя иновационен потенциал върху интересни и актуални задачи, свързани с внедряването на Индустрия 4.0 в ядрените технологии. Под формата на 10-минутни презентации и демоверсии на информационни продукти и услуги те ще представят своето виждане за мястото в ядрените приложения на Кибер-физичните системи, Интелигентните системи за управление, Интернет на нещата, както и да предложат изцяло нови идеи за иновации в тези области. Работа им ще бъде подпомагана и оценявана от утвърдени представители на бизнеса, предприемаческата екосистема и академичната общност. \r\nСред ползите от организирането на подобно събитие са търсенето на решения относно дигиталните платформи за постиженията в ядрената наука и техника и иновативните приложни инструменти за ядрена енергия, физика, медицина и радиационна защита, както и за ядрената безопасност и сигурност. \r\nСред официалните гости на образователно-технологичното състезание ще бъдат г-н Владимир Уручев, евродепутат, проф. Димитър Тонев, директор на Института за ядрени изследвания и ядрена енергетика на БАН и д-р Младен Митев, председател на БЯД.", "date": "2018.10.04", "title": "София: Пет отбора на ученици от водещи столични училища ще премерят сили в образователно-технологично състезание"}
{"url": "http://www.focus-news.net/news/2018/10/04/2574614/veliko-tarnovo-fondatsiya-zaedno-v-chas-nabira-kandidati-za-programata-si-v-grada.html", "text": "Фондация „Заедно в час“ набира кандидати за програмата си за професионално и лидерско развитие, във Велико Търново. Това съобщи за  Радио „Фокус“ – Велико  Търново Жана Ле, която е част от екипа на организацията. По думите й, успешните кандидати ще преминат интензивно обучение и подготовка за преподаване на ученици. \r\n„За осма поредна година набираме кандидати, които да се включат и да преподават за 2 години в училища и да работят  дългосрочно за положителна промяна в образованието в България. Интересното е, че хора без никакъв педагогически опит мога да  кандидатстват, да бъдат одобрени и да получат качествено обучение както от университет партньор в България, така и от екипа на „Заедно в час“.  Екипът ни вярва, че хората са най-ценния ресурс затова образованието в България да бъде по- добро, затова инвестираме в участници в програмата. Те от своя страна предават нататък като влизат в училища, където традиционно резултатите са  по – ниски, учениците имат по- малък достъп до качествени образователни ресурси и възможности. Изключително талантливи млади професионалисти,които са в програмата помагат на децата, които са по -назад да повярват в себе си и да се издигнат по- високо“, обясни Жана Ле. \r\nПодробна информация за процеса на кандидатстването може да бъде намерена на сайта на организацията. Крайният срок за кандидатстване е до 20 ноември чрез он-лайн формуляр. \r\nУчастниците в програмата се обучават по международния модел „Преподавай като лидер“, насочен към работа с ученици с нисък социално-икономически статус, както и за прилагане на държавните образователни стандарти и изисквания. \r\nМария НЕДЕВА", "date": "2018.10.04", "title": "Велико Търново: Фондация „Заедно в час“ набира кандидати за програмата си в града"}
{"url": "http://www.focus-news.net/news/2018/10/04/2574617/burgas-na-7-oktomvri-v-nedelna-rabotilnitsa-art-i-fakti-na-akve-kalide-shte-se-pravyat-proizvedeniya-na-izkustvoto-ot-stara-hartiya.html", "text": "На 7 октомври в неделната работилница за деца Арт-И-Факти в ТК „Акве Калиде“ ще научи децата как да превръщат ненужната хартия в красиви изделия. Това съобщиха от пресцентъра  Община Бургас . Този път те ще изработват мини макети на замъци по представен образец и по собствена идея, използвайки фантазията си. Друга тема на творческите занимания ще бъде рисуване на изображение чрез МАК карти (метафорични асоциативни карти), създадени от художник по мотиви от митове и легенди. Всяко дете ще изтегли карта с изображение, по което ще рисува своя собствена история. Заниманието провокира въображението и децата развихрят своята фантазия в уникални изображения. Te ще могат да се запознаят и с историята на Акве Калиде, тъй като таксата от 3 лв. за едно и +1 лв. за второ занимание в работилничките им позволява да посeтят музея и да гледат 3D мапинг прожекцията като бонус. Арт-и-Факти се провежда в неделя, от 11:00 до 13:00 ч.", "date": "2018.10.04", "title": "Бургас:  На 7 октомври в неделна работилница „Арт-И-Факти“ на „Акве Калиде“ ще се правят произведения на изкуството от стара хартия"}
{"url": "http://www.focus-news.net/news/2018/10/04/2574611/washington-examiner-sasht-povdignaha-obvineniya-sreshtu-sedem-sluzhiteli-na-ruskoto-voenno-razuznavane.html", "text": "Отделът за национална сигурност към Министерството на правосъдието на САЩ повдигна обвинения срещу седем служители на Главното разузнавателно управление (ГРУ) на Генералния щаб на Въоръжените сили на Руската федерация. Голямо жури в Западна окръг Пенсилвания уличи руснаците за компютърна хакерство, измами, утежнена кражба на самоличност и пране на пари, поясняват в редакцията на американското издание  Washington Examiner  в статия, посветена на поредния случай на мащабна кибератака, за която Западът обвини Москва.  \r\nСъгласно разпространената информация, руските агенти са действали в периода между декември 2014 г. до май месец тази година.  \r\nМинистерството на правосъдието заяви, че целта на руските офицери е да била да „публикуват открадната информация като част от кампания за влияние и дезинформация, предназначена да подкопае и по един или друг начин делегитимизира\" усилията на Световната антидопингова агенция да изобличи „спонсорираната от държавата“ руска допинг програма за атлетите.  \r\nОбвиненията бяха оповестени, след като Обединеното кралство уличи руската военна разузнавателна агенция за серия от кибератаки, насочена към политически, бизнес, медии и спортни институции. \r\nТрима от седемте подсъдими по-рано са били разследвани от специалния прокурор Робърт Мюлер във връзка с предполагаемата намесата на Москва в президентските избори от 2016 г. Но обвиненията срещу тях не са повдигнати от Мюлер, който пое разследването на ФБР през май 2017 г., уточнява изданието.  Тереза Герова", "date": "2018.10.04", "title": "Washington Examiner: САЩ повдигнаха обвинения срещу седем служители на руското военно разузнаване"}
{"url": "http://www.focus-news.net/news/2018/10/04/2574619/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.04", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/04/2574613/angela-merkel-v-izrael-shte-napravim-vsichko-sreshtu-ambitsiite-na-iran-za-yadren-arsenal.html", "text": "Ангела Меркел в Израел: Ще направим всичко за предотвратяване на въоръжен с ядрени оръжия Иран \r\nКанцлерът на ФРГ Ангела Меркел обеща да бъдат предприети всички възможни мерки, за да бъде предотвратено въоръжаването на Иран с ядрени оръжия, съобщава израелският вестник  The Jerusalem Post . \r\n„Израел и Германия споделят мнението, че трябва да се направи всичко, за да не се допусне Иран да разполага с ядрено оръжие\", подчерта Меркел в реч пред студентите от университета в Хайфа в Ерусалим, където пристигна за провеждането на седмите по ред германско-израелски междуправителствени консултации.  \r\nЗаплахата за Израел от Иран става все по-осезаема поради присъствието му в Сирия, отбеляза Меркел, като допълни, че иранските военни са разположени в близост до границата с Израел - на Голанските възвишения. \r\nОт редакцията припомнят, че между Германия и Израел има различие в позицията за постигнатото през 2015 г. споразумение за ядрената програма на Иран. Въпросът е дали договорът „е правилния начин да се предотврати ядреното въоръжение на Иран или е твърде слаб\" отговор на тази опасност, призна германският лидер.  \r\nГермания, както и Европейският съюз, смята, че сделката е най-добрият начин да се тушират амбициите на Техеран за създаването на ядрен арсенал. Израел и САЩ обаче са уверени, че споразумението единствено укрепва ядрения капацитет на близкоизточната ислямска република. Поради тази причина администрацията на президента Доналд Тръмп изтегли страната от сделката и би искала страни като Германия също да последват примера й.  \r\nМеркел поясни, че тя и премиерът на Израел Бенямин Нетаняху вече са обсъждали въпроса, но не разкри допълнителни подробности.  \r\nМеждувременно в Ерусалим бе даден старт на официалната част на седмите по ред германско-израелски междуправителствени консултации.  Канцлерът на ФРГ Ангела Меркел пристигна в Израел в сряда следобед с представители на всички министерства в Берлин и още същата вече присъства на специално организирана вечеря, на която размени мнения с премиера на страната – Бенямин Нетаняху. Темите, които двамата лидери са обсъдили, са външна политика, сигурност и въпроси от регионално значение. Още тогава стана ясно, че една от централните конфликтни точки между двете страни е ядреното споразумение с Иран. Тереза Герова", "date": "2018.10.04", "title": "Ангела Меркел в Израел: Ще направим всичко срещу амбициите на Иран за ядрен арсенал"}
{"url": "http://www.focus-news.net/news/2018/10/04/2574618/ep-parlamentat-prizovava-za-po-dobro-prilagane-i-izpolzvane-na-kriteriite-za-kachestvo-pri-obshtestvenite-porachki.html", "text": "Прекомерното използване на най-ниската цена като основен критерий за възлагане и необходимостта да бъде подкрепено участието на МСП в търговете са сред въпросите, разгледани в доклад, който беше одобрен днес, се казва в  прессъобщение от ЕП. \r\nЕвропейският парламент е дълбоко разочарован от скоростта, с която много държави членки транспонираха директивите за обществените поръчки от 2014 г., както и от многобройните закъснения и настоява процесът по транспониране да завърши бързо, без повече забавяне.  \r\nЕвродепутатите искат от Европейската комисия да организира по достъпен и удобен за ползване начин ръководствата и другите инструменти, разработени, за да подпомагат държавите членки при прилагането на рамката за обществени поръчки.  \r\nКачествени, екологични и социални аспекти  \r\nПарламентът приветства факта, че много държави от ЕС са приели разпоредби за използването на критерии за качество (включително най-добро съотношение цена – качество) и насърчава тяхното систематично прилагане.  \r\nПри вземането на решения за покупка възлагащите органи следва да прилагат и други критерии, а не единствено цената или икономическата ефективност, като вземат под внимание качествени, екологични и/или социални аспекти и да имат предвид цялостния жизнен цикъл на продуктите, включително тяхното въздействие върху околната среда, се казва в доклада.  \r\nПарламентът също така насърчава възлагащите органи да си сътрудничат с участниците на пазара, за да разработват новаторски методологии, продукти, произведения или услуги, които все още не съществуват.  \r\nКарлуш Куелю (ЕНП, Португалия), докладчик от Комисията по вътрешния пазар и защита на потребителите, заяви: „Над 250 000 публични органа в ЕС изразходват около 14% от БВП, т.е. почти 2 трилиона евро годишно за закупуване на услуги, строителни дейности и доставки“.  \r\n„С този доклад бихме искали да насочим Европейската комисията и държавите членки към това как да подходят към пазарите на обществени поръчки по един по-етичен, прозрачен, ефективен и устойчив начин. Новите директиви от 2014 г. не само определят правилата, които публичните органи трябва да спазват, за да обосноват начините, по които изразходват парите на данъкоплатците, но също така предоставят огромни възможности на държавите членки да постигат стратегически цели и да провеждат политики чрез обществени поръчки.“  \r\nДокладът беше одобрен на пленарно заседание с 534 гласа „за“, 54 „против“ и 15 „въздържал се“.  \r\nСпецифични препоръки  \r\nЕвродепутатите призовават Европейската комисия и държавите-членки:  \r\n•           да анализират и докладват причините за прекомерното използване на най-ниската цена като първичен критерий за възлагане в редица държави от ЕС, които не отчитат качеството, устойчивостта и социалното приобщаване,  \r\n•           да използват иновативни обществени поръчки за постигане на интелигентен, екологичен  и приобщаващ растеж и за укрепване на кръговата икономика; Членовете на ЕП подчертават новите възможности, предлагани от директивите за обществените поръчки, по отношение на повторно използвани, ремонтирани, реновирани и рециклирани стоки и услуги и други устойчиви и ресурсно ефективни продукти и решения,  \r\n•           да подпомагат участието на МСП в търговете, например чрез задължително разделяне на партиди, когато това е възможно, или чрез ограничаване на оборота, необходим за участие в тръжна процедура (разделянето на договорите на партиди насърчава конкуренцията на пазара и избягва риска от еднолични търгове, зависимостта на доставчиците, се отбелязва в доклада); трябва да се разработят консултантски услуги и обучение за МСП, за да се подобри тяхното участие в тръжните процедури,  \r\n•           да се стремят към бърза дигитализация на процедурите и въвеждането на електронни процеси за всички основни етапи, а именно от уведомяване, достъп до тръжни процедури и представяне до оценка, възлагане на поръчки, поръчване, фактуриране и плащане,  \r\n•           да приемат национални стратегии за модернизиране на националните системи за обществени поръчки и повишаване на тяхната ефективност,  \r\n•           да увеличат съвместните процедури за възлагане на обществени поръчки, включително трансграничните, за което преразгледаните правила на ЕС предлагат улеснения,  \r\n•           да използват икономически ефективни инструменти за управление на договори, за подобряване на прозрачността, целостта и данните, както и за по-добро управление на обществените поръчки, като регистри на договори,  \r\n•           да осигурят оперативна съвместимост на закупените стоки и услуги и да се избегне блокирането на доставчиците,  \r\n•           да разработят национални планове за професионализиране, като обръщат внимание на всички нива на публичната администрация, а също и на критерии за качество като социални и екологични критерии,  \r\n•           да приемат европейски етичен кодекс за обществените поръчки за различните участници в процеса на възлагане на обществени поръчки,  \r\n•           да насърчават университетите да продължат да развиват университетски курсове в сферата на европейското законодателство в областта на обществените поръчки.  \r\nДопълнителна информация  \r\nТози доклад е отговорът на Парламента на пакет от две съобщения и една препоръка в областта на обществените поръчки, представен от Комисията на 3 октомври 2017 г. Според Комисията 55% от процедурите за възлагане на обществени поръчки все още използват най-ниската цена като единствен критерий за възлагане, вместо например за стратегически социални и екологични критерии. Броят на тръжните процедури с само една оферта се увеличи от 14% на 29% за периода 2006-2016 г. МСП печелят едва 45% от стойността на обществените поръчки над праговете на ЕС, което е ясно под тяхната тежест в икономиката, разкри комуникацията.", "date": "2018.10.04", "title": "ЕП: Парламентът призовава за по-добро прилагане и използване на критериите за качество при обществените поръчки"}
{"url": "http://www.focus-news.net/news/2018/10/04/2574620/burgas-intenziven-e-trafikat-v-oblastta.html", "text": "Интензивен е трафикът в област Бургас, предаде репортер на  Радио „Фокус“ – Бургас . Пътищата са сухи и нормално проходими, видимостта е отлична. Натоварено е движението по автомагистрала „Тракия“ в района на град Бургас и при Военноморска база - Бургас край село Атия. По пътя Бургас – Слънчев бряг в района на Поморие трафикът също е интензивен. \r\nВ Бургас движението е по-натоварено в района на кръговото кръстовище на „Трапезица“, по централната улица „Христо Ботев“, по ул. „Янко Комитов“ в ж. к. „Славейков“, както и на кръговото кръстовище на бул. „Стефан Стамболов“ в посока бул. „Транспортна“. Интензивен е и трафикът и в участъци на бул. „Захари Стоянов“ в комплекс „Меден рудник“. \r\nМария КУРТЕВА", "date": "2018.10.04", "title": "Бургас: Интензивен е трафикът в областта"}
{"url": "http://www.focus-news.net/news/2018/10/04/2574621/pregled-na-mezhdunarodnite-novini-do-18-chasa-agentsiya-fokus.html", "text": "Русия отново се оказа в положение на главен заподозрян за кибератаката – този път срещу Организацията за забрана на химически оръжия (ОЗХО), която по-рано през годината бе включена в разследването на предполагаемото отравяне на бившия офицер от Главното разузнавателно управление (ГРУ) Сергей Скрипал и дъщеря му Юлия в британския град Солзбъри.  \r\nНидерландските власти съобщиха, че са осуетили руска кибератака срещу ОЗХО в Хага през месец април и са изгонили от страната четирима „агенти“ на Москва. Самоличността им бе обявена публично и бе подчертано, че операцията им е наредена от Главното разузнавателно управление (ГРУ) на Генералния щаб на Въоръжените сили на Руската федерация. \r\n„Нидерландското правителство смята, че действията на тези разузнавачи е изключително тревожно\", заяви пресконференция холандският министър на отбраната Анк Бийлевелд, като подчерта, че „обикновено не разкриваме такъв вид контраразузнавателни операции“. В действията на нидерландските служби по осуетяването на хакерската атака съдействие е оказала и Великобритания. След това бе съобщено, че Министерството на външните работи на Нидерландия е привикало руския посланик в страната за обяснения.  \r\nМинистър-председателят на Великобритания Тереза Мей и нидерландският й колега Марк Рюте обвиниха ГРУ на Руската федерация в подкопаване на глобалните ценности. „Опитът за получаване на достъп до системата за сигурност на международна организация, работеща за отстраняване на химическите оръжия в света, демонстрира пренебрегването от страна на ГРУ на глобални ценности и правила, които поддръжат сигурността ни“, бе подчертано в съвместно изявление на лидерите на двете страни.  \r\nГенералният секретар на НАТО Йенс Столтенбергпредупреди Москва да спре с „безразсъдното\" си поведение. „Русия трябва да спре с безразсъдния си модел на поведение, включително използването на сила срещу своите съседи, опит за намеса в изборните процеси и широко разпространени кампании за дезинформация\", предупреди норвежкият политик. \r\nСтолтенберг добави, че НАТО напълно подкрепя действията, насочени към изобличаване на руската роля в международната кибервойна – обвинение, което отправиха Великобритания и Австралия.  \r\nЕвропейският съюзсъщо осъди „четвъртата кампания на Москва за кибернетично разследване“. Председателят на Европейската комисия Жан-Клод Юнкер, председателят на Европейския съвет Доналд Туск и Върховният представител на ЕС по външните въпроси и политиката за сигурност Федерика Могерини осъдиха предполагаемия „опит на Русия да подкопае целостта на ОЗХО\". \r\n***  Отделът за национална сигурност към Министерството на правосъдието на САЩ повдигна обвинения срещу седем служители на Главното разузнавателно управление (ГРУ) на Генералния щаб на Въоръжените сили на Руската федерация. Голямо жури в Западна окръг Пенсилвания уличи руснаците за компютърна хакерство, измами, утежнена кражба на самоличност и пране на пари, поясняват в редакцията на американското издание  Washington Examiner  в статия, посветена на поредния случай на мащабна кибератака, за която Западът обвини Москва.  \r\nСъгласно разпространената информация, руските агенти са действали в периода между декември 2014 г. до май месец тази година.  \r\nМинистерството на правосъдието заяви, че целта на руските офицери е да била да „публикуват открадната информация като част от кампания за влияние и дезинформация, предназначена да подкопае и по един или друг начин делегитимизира\" усилията на Световната антидопингова агенция да изобличи „спонсорираната от държавата“ руска допинг програма за атлетите.  \r\nОбвиненията бяха оповестени, след като Обединеното кралство уличи руската военна разузнавателна агенция за серия от кибератаки, насочена към политически, бизнес, медии и спортни институции. \r\nТрима от седемте подсъдими по-рано са били разследвани от специалния прокурор Робърт Мюлер във връзка с предполагаемата намесата на Москва в президентските избори от 2016 г. Но обвиненията срещу тях не са повдигнати от Мюлер, който пое разследването на ФБР през май 2017 г., уточнява изданието. \r\n***  И Канада обяви, че е била обект на руски кибератаки, а като пример посочи проникване в системата на Центъра за етика в спорта и в тази на Световната антидопингова агенция в Монреал, предава  AFP , като подчертава, че Москва бе уличена от западните съюзници в една от най-мащабните кибератаки в последните години.  \r\n„Правителството на Канада твърди с голяма увереност, че разузнавателната структура на руската армия, ГРУ, е била отговорна\" за изброените по-горе кибернетични атаки,  се казва в изявление от Министерството на външните работи на северноамериканската държава. \r\n*** Ангела Меркел в Израел: Ще направим всичко за предотвратяване на въоръжен с ядрени оръжия Иран \r\nКанцлерът на ФРГ Ангела Меркел обеща да бъдат предприети всички възможни мерки, за да бъде предотвратено въоръжаването на Иран с ядрени оръжия, съобщава израелският вестник  The Jerusalem Post . \r\n„Израел и Германия споделят мнението, че трябва да се направи всичко, за да не се допусне Иран да разполага с ядрено оръжие\", подчерта Меркел в реч пред студентите от университета в Хайфа в Ерусалим, където пристигна за провеждането на седмите по ред германско-израелски междуправителствени консултации.  \r\nЗаплахата за Израел от Иран става все по-осезаема поради присъствието му в Сирия, отбеляза Меркел, като допълни, че иранските военни са разположени в близост до границата с Израел - на Голанските възвишения. \r\nОт редакцията припомнят, че между Германия и Израел има различие в позицията за постигнатото през 2015 г. споразумение за ядрената програма на Иран. Въпросът е дали договорът „е правилния начин да се предотврати ядреното въоръжение на Иран или е твърде слаб\" отговор на тази опасност, призна германският лидер.  \r\nГермания, както и Европейският съюз, смята, че сделката е най-добрият начин да се тушират амбициите на Техеран за създаването на ядрен арсенал. Израел и САЩ обаче са уверени, че споразумението единствено укрепва ядрения капацитет на близкоизточната ислямска република. Поради тази причина администрацията на президента Доналд Тръмп изтегли страната от сделката и би искала страни като Германия също да последват примера й.  \r\nМеркел поясни, че тя и премиерът на Израел Бенямин Нетаняху вече са обсъждали въпроса, но не разкри допълнителни подробности.  \r\nМеждувременно в Ерусалим бе даден старт на официалната част на седмите по ред германско-израелски междуправителствени консултации.  Канцлерът на ФРГ Ангела Меркел пристигна в Израел в сряда следобед с представители на всички министерства в Берлин и още същата вече присъства на специално организирана вечеря, на която размени мнения с премиера на страната – Бенямин Нетаняху. Темите, които двамата лидери са обсъдили, са външна политика, сигурност и въпроси от регионално значение. Още тогава стана ясно, че една от централните конфликтни точки между двете страни е ядреното споразумение с Иран. \r\n***  Исканията на ВМРО-ДПМНЕ за създаване на служебно правителство 100 дни преди предсрочните парламентарни избори, за назначаването на нов главен прокурор и формирането на анкетна комисия, която да разследва нарушенията на референдума, са абсолютно неприемливи. Това подчерта премиерът на Македония Зоран Заев от Охрид, предава скопската електронна медия  A1 On . \r\n„Няма причина, нито необходимост да се обсъждат такива неща. Самите институции са направили своите коментари. Да се изисква комисия, която ще провери дали референдумът е бил законно проведен, дали е имало нарушения и други подобни в случаите, при условие, че председателят на Държавната избирателна комисия (ДИК) е от ВМРО-ДПМНЕ, и когато в Административния съд няма промяна на нито един член, само по себе си говори какво всъщност се изисква“, подчерта Заев. \r\nЛидерът на СДСМ увери, че остава на позицията в следващите дни да се обсъди с депутати в парламента възможността за събиране на парламентарно мнозинство за конституционни промени – съгласно думите му в една приятна, нормална и отговорна атмосфера. \r\n„Вярваме, че ще имаме резултат до края на седмицата или в началото на следващата. Около 10 октомври... трябва да информиране обществеността какви са следващите стъпки. Надявам се, че ще имаме възможността да обявим, че е осигурено необходимото мнозинство от две трети“, призна Заев. \r\n***", "date": "2018.10.04", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/04/2574616/narodni-predstaviteli-ot-pg-na-bsp-za-balgariya-obsadiha-s-grazhdani-v-pazardzhik-proekta-viziya-za-balgariya.html", "text": "Народни представители от ПГ на „БСП за България“ обсъдиха с граждани в Пазарджик проекта „Визия за България“, предаде репортер на  Радио „Фокус“ – Пазарджик . На кръглата маса присъстваха депутатите проф. Иво Христов, проф. Румен Гечев, Георги Михайлов, Йордан Младенов, Георги Гьоков и Стоян Мирчев. В залата присъстваха и депутати от БСП от Пазарджишка област – Надя Клисурска, Славчо Велков, а също и кметовете на общините Ракитово, Стрелча и Пазарджик, представители на бизнеса, на местните структури на социалистическата партия.  \r\nФорумът откри областният председател на БСП Петя Цанкова, която акцентира на важността на проекта. Проф Румен Гечев коментира състоянието на българската икономика като отбеляза, че годишният растеж е под 4%, което е под този на Румъния, а тя е на предпоследно място в Европейския съюз. „Вътрешните инвестиции в България се движат почти два пъти под средните показатели на Европейския съюз. Чуждите инвестиции през първите 6 месеца на 2018 година са с 60% по-малко от 2017 година. Преди кризата в България чуждите инвестиции бяха почти 9 милиарда евро, а сега са под 1 милиард. Това означава, че равнището им е 10 пъти по-малко от предкризисното“, коментира Гечев. По думите му въпросът трябва да се реши като се преодолее изоставането.  \r\n„Страните успели в тази посока са известни с активното участие на държавата. На пазарна основа и със сериозни инвестиционни проекти. Ние предлагаме неща, които са проверени и са осъществявани в други страни“, каза също Гечев. Той каза, че ще настояват да бъдат увеличени средствата, с които разполага Българската банка за развитие. „Ще искаме тя да спре с финансирането на крупни олигарси в България и да започне да изпълнява Закона за банката за развитие, а това е да подпомага инвестициите на малките и средни фирми“, допълни Гечев. Той коментира, че трябва да се подобри политиката на държавата по отношение на чуждите инвестиции. \r\nВаня НИКОЛОВА", "date": "2018.10.04", "title": "Народни представители от ПГ на „БСП за България“ обсъдиха с граждани в Пазарджик проекта „Визия за България“"}
{"url": "http://www.focus-news.net/news/2018/10/04/2574622/predstoyashti-sabitiya-v-stranata-za-5-oktomvri-agentsiya-fokus.html", "text": "***   \r\nОт 11.00 часа президентът Румен Радев ще приеме на „Дондуков“ 2 министъра на външните работи на Тунизийската република Хемайес Джхинауи, който е на официално посещение у нас. \r\n*** \r\nОт 09.00 часа ще се проведе заседаниe на Народното събрание. \r\n*** \r\nОт 8.30 и 14.00 часа в 23 СОУ ще се проведат две срещи-дискусии от проектa „Дигитализацията: диалог с националните и регионалните институции и лидери за реализация, култура и грамотност за младите българи”. \r\n*** \r\nВ 09.00 часа в зала 3 на НДК ще се проведе интерпарламентарна конференция, на която ще бъде обсъдена ролята на парламентите за бъдещето на процеса на присъединяване на страните от Западните Балкани към ЕС.  Предвижда се с приветствие към участниците във форума да се обърне вицепремиерът и министър на външните работи Екатерина Захариева.  \r\n***   \r\nОт 09.00 часа в залата на новата Софийска лаборатория за иновации пет отбора на ученици от водещи столични училища ще премерят сили в образователно-технологичното състезание под наслов „Информационните технологии в ядрената наука и техника”. \r\n*** \r\nОт 09.30 часа 4 състав на Специализирания наказателен съд ще гледа делото срещу Христо А. за безстопанственост в особено големи размери, представляваща особено тежък случай.  \r\n*** \r\nОт 10.00 часа в парк-хотел „Москва”, зала „Европа”, ще се състои пресконференция на тема „Повишаване на ефикасността на мерките за интеграция на децата и учениците от етническите малцинства“. \r\n*** \r\nОт 10.00 часа 3 състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за организиране и ръководене на организирана престъпна група.  \r\n*** \r\nОт 10.00 часа 9 състав на Специализирания наказателен съд ще гледа делото срещу Илиян О., Емил М., Даниел Г., Костадин Ц. и др. за образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Христон М., Филип Ч., Мехмед М. и др. за образуване и ръководене на организирана престъпна група.  \r\n*** \r\nОт 10.00 часа 17 състав на Специализирания наказателен съд ще гледа делото срещу Красимир К., Славчо А. и Галина А.  за организиране и ръководене на организирана престъпна група.  \r\n*** \r\nОт 10.30 часа в северното фоайе на Народното събрание ще бъде връчена Гражданската награда на ЕП на архимандрит Партений Фидановски, игумен на Бигорския манастир. \r\n*** \r\nОт 11.00 часа в Националния пресклуб на БТА Сдружение „Национална асоциация правна инициатива за отворено управление\" ще представи резултатите от изпълнението на проекта „Прозрачна и ефективна съдебна система чрез въвеждане на съвременни технологии в българския съд\". \r\n*** \r\nОт 12.00 часа на ул. „Московска“ 33 ще се проведе протест. \r\n*** \r\nВицепремиерът Екатерина Захариева ще се срещне в МВнР с министъра на външните работи на Тунис Хемайес Джхинауи. Очаква се около 13.00 часа двамата да направят изявления. \r\n***   \r\nОт 13.00 часа в залата на IV етаж в МОН заместник-министърът на образованието и науката Деница Сачева ще представи нов проект на Министерството на образованието и науката за квалификация на педагогическите специалисти.  \r\n*** \r\nОт 13.00 часа 6 състав на Специализирания наказателен съд ще гледа делото срещу Тодор С., Владимир Р., Илиян Е. и др. за организиране и ръководене на организирана престъпна група.  \r\n*** \r\nОт 13.00 часа Специализирания наказателен съд ще гледа делото срещу Калоян П., Любомир С., Михаил Д. и др. за организиране и ръководене на организирана престъпна група.  \r\n***   \r\nВ 13.30 часа в сградата на ИА „Главна инспекция по труда“ ще бъде подписано Споразумение за сътрудничество между Инспекцията по труда и двата национално представителни синдиката – КНСБ и КТ „Подкрепа“.  \r\n*** \r\nОт 13.30 часа 10 състав на Специализирания наказателен съд ще гледа делото срещу Стоян Г., Николай П., Георги А. и др. за организиране и ръководен на организирана престъпна група.  \r\n*** \r\nОт 15.00 часа в Зала 6 на НДК се проведе IV-ия Национален конгрес с международно участие на Българската асоциация по невросонология и мозъчна хемодинамика (БАНМХ). \r\n*** \r\nОт 17.00 часа в Националната библиотека „Св. св. Кирил и Методий“ ще бъде отбелязана 22-рата Международна нощ на прилепите. \r\n*** \r\nОт 18.00 часа в Галерия „Райко Алексиев” ще бъде представена юбилейна изложба на Иван Б. Иванов.  \r\n*** \r\nОт 18.30 часа в галерия „България“ ще бъде открита изложба, посветена на японското изкуство „Икебана – от вълшебството на миналото към предизвикателството на бъдещето“. \r\n*** \r\nОт 19.00 часа в зала „България\" Софийската филхармония и Националният филхармоничен хор ще представят концерт, посветен на големите революционери Джузепе Гарибалди и Капитан Петко Войвода. \r\n*** \r\nОт 20.00 часа в зала 1 на НДК ще се играе спектакълът „На Нея с обич! Емил Димитров“.  \r\n*** \r\nПо повод Деня на Банско ще бъде отслужена света литургия в Църквата „Св. Троица”. С тържествено възпоменание пред паметника „Банско помни героите“ ще бъдат почетени всички герои, дали своя жертвен принос за свободата на планинския град. Програмата ще продължи с риболовния турнир „Детето риболовец без дрога\" на язовир „Белизмата“, с детска кинопанорама и дори с откриване на „Ултрамаратон Пирин Ултра 2018“.  След това ще се състои и концерт на Орлин Горанов. Музикалният празник ще започне от 18.30 часа на пл. „Никола Вапцаров“, а пищна заря в небето на Пирин ще сложат финалната нотка в празненствата.  \r\n*** \r\nОбщина Благоевград ще отбележи 106 години от Освобождението на Горна Джумая и Пиринска Македония. Празничният ден ще започне в 09.30 часа с панихида в  храм „Въведение Богородично“ за загиналите за Освобождението на Горна Джумая от османско иго и полагане на цветя на паметния знак на Майор Иван Павлович Орлински. В 10.00 часа ще премине празнично шествие по главната пешеходна улица на Благоевград, което ще започне от сградата на Съдебна палата и ще продължи до пл. „Македония“. В 11.30 часа в кв. „Вароша“, жителите и гостите на Благоевград ще станат свидетели на историческа възстановка „Илинденски камбани‘ с участие на Национално дружество „Традиция“. В 17.00 часа в ДТ „Никола Вапцаров“ започва  тържествената сесия на Общински съвет – Благоевград и церемония по награждаване „Личност на годината“. От 19.00 часа ще бъде поставено началото на концерт на Първи фолклорен танцов фестивал „Ритми и багри“ на пл. „Македония“.   \r\n*** \r\nОт 15.30 часа в кино „Синемакс“ ще се състои прожекция на филма „Разгромът на Сърбия“, втора част от документалната поредица на Военния телевизионен канал „Помни войната 1915 – 1918“. Входът е свободен. \r\n*** \r\nОт 19.00 часа на площад „Тройката“ ще бъде открит Фестивалът на рибата и виното. \r\n*** \r\nОт 09.00 часа в Пленарна зала на Община Варна ще се проведе заседание №35 на Общински съвет – Варна.  \r\n*** \r\nОт 11.00 часа в зала „Варна“ на Община Варна ще бъде дадено начало на кампания „Репродуктивното здраве – наша обща грижа“. Организатор на събитието е фондация „Искам бебе“,  в партньорство с Община Варна, СБАГАЛ „Проф. Д-р Димитър Стаматов“ и Медицинския университет във Варна. На срещата ще бъде даден отчет за работата на общинския фонд инвитро през последната година. \r\n*** \r\nОт 13.00 часа в Икономически университет - Варна, зала 1, ще се състои международна конференция \"Дигиталните иноватори в здравната екосистема\".Организатори на форума са Изпълнителна агенция за насърчаване на малките и средни предприятия (ИАНМСП) и Сдружение „Бизнес агенция“.  \r\n*** \r\nОт 14.00 часа в Актовата зала на Четвърта езикова гимназия във Варна ще се състои събитие по проекта \"Твоят час\". \r\n*** \r\nОт 18.00 часа в куклена зала на ДКТ ще се играе постановката „Приключение на горската полянка“.  \r\n*** \r\nОт 17.00 часа в Спортна зала „Младост“ ще се играе двубоят за четвърто и трето място  на Международния волейболен турнир за жени за Купата на Димитровград. Финалът ще бъде от 19.00 часа. Входът за турнира е свободен.  \r\n*** \r\nОт 15.30 часа в Държавен куклен театър „Дора Габе“ ще се играе кукления спектакъл „Пинокио“.  \r\n*** \r\nОт 17.00 часа в Регионална библиотека „Дора Габе“ ще бъдат отбелязани 130 години от рождението на Дора Габе.  \r\n*** \r\nВ Кресна ще бъде отбелязана 140-годишнината от Кресненско-Разложкото въстание. От 11.30 до 12.30 часа в храм-паметник и костница „Св. Иван Рилски\" ще бъде отслужена празнична света литургия.  От 15.30 часа в с. Стара Кресна, където е обявено Кресненско-Разложкото въстание, ще бъде открита паметна плоча и поднесени цветя у венци. От 15.30 часа ще се проведе тържествена сесия на Общинския съвет на Кресна.  От 19.00 часа в храм-паметник и костница „Св. Иван Рилски” ще бъде отслужена заупокойна молитва за загиналите в Креснеско-Разложката епопея от 1878г. След това събитията продължават в центъра на града - ще се състои  факелно шествие, ще бъдат произнесени приветствия и др.    \r\n*** \r\nОт 12.00 часа в читалище „Братство\" ще се проведе информационна среща за редките болести в България.  \r\n*** \r\nОт 09.30 часа в ала „Панорама“ ще се проведе заседание на Общински съвет – Перник.  \r\n*** \r\nОт 8.30 часа в Парк Хотел Пловдив ще се проведе „Пресконференция на тема \"реалности и перспективи на учителската професия“. \r\n*** \r\nОт 12.00 часа в 7-ма аудитория на ПУ \"Паисий Хилендарски\" ще се проведе публична лекция с презентация \"2018-Европейска година на културното наследство\". \r\n*** \r\nОт 20.00 часа в Драматичен театър – Пловдив продължава националното турне на Орлин Павлов. \r\n*** \r\nОт 17.00 часа с поредица от занимателни игри, работилници и демонстрации Регионален исторически музей – Русе ще отбележи Международната нощ на прилепите. \r\n*** \r\nОт 11.30 часа в Регионалния пресклуб на БТА „Движение България на гражданите\"-Сливен ще даде пресконференция във връзка с подготовка за предстоящите избори за Европейски парламент.  \r\n*** \r\nОт 10.00 до 11.00 часа в зала 201 на Областна администрация – Смолян ще се проведе Кръгла маса по проект „Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности („Твоят час“) – фаза І“. От 11.00 часа до 14.00 часа в Родопски драматичен театър (РДТ) „Николай Хайтов“ – Смолян ще бъдат представени публични изяви на групи по проект „Твоят час“, от 14.00 часа до 15.00 часа – публичните изяви на групи по проекта продължават на открито (пред РДТ „Николай Хайтов“ – Смолян).   \r\n*** \r\nОт 18.00 часа пред сцената на читалище „Кирил Маджаров” ще бъде открит традиционният Устовски панаир в Смолян.   \r\n*** \r\nОт 08.00 часа в храм „Св. Николай“ ще бъде отслужена Божествена Света литургия, по повод Деня на Стара Загора. След литургията от храма ще тръгне литийно шествие до парк „Пети октомври‘. От 10.00 часа в парк „Пети октомври“ ще бъдат поднесени венци и цветя на паметника „Защитниците на Стара Загора -19 юлий 1877 г.“ и символичния камък за възстановяването на Стара Загора. От 10.30 часа в античен форумен комплекс „Августа Траяна“ ще се състои ритуал за издигане на Националното знаме на Република България. На същото място от 11.00 часа ще се проведе празничен концерт с участието на хор и солисти на Държавна опера – Стара Загора, а от 11.30 часа щ започне фестивалът One Love Tour. От 15.00 часа на III експозиционно ниво на РИМ – Стара Загора ще се състои беседа и тематична викторина с награди на тема „Град, възкръснал от руините“. От 18.00 часа в зала „Байер“ ще бъде представен Есенен салон 2018 – традиционна годишна изложба на старозагорските художници.  \r\n*** \r\nОт 09.00 часа на стадион „Берое“, изкуствено игрище, ще се проведе турнир по футбол за децата.  \r\n*** \r\nОт 13.00 до 20.00 часа на стрелбището в село Шаново  ще се проведе открито първенство на клуба с огнестрелна пушка, на дистанции: 100 м и 300 м. \r\n*** \r\nОт 13.30 часа в Старозагорския затвор ще се проведе боксов мач под мотото „С ръкавици срещу наркотиците и агресията“.  \r\n*** \r\nОт 17.00 часа на полянката до кучешката градинка в парк „Зеленият клин“ ще се проведе детски празник с кучета по повод празника на Стара Загора. \r\n*** \r\nОт 17.00 часа по бул. Цар Симеон Велики“ (от парк „Тракия“ до храм „Св. Николай“), по повод 180 години от рождението на Старозагорски митрополит Методий Кусев, ще се състои литийно шествие с иконата „Света Богородица Чудотворна Скоропослушница“. От 18.00 часа в храм „Св. Николай“ ще бъде отслужено вечерно богослужение.  \r\n*** \r\nОт 10.00 часа в Общината ще се проведе пресконференция по повод предстоящия Фолклорен фестивал „С песните на Тодор Кожухаров“. \r\n***   \r\nОт 10.00 часа в зала 203 на общината кметът на Шумен Любомир Христов ще даде старт на кампанията \"С предпазен колан на задната седалка\".", "date": "2018.10.04", "title": "Предстоящи събития в страната за 5 октомври (Агенция „Фокус“)"}
{"url": "http://www.focus-news.net/news/2018/10/04/2574624/prof-georgi-mihaylov-tseliyat-model-na-upravlenie-i-finansirane-na-zdraveopazvaneto-v-stranata-e-dalboko-porochen.html", "text": "Целият модел на управление и финансиране на здравеопазването в страната е дълбоко порочен. Това каза пред журналисти в Пазарджик депутатът от ПГ на „БСП за България“ проф. Георги Михайлов, по повод подготвяния от социалистите вот на недоверие към правителството за политиката в сферата на здравеопазването, предаде репортер на  Радио „Фокус“ - Пазарджик . По думите му легализирането на допълнително плащане от българските граждани за каквато и да е здравна услуга не е по възможностите и по вкуса на хората.  \r\n„Това е модел, който не е приемлив за цялата нация. Вотът на недоверие представлява дебат по един сериозен проблем, какъвто е здравеопазването. Ние търсим промяна в управлението на финансовите потоци, а не търсим само система за дофинансиране на здравеопазването“, коментира проф. Михайлов. Той отбеляза, че е важно не аритметичното преброяване на броя депутати, които ще го подкрепят, а искаме да поставим проблем за обсъждане пред цялата нация. „Това дали един вот е неуспешен не се оценява по гласуването му, а по ефекта, който той ще има. Очакваме вотът да доведе до усещане у хората, че сериозните проблеми на нацията, не се решават в посока, която е необходима на българските граждани“, каза също Михайлов. \r\nВаня НИКОЛОВА", "date": "2018.10.04", "title": "Проф. Георги Михайлов: Целият модел на управление и финансиране на здравеопазването в страната е дълбоко порочен"}
{"url": "http://www.focus-news.net/news/2018/10/04/2574627/veliko-tarnovo-v-ramkite-na-mladezhkoto-izlozhenie-za-tehnichesko-tvorchestvo-v-gorna-oryahovitsa-sa-predvideni-lektsii-i-obucheniya-na-uchiteli-za-optimizirane-na-obrazovatelniya-protses.html", "text": "В рамките на младежкото изложение за техническо творчество в Горна Оряховица са предвидени лекции и обучения на учители за оптимизиране на образователния процес. Това каза пред журналисти Владимир Григоров, един от организаторите на инициативата, предаде репортер на  Радио „Фокус“ – Велико Търново . По думите му над 80 учители ще се включат в семинара, който ще се проведе в ПГЕЕ „М. В. Ломоносов“ в Горна Оряховица. \r\n„Тези учители са подбрани за един бъдещ проект за обучение чрез кръжочна дейност на деца, които искат да учат точни науки, за да бъдат привлечени в професионални гимназии впоследствие. Форумът е съгласуван с Министерството на образованието и науката. Проектът се казва „Иновативни училища“. В рамките на семинара ще бъде представена методика как преподавателите да обучават децата за по-бързо навлизане в тези дисциплини и паралелно с това как да получават теоретични знания“, посочи Владимир Григоров. \r\nВъв втория ден на изложението проф. д-р Георги Попов ще изнесе лекция на тема „Индустрия 4.0 и изкуственият интелект“.  Гост лектор от Университета по иновации и технологии във Ваас, Финландия ще разкаже за работата си с неговите студенти, които се обучават в изработването на роботи, 3D принтери и пр. \r\nМария НЕДЕВА", "date": "2018.10.04", "title": "Велико Търново: В рамките на младежкото изложение за техническо творчество в Горна Оряховица са предвидени лекции и обучения на учители за оптимизиране на образователния процес"}
{"url": "http://www.focus-news.net/news/2018/10/04/2574628/iliya-raev-bchk-varna-diskusionni-forumi-obucheniya-i-filmovi-prozhektsii-sa-chast-ot-programata-na-esennata-akademiya-agresiya-humannost-kino.html", "text": "Дискусионни форуми, обучения и филмови прожекции са част от програмата на Есенната академия на Международния фестивал на червенокръстки и здравни филми 2018 „Агресия – хуманност – кино“, която бе открита в Санаторно – оздравителен комплекс „Камчия“. Това каза за  Радио „Фокус“ – Варна  Илия Раев, председател на Областния съвет на БЧК във Варна и директор на фестивала. Началото на дискусионния форум постави изключително интересната лекция на Десислава Георгиева, авиационен и кризисен психолог на тема „Насилие и кризи”. Темата предизвика интереса на публиката и провокира оживена дискусия, допълни Илия Раев. \r\nСледобед започна и обучителният сегмент на Академията за служители и доброволци на БЧК по темата „Работа с медиите”. Започнаха и филмовите прожекции в рамките на фестивала, които са с вход свободен в двете дестинации – Община Варна и Камчия. Тази вечер в залата на център „Юрий Гагарин” в Камчия ще бъде представен българският документален филм „Светителят хирург“ на режисьора Ангел Бончев и игралният филм „Проектът Флорида“ на режисьора Шон Бейкър. В зала „Пленарна“ на Община Варна тази вечер ще бъде представена прожекция, посветена на 140 години БЧК и 90 години Водноспасителна служба. Зрителите ще могат да гледат документалните филми „Елеонора – забравената царица“ на режисьора Олег Ковачев и „Зелените дяволи на Варна“ на режисьора Силвия Николова, както и игралния филм „Убийство в Кайро“ на режисьора Тарик Салех. \r\nМарияна ВАЛЕНТИНОВА", "date": "2018.10.04", "title": "Илия Раев, БЧК – Варна: Дискусионни форуми, обучения и филмови прожекции са част от програмата на Есенната академия „Агресия – хуманност – кино“"}
{"url": "http://www.focus-news.net/news/2018/10/04/2574615/telma-makedoniya-izborite-ne-sa-reshenie-za-politicheskata-kriza-tvardyat-analizatori.html", "text": "Скопският телевизионен канал  „Телма“  публикува материал с предупрежденията на анализатори, които твърдят, че предсрочните парламентарни избори не са решение за политическата криза в Македония.  \r\nПозициите на основните партии в страната допълнително ще задълбочат политическата криза; изборите няма да предложат решение и е възможно да се стигне до бойкот от страна на опозиционната ВМРО-ДПМНЕ, твърдят познавачите на процесите в страната, чиито имена не са разкрити от телевизията.  \r\nБившият депутат от ВМРО-ДПМНЕ Михайло Пановски не изключва възможността да се повтори ситуацията от 1994 г., когато партията, водена тогава от Люпчо Георгиевски, реши да не излезе на избори. \r\nОбсъжданият предсрочен вот ще забави изпълнението на програмата за реформи, на процесите на интеграция в ЕС, на развитието на икономиката. Не е ясно какво ще бъде състоянието на страната след приключването им, а последиците вероятно ще бъдат големи. \r\nНадежда за излизане от кризата може да се окаже създаването на широка коалиция от всички партии, която ще имат шестмесечен мандат, твърдят анализаторите.  Тереза Герова", "date": "2018.10.04", "title": "„Телма“ (Македония): Изборите не са решение за политическата криза, твърдят анализатори"}
{"url": "http://www.focus-news.net/news/2018/10/04/2574629/nimh-utre-shte-bade-slanchevo-maksimalnite-temperaturi-shte-sa-mezhdu-19-i-24.html", "text": "През нощта ще преобладава ясно и почти тихо време. Минималните температури ще са между 4° и 9°, по-високи по морския бряг. Утре ще бъде слънчево. По-значителна ниска облачност ще има на места в Източна България в часовете около обяд. Ще се появи слаб изток-югоизточен вятър. Максималните температури ще са предимно между 19° и 24°. Атмосферното налягане е по-високо от средното и още малко ще се повиши. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Георги Цеков.      \r\nНад Черноморието ще бъде предимно слънчево. В часовете около обяд ще има временни увеличения на облачността, предимно ниска. Ще духа слаб до умерен източен вятър. Максималните температури ще са между 18° и 20°, температурата на морската вода е 19-21°. Вълнението на морето ще бъде 1-2 бала, вечерта на юг ще се усили до 3 бала. \r\nНад планините ще бъде предимно слънчево. Ще духа предимно слаб югоизточен, по най-високите върхове – северозападен вятър. Максималната температура на височина 1200 метра ще е около 14°, на 2000 метра – около 9°. \r\nПрез почивните дни ще бъде предимно слънчево. По-значителна, предимно ниска облачност, ще има над Източна България. Ще духа слаб до умерен изток-югоизточен вятър. Сутрешните температури ще са между 5° и 10°, дневните ще са предимно между 18° и 23°. В понеделник ще е почти тихо, временни увеличения на облачността ще има и над западните райони, но само на отделни места в планинските райони на Югозападна България ще превали слабо. Повишава се вероятността за сутрешна мъгла и ниска облачност в низините. Температурите ще са без особена промяна.", "date": "2018.10.04", "title": "НИМХ: Утре ще бъде слънчево, максималните температури ще са между 19° и 24°"}
{"url": "http://www.focus-news.net/news/2018/10/04/2574623/gabrovo-chetirima-dushi-sa-si-postavili-protivogripni-vaksini-v-imunizatsionniya-kabinet-na-rzi-do-momenta.html", "text": "Четирима души са си поставили противогрипни ваксини в имунизационния кабинет на Регионална здравна инспекция (РЗИ) – Габрово до момента. Това съобщи за  Радио „Фокус“ – Велико Търново  д-р Татяна Велиславова, директор на Дирекция „Надзор на заразните болести в РЗИ - Габрово. На 1-ви октомври здравната инспекция започна поставянето на противогрипни ваксини. Имунизационният кабинет е отворен всеки работен ден от 10.00 до 12.00  и от 15.00 до 16.00 часа. Д-р Велиславова припомни, че противогрипната ваксина се закупува от аптечната мрежа. Цената и е около 20 лева. Тя се поставя веднага след закупуването. При невъзможност за непосредствено поставяне след закупуване, се съхранява в хладилни условия при температура от 2 до 8 градуса. Най-подходящите месеци за поставяне на ваксината са октомври и ноември. След поставянето и са необходими две седмици, в които организмът изгражда имунитет. Д-р Велиславова посочи, че през последните 4-5 години броят на желаещите да се ваксинират е между 40 и 60. По-голямата част от тях са възрастни хора, с хронични заболявания. Освен в Имунизационния кабинет на РЗИ – Габрово, лицата могат да поставят противогрипна ваксина и при общопрактикуващия си лекар. \r\nПо думи на д-р Татяна Велиславова четири грипни щама ни очакват тази зима. Тя посочи, че прогнозата на Световната здравна организация е, че през този сезон ще върлуват грипните вируси от група А „Мичиган“, „Сингапур“ и грипните вируси от група В „Колорадо“ и „Пукет“. И четирите щама са включени в състава на противогрипната ваксина по препоръка на Световната здравна организация. Д-р Велиславова посочи, че традиционно грипната епидемия се предизвиква от грипни вируси от група А, но през последните години се забелязва водещ да е вирус от група В.  „Във всички учебници и научни материали пише, че сезонните грипни епидемии се предизвикват винаги от грипни вируси от група А, но миналата година станахме свидетели на това водещият грипен вирус, който предизвика по-големия процент от заболяванията, да е от група В – т.н. „Пукет“. И тази година той отново фигурира в състава на противогрипната ваксина“, допълни д-р Велиславова. \r\nНадежда КРЪСТЕВА", "date": "2018.10.04", "title": "Габрово: Четирима души са си поставили противогрипни ваксини в имунизационния кабинет на РЗИ до момента"}
{"url": "http://www.focus-news.net/news/2018/10/04/2574631/blagoevgrad-trafikat-na-granichnite-punktove-kulata-i-ilinden-e-normalno-natovaren.html", "text": "Трафикът на граничните пунктове „Кулата“ и „Илинден“ е нормално натоварен. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването също се извършва без забавяне. \r\nЛора КАЛЧЕВА", "date": "2018.10.04", "title": "Благоевград; Трафикът на граничните пунктове „Кулата“ и „Илинден“ е нормално натоварен"}
{"url": "http://www.focus-news.net/news/2018/10/04/2574632/yordan-mladenov-bsp-chrez-proekta-viziya-za-balgariya-iskame-da-obarnem-modela-na-upravlenie-na-stranata-v-momenta.html", "text": "Чрез проекта „Визия за България“ идеята ни е да обърнем модела на управление на страната, който е в момента, каза за  Радио „Фокус“ – Пазарджик  депутатът от ПГ на „БСП за България“ Йордан Младенов. Според него целта е да се чуе мнението на хората, да се потърси отговор на техните въпроси и така да се оформи по-успешен модел на управление. „В сектор „Земеделие“ са разписани няколко основни момента. Първо искаме да сложим таван от 60 хиляди декара за получаване на субсидия. Необходимо е да бъдат подпомогнати малките и средни земеделски производители. Освен това да има електронна карта, която да обхване цялата обработваема земя. Така ще се даде възможност да се види какви култури се отглеждат, каква продукция се очаква, за да се търси начин за нейната реализация“, посочи също Младенов.  \r\nПо думите му в големите търговски вериги трябва да се даде превес на българската земеделска продукция. „По отношение на огнищата на различни опасни заболявания по добитъка и птиците, трябва да се изпълняват стриктно разписаните отстояния от животинските ферми, пътят, по който те стигат до кланиците и в самите тях. Тези отстояния трябва да се спазват, за да не се стига до случаи като този в Пловдивско, при който за една година в една и съща птицеферма имаше два пъти случаи на птичи грип“, допълни Младенов. Според него се работи на парче и за това е необходимо този начин на работа да се промени. „България трябва да бъде на хората, те да виждат своето бъдеще тук, а не да напускат родината си“, каза още Младенов. \r\nВаня НИКОЛОВА", "date": "2018.10.04", "title": "Йордан Младенов, БСП: Чрез проекта „Визия за България“ искаме да обърнем модела на управление на страната в момента"}
{"url": "http://www.focus-news.net/news/2018/10/04/2574634/blagoevgrad-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в Благоевградска област. Това съобщи за  Радио „Фокус“ – Пирин  дежурният служител в Областно пътно управление – Благоевград. През деня няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа в областта. В региона не се извършват ремонтни дейности по пътищата. Движението по автомагистрала „Струма“ и главен път Е-79, както и по второкласен път 19 Симитли – Гоце Делчев се извършва без затруднения. \r\nЛора КАЛЧЕВА", "date": "2018.10.04", "title": "Благоевград: Интензивен е трафикът по основните пътни артерии в областта"}
{"url": "http://www.focus-news.net/news/2018/10/04/2574635/d-r-tatyana-velislavova-rzi-gabrovo-vaksinata-e-edinstvenoto-profilaktichno-sredstvo-za-predpazvane-ot-grip.html", "text": "Ваксината е единственото профилактично средство за предпазване от грип. Това каза за  Радио „Фокус“ – Велико Търново  д-р Татяна Велиславова, директор Дирекция „Надзор на заразните болести“ в Регионалната здравна инспекция в Габрово. Тя подчерта, че всяка година се наблюдава грипна епидемия. Голяма е вероятността рисковите групи пациенти не само да се заразят, но и да изкарат тежко боледуване, в някой случаи и с усложнения. На по-висок риск от заразяване са подложени лицата на възраст над 50 години, лица с хронично сърдечносъдови или белодробни заболявания, включително и такива с бронхиална астма. Д-р Велиславова допълни, че друга рискова група са лицата с диабет или с бъбречни заболявания. Висок риск от заразяване с грип има и при лекарите и здравните работници в лечебните и здравни заведения. „Един болен лекар може да зарази цялото отделение и обратно. Това е професията, подложена на най-интензивна среща с грипните вируси, и вероятността здравните работници да се заразят с грип е много по-висока, отколкото при другите пациенти“, посочи д-р Велиславова. Тя препоръча противогрипна ваксина да си поставят и всички лица, които работят в големи колективи, където вирусът се разпространява интензивно. \r\nНадежда КРЪСТЕВА", "date": "2018.10.04", "title": "Д-р Татяна Велиславова, РЗИ – Габрово: Ваксината е единственото профилактично средство за предпазване от грип"}
{"url": "http://www.focus-news.net/news/2018/10/04/2574630/afp-ozho-saobshtava-za-narastvashta-kiberaktivnost-sreshtu-sistemite-y.html", "text": "Организацията за забрана на химически оръжия (ОЗХО) съобщи, че е подложена на „засилени дейности, свързани с кибернетичното пространство\" още от самото начало на годината, предава  AFP , като припомня, че по-рано през деня нидерландското правителство обвини руски хакери в извършването на кибератака срещу организацията. \r\n„ОЗХО взема много сериозно сигурността на своите информационни системи и мрежи\", заявиха от централата в Хага, като добавиха, че „от началото на 2018 г. организацията е наблюдавала увеличаване на дейностите, свързани с кибернетичното пространство\". Тереза Герова", "date": "2018.10.04", "title": "AFP: ОЗХО съобщава за нарастваща киберактивност срещу системите й"}
{"url": "http://www.focus-news.net/news/2018/10/04/2574633/veliko-tarnovo-regionalnata-biblioteka-vrachi-nagradi-na-nay-chetyashtite-detsa-ot-lyatnata-kampaniya-za-nasarchavane-na-chetenoto-ela-v-bibliotekata.html", "text": "Регионална библиотека „П. Р. Славейков“ във Велико Търново връчи награди на най-четящите деца от лятната кампания за насърчаване на четеното „Ела в библиотеката“, предаде репортер на  Радио „Фокус“ – Велико Търново . Кампанията, която е под  патронажа на председателя на Великотърновски общински съвет Венцислав Спирдонов, се проведе от 1 юни до 15 септември. Тя има за цел да провокира и мотивира и децата желание за четене, да им покаже, че в библиотеката, освен книгите от препоръчителните списъци за лятно четене, могат да открият и други любопитни новости и атрактивни забавления.  В рамките на три месеца и половина за децата бяха организирани различни забавления в детските отдели на библиотеката – обмяна на информация за интересни книги, прожектиране на филми, представяне на различни светове и култури. Наградите бяха връчени по време на официална церемония във фоайето на библиотеката. Като най-четящо дете за втора поредна година бе отличена петокласничката Виктория Обрешкова от СУ „Вела Благоева“, която през летните месеци е заела общо 120 книги. Наградата, лаптоп, и бе връчена лично от председателя на Общински съвет – Венцислав Спирдонов. „Радвам се, че кампанията става традиционна. Надявам се догодина да има подаръци за всички записали се деца през лятото. Обмисляме също така кампанията да продължи и през годината като водим български автори по училища и в университетите, т.е. авторите да дойдат на място, за да представят книгите си пред учениците и студентите“, посочи Спирдонов. Минути след награждаването Виктория Обрешкова призова децата, които искат да четата, да избират подходящи книги. „За да заобичаш четенето, трябва да избереш приятна за теб книга. Обещавам, че и догодина ще се включа в кампанията.  Радвам се, че успях да подобря рекорда си от миналата година“, сподели петокласничката. Три деца бяха бяха отличени на второ място – Калояна Цонева, Йоана Енчева и Хилендара Хилендарска. Третото място си поделиха Мартина Кръстева и Елена Иванова. РНБ „П. Р. Славейков“ връчи награди и  на „четящи семейства“. Раздадени бяха още специални и поощрителни награди на лица и институции за ползотворно сътрудничество с организаторите на събитието. \r\nОт библиотеката съобщиха, че 3025 деца са се записали като читатели от началото на годината. Само в периода от 1 юни до 15 септември, когато се проведе кампанията „Ела в библиотеката“, регистриралите се читатели в предучилищна и училищна възраст са 1167. Запазва се тенденцията за повишаване интереса към четенето при най-малките читатели на библиотеката. Тя се наблюдава през последните три години и отразява положителните нагласи на децата и родителите към библиотеката и предоставяните от нея услуги. \r\nНадежда КРЪСТЕВА", "date": "2018.10.04", "title": "Велико Търново: Регионалната библиотека връчи награди на най-четящите деца от лятната кампания за насърчаване на четеното  „Ела в библиотеката“"}
{"url": "http://www.focus-news.net/news/2018/10/04/2574625/plyus-info-makedoniya-osvobodeniyat-ot-dlazhnost-petar-bogoevski-preduprezhdava-za-novi-uvolneniya-ot-rakovodnite-strukturi-na-vmro-dpmne.html", "text": "Освободеният от поста заместник генерален секретар на ВМРО-ДПМНЕ Петър Богоевски твърди, че ще последват още уволнения от ръководните структури на опозиционната партия, предава скопската електронна медия  „Плюс Инфо“ . \r\nСъгласно думите му, членовете на ВМРО-ДПМНЕ, които са гласували на референдума за името, страдат от ежедневни обиди и унижения от съпартийците си, които ги наричат „предатели“ и „северномакедонци“. \r\n„Буквално унищожиха нацията, не мога да бъда част от тази партия, докато това насилие продължава. Какъв е този метод, чрез който се следи кой е отишъл да гласува? Това уволнение е облекчение за мен“, признава Богоевски в интервю за скопска медия.  \r\nСпоред него духът на бившия лидер Никола Груевски все още присъства в партията, което прави трансформацията й почти невъзможна. Тереза Герова", "date": "2018.10.04", "title": "„Плюс Инфо“ (Македония): Освободеният от длъжност Петър Богоевски предупреждава за нови уволнения от ръководните структури на ВМРО-ДПМНЕ"}
{"url": "http://www.focus-news.net/news/2018/10/04/2574626/tsvetan-tsvetanov-gerb-tselta-na-bsp-e-da-ima-bezreditsi-v-darzhavata-za-da-otidem-na-predsrochni-izbori.html", "text": "Нямаме никакви различия със Светия синод. Това заяви председателят на ПГ на ГЕРБ в предаването „Лице в лице” по  бТВ  по повод протестната декларация на владиците срещу Закона за вероизповеданията. „Всичко, което беше поставено като тревожност от страна на Светия синод, смятам, че нямаме никакви различия. Правим разграничаване между собствени средства, които се събират от дейност, която осъществява българската църква и това, което държавата за първи път ще направи, за да има субсидии за вероизповеданията в страната. По този начин ще можем да имаме обществен ресурс, който ще се дава от държавата, тези средства ще се контролират как се изразходват. Те са смятали, че контролът ще бъде върху всичко”, заяви Цветанов. \r\nЗаконопроектът за вероизповеданията е внесен с подписите на Цветан Цветанов, лидерът на БСП Корнелия Нинова и председателят на ДПС Мустафа Карадайъ. Представител на левицата обаче не е присъствал на срещата между църквата и властта. \r\n„От вчерашното гледане в правна комисия, БСП бламираха председателката Корнелия Нинова, защото тя е съвносител. БСП имат една единствена цел – да има неприятности в държавата, да има безредици и да им се сбъдне мечтата – да отидем на предсрочни парламентарни избори и да имат служебен кабинет, който да бъде назначен от президента Радев”, допълни председателят на ПГ на ГЕРБ. \r\nЦветан Цветанов коментира липсата на кворум в Народното събрание и оказаната от ДПС помощ при гласуването на Закона за местното самоуправление. Той беше категоричен, че ГЕРБ не са зависими от друга парламентарна партия. \r\n„БСП искат дестабилизация още след приключването на парламентарните избори през 2017г., защото няма как БСП да влезе в управление без служебен кабинет и да бъдат служебно назначени. Ако се задълбочи политическата криза и има невъзможност за съставяне на правителство, служебният кабинет ще управлява достатъчно дълго време”, допълни Цветанов. \r\nЦветанов заяви, че политическа криза ще убие инвеститорския интерес към България, ще намали икономическия интерес и ще увеличи дефицита в бюджета. Той допълни, че акциите на Специализираната прокуратура не са свързани с предстоящите избори.", "date": "2018.10.04", "title": "Цветан Цветанов, ГЕРБ: Целта на БСП е да има безредици в държавата, за да отидем на предсрочни избори"}
{"url": "http://www.focus-news.net/news/2018/10/04/2574636/sport-dunav-izliza-v-kontrola-sreshtu-vtoriya-v-rumaniya.html", "text": "Ръководството на ФК „Дунав“ уреди престижна контрола по време на паузата за националните отбори. „Драконите“ ще гостуват на втория в румънската Лига I „Астра“ (Гюргево). Проверката е насрочена за 12 октомври, петък от 12.00 часа на стадион „Марин Анастасовичи“ в Гюргево. \r\nОфициалната покана за приятелския мач от страна на румънския клуб пристигна днес в офиса на ФК „Дунав“ и бе приета от ръководството на русенци. \r\n„Астра“ се намира на второ място във временното класиране с актив от 17 точки – на четири от лидера „Стяуа“. Титулярен вратар на тима от Гюргево е националът на България Пламен Илиев.", "date": "2018.10.04", "title": "Спорт: „Дунав“ излиза в контрола срещу втория в Румъния"}
{"url": "http://www.focus-news.net/news/2018/10/04/2574640/veliko-tarnovo-natsionalni-uchenicheski-simulatsii-na-zasedaniya-na-saveta-na-es-i-na-ep-shte-se-provedat-vav-velikotarnovskata-biblioteka.html", "text": "Национални ученически симулации на заседания на Съвета на Европейския съюз и на Европейския парламент ще се проведат в РБ „П. Р. Славейков“ във Велико Търново. Това съобщиха за  Радио „Фокус“ – Велико Търново  от културната институция. Събитието ще се проведе в два дни – 30 и 31 октомври, в читалнята и във фоайето на библиотеката. То е по инициатива на Европейското председателство на България. Организатори са Европейските документационни центрове в страната.През целия месец октомври в Детския отдел във филиал „Бузлуджа“ на ул. „Д. Чоканов“ № 8 ще с е провеждат различни събитие – среща на читателските клубове, анимирано четене и рисуване на сюжет по книга от проекта, представяне на пътуващата изложба и уебсайта и уъркшоп с деца за изготвяне на хартиени кукли. \r\nНа 5 октомври /петък/ от 17.00 часа по повод националната седмица за осиновяването в читалнята на библиотеката ще бъдат представени книгата „Благодаря ти мамо! Пътят на осиновения от гнева до прошката“ с автор Дора Прангаджийска – психотерапевт и филма „Триъгълник от любов“. Организатори са Българска асоциация „Осиновени и осиновители“. На 15-17 октомври /понеделник-сряда/ отново в читалнята на библиотеката ще се проведе двадесетият юбилеен национален семинар на потребителите на фирма СофтЛиб. \r\nНадежда КРЪСТЕВА", "date": "2018.10.04", "title": "Велико Търново: Национални ученически симулации на заседания на Съвета на ЕС и на ЕП ще се проведат във великотърновската библиотека"}
{"url": "http://www.focus-news.net/news/2018/10/04/2574637/afp-mayk-pens-obvini-kitay-v-usiliya-da-smeni-vlastta-v-beliya-dom.html", "text": "Вицепрезидентът на САЩ Майк Пенън обвини Китай в усилия за промяна на властта в Белия дом, засилвайки по този начин твърденията на Вашингтон за намеса на Пекин в предстоящите междинни изборите в страната, предава  AFP . \r\n„Казано направо, лидерството на държавния глава Доналд Тръмп работи: Китай иска друг американски президент\", подчерта Пенс в реч пред института „Хъдсън\", консервативен мозъчен тръст във Вашингтон. Тереза Герова", "date": "2018.10.04", "title": "AFP: Майк Пенс обвини Китай в усилия да смени властта в Белия дом"}
{"url": "http://www.focus-news.net/news/2018/10/04/2574639/gd-granichna-politsiya-intenziven-e-trafikat-za-tovarni-avtomobili-na-izhod-ot-granichnite-punktove-kapitan-andreevo-lesovo-dunav-most-vidin-i-ruse.html", "text": "Интензивен е трафикът за товарни автомобили на изход от граничните пунктове „Капитан Андреево“, „Лесово“, „Дунав мост-Видин“ и „Русе“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-македонската, българо-гръцката и българо-сръбската граници трафикът е нормален на всички гранични контролно-пропускателни пунктове.", "date": "2018.10.04", "title": "ГД „Гранична полиция“: Интензивен е трафикът за товарни автомобили на изход от граничните пунктове „Капитан Андреево“, „Лесово“, „Дунав мост-Видин“ и „Русе“"}
{"url": "http://www.focus-news.net/news/2018/10/04/2574642/predstoyashti-mezhdunarodni-sabitiya-za-5-oktomvri-agentsiya-fokus.html", "text": "Ще бъде обявен носителят на Нобеловата награда за мир. \r\n***  Министрите на търговията на страните от ЕС ще осбъдят напрежението със САЩ. \r\n***  Държавният секретар на САЩ Майк Помпео ще приеме за среща френския външен министър Жан-Ив Ле Дриан. \r\n***  Първата дама на САЩ Мелания Тръмп започва първата си самостоятелна обиколка в Африка с посещение на Кения. \r\n***  В Чили ще отбележат 30-та годишнина от референдума, с който се слага край на управлението на Аугусто Пиночет. \r\n***  Южнокорейският съд ще отмени присъдата на бившия президент Ли Мйънг-бак за множество обвинения, включително подкуп и злоупотреби. \r\n***  Френският президент Еманюел Макрон ще бъде домакин на испанския крал Фелипе VI и кралица Летисия.  \r\n***  Гражданите на Чешката република гласуват на местни избори и в първия тур за състава на Сената. \r\n***", "date": "2018.10.04", "title": "Предстоящи международни събития за 5 октомври (Агенция „Фокус“)"}
{"url": "http://www.focus-news.net/news/2018/10/04/2574638/zhana-le-zaedno-v-chas-shestima-uchiteli-ot-programata-ni-prepodavat-v-naseleni-mesta-vav-velikotarnovska-oblast-zaedno-v-chasprograma-za-profesionalno-i-lidersko-razvitie.html", "text": "Шестима учители от програмата на фондация „Заедно в час“ преподават в населени места във Великотърновска област. Това са градовете Златарица и Павликени и селата Царски извор и Камен. За  Радио „Фокус“ – Велико Търново  Жана Ле, част от екипа на фондацията посочи, че интересът на младите хора към програмата за професионално и лидерско развитие е голям. \r\n„От една страна програмата работи за повишаване ефекта от добрата промяна в образованието  и дава работа с много смисъл.  Един процент от кандидатите са хора, които се връщат  от чужбина, заредени с духа на промяната. Освен, че се предоставя квалификация за педагог, в същото време програмата е  насочена към професионалното развитие на човека. Тя дава възможност за  реализация на  собствен проект, който да се финансира.  Участниците може  да се възползват и от много ресурси на организацията под формата на партньорски организации, възможност за повече обучения“, обясни Жана Ле. \r\nПо думите й, всеки бъдещ  преподавател има индивидуален ментор с опит в професията, който му помага да се развива професионално. \r\n„Призовавам хората, които имат интерес да се включат в движение от много позитивно мислещи и готови за промяна хора, да кандидатстват на нашия сайт. Нашият екип ще е изключително благодарен и ще се радва да увеличаваме участието в програмата във  Велико Търново“, допълни Жана Ле. \r\nЦелта на организацията е участниците в програмата й да са дългосрочно ангажирани с каузата качествено образование за всяко дете в България. Участниците в програмата на “Заедно в час” продължават професионалното си развитие в различни области – много от тях остават да преподават в училище, други работят по политики в сферата на образованието, трети създават собствени инициативи в социалното предприемачество. \r\nМария НЕДЕВА", "date": "2018.10.04", "title": "Жана Ле, „Заедно в час“: Шестима учители от програмата ни преподават в населени места във Великотърновска област \"Заедно в час\"програма за професионално и лидерско развитие"}
{"url": "http://www.focus-news.net/news/2018/10/04/2574643/ministar-lilyana-pavlova-v-belgrad-zadalbochavaneto-na-otnosheniyata-es-zapadni-balkani-e-ot-vzaimen-interes.html", "text": "Темата за Западните Балкани продължава да е водеща в дневния ред на Европа и то не само на институционално и политическо ниво, но и на икономическо, защото от нас и общите ни усилия зависи каква Европа ще имаме утре. Западните Балкани са регион с голям потенциал, регионалните икономики се развиват бързо и задълбочаването на отношенията с ЕС е от взаимен интерес. Това каза министърът за Българското председателство на Съвета на ЕС Лиляна Павлова по време на участието си на Седмата среща на високо ниво „Европейски съюз – Югоизточна Европа“, която се провежда в Белград на 4 и 5 октомври 2018 г., съобщиха от пресцентъра на  Министерство на Българското председателство на Съвета на ЕС 2018 .  \r\nФорумът, който се провежда под мотото: „Устойчиво възстановяване на Балканите? Водещата роля на Сърбия“, е посветен изцяло на Западните Балкани и политиката на разширяване на ЕС. Сред участниците в дискусиите са премиерът на Сърбия Ана Бърнабич и ръководителят на делегацията на Европейската комисия в страната Сем Фабризи, министърът, отговорен за европейската интеграция Ядранка Йоксимович, настоящи и бивши министри от кабинета и представители на правителствата на страните от ЕС, посланиците на Великобритания и САЩ, настоящи и бивши дипломати, експерти в сферата на икономиката, инфраструктурата, иновациите, банковото дело и др. \r\n„Поддържането на стабилна и силна Европа преминава извън отделните политически стратегии и самостоятелните действия на европейските институции. Процесът на разширяване на ЕС е стратегическа инвестиция в мир, демократичност, просперитет, сигурност и стабилност за целия Балкански регион и цяла Европа“, каза още по време на участието си в панела, посветен на разширяването на Съюза министър Лиляна Павлова. Тя подчерта, че страните от региона трябва да се възползват от благоприятния момент и страните от ЕС и от Западните Балкани да покажат взаимно доверие. \r\nМинистърът за Българското председателство посочи още, че подкрепата за членство в ЕС в целия регион е нараснала с почти 10 % повече в сравнение с 2016 година и вече почти 50% от населението и по-голямата част от бизнеса (53%) считат, че присъединяването към ЕС ще донесе само положителни резултати за техните компании.  \r\n„България ще продължи да работи за изпълнение на Софийския дневен ред, който беше приет от лидерите в София на 17 май тази година и заложените в него инфраструктурни проекти, които осигуряват свързаност с региона“, декларира министърът за Българското председателство и посочи, че вече се работи по разширяването на транс-евроейската транспортна мрежа към Западните Балкани.  \r\n„Считам, че всички международни финансови институции и донори трябва да бъдат включени по систематичен и прагматичен начин в изграждането на транспортни, енергийни, комуникационни и друг вид връзки в региона“, каза още министърът и посочи, че страната ни продължава да работи с всяка страна от Западните Балкани, както на двустранна основа, така и на ниво ЕС, за постигане на напредък и още по-видими резултати.   \r\nМинистър Павлова припомни някой от постиженията на България и резултатите от положените усилия: Въз основа на решенията на Европейския съвет от юни 2018 г. в рамките на Българското председателство на Съвета на ЕС се очаква през 2019 г. освен с Македония, да започнат преговорите за членство и с Албания. Преговорите със Сърбия и Черна гора са в ход и се наблюдава значителен напредък. От друга страна, в момента страните от Югоизточна Европа имат възможност за смели политически инициативи за насърчаване на иновациите и конкурентоспособността, както и повишаване на нивата на умения и образование, което трябва да допълни потенциала им за растеж и да подобри привлекателността им за инвестиции.", "date": "2018.10.04", "title": "Министър Лиляна Павлова в Белград: Задълбочаването на отношенията ЕС - Западни Балкани е от взаимен интерес"}
{"url": "http://www.focus-news.net/news/2018/10/04/2574644/veliko-tarnovo-dvizhenieto-v-uchastak-ot-pat-pavlikeni-gorna-studena-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата е 20 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.04", "title": "Велико Търново: Движението в участък от път Павликени – Горна Студена се осъществява в една лента поради ремонтни дейности"}
{"url": "http://www.focus-news.net/news/2018/10/04/2574645/aktsenti-v-sutreshniya-blok-dobro-utro-balgariya-po-radio-fokus-na-5-oktomvri.html", "text": "На 5 октомври 1912 г. е освобождението на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Община Благоевград ще отбележи 106 години от Освобождението с богата програма. Какво включва тя ще разберем от Христина Шопова, зам.-кмет по култура на Община Благоевград. Светият Синод на БПЦ смята, че предлаганите промени в Закона за вероизповеданията са противоречиви и се нуждаят от сериозно преосмисляне.  Висшият мюсюлмански съвет също изрази своите критики към измененията. Кои са спорните текстове, защо се наложи спешна среща с представители на ГЕРБ, ДПС и „Обединени патриоти“. По тези и още въпроси ще разговаряме с Борислав Цеков, доктор по конституционно право, основател на Института за модерна политика.  5 октомври е Ден на Стара Загора, отбелязват се и 180 години от рождението на Старозагорски митрополит Методий Кусев. Повече за събитията ще разберем от Иванка Сотирова, зам. кмет хуманитарни дейности. Община Кюстендил, съвместно с Министерство на отбраната, Националната гвардейска част и Клуб за военно-исторически реконструкции „Братя по оръжие“, организират военно-историческата реконструкция от Втората световна война „Операция Деве Баир – 8-14.IX.1944г“, която ще се проведе на 6 октомври в района на пограничното село Гюешево. Колегата от Радио „Фокус” – Кюстендил Венцеслав Илчев разказва в аванс за предстоящото събитие. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.10.04", "title": "Акценти в сутрешния блок „Добро утро, България“ по Радио „Фокус“ на 5 октомври"}
{"url": "http://www.focus-news.net/news/2018/10/04/2574648/gabrovo-na-prohoda-shipka-ostava-v-sila-ogranichenieto-za-prevoz-na-tovari-s-tehnicheski-dopustima-maksimalna-masa-nad-12-tona.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата на въздуха е 20°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.04", "title": "Габрово: На прохода Шипка остава в сила ограничението за превоз на товари с технически допустима максимална маса над 12 тона"}
{"url": "http://www.focus-news.net/news/2018/10/04/2574641/v-ramkite-na-politikata-na-sblizhavane-230-miliona-evro-shte-badat-zadeleni-za-podobryavane-na-uslugite-i-infrastrukturata-v-oblastta-na-vodosnabdyavaneto-v-balgariya.html", "text": "Европейската комисия (ЕК) приветства подписаното споразумение между   (ФМФИБ) и Европейската банка за възстановяване и развитие (ЕБРД) за установяване на първия подкрепен в рамките на политиката на сближаване финансов инструмент, насочен към сектора на водоснабдяването и отпадъчните води в България. Това съобщиха от  Представителството на ЕК В България . Благодарение на 115 милиона евро от Кохезионния фонд и от национално съфинансиране, заедно с допълнителни ресурси на ЕБВР и от частни източници, подписаното споразумение се очаква да осигури инвестиции в размер до 230 милиона евро и да предостави достъп до финансиране на 16 регионални водоснабдителни предприятия с цел предоставянето на качествени услуги на гражданите. С това финансиране операторите ще могат да осигурят експлоатацията и модернизирането на своите съоръжения за водоснабдяване и пречистване на отпадъчни води.  \r\nКомисарят по въпросите на регионалната политика Корина Крецу заяви: „Това споразумение показва, че чрез финансовите инструменти може да се увеличат ползите от инвестициите в рамките на политиката на сближаване и в сектора на обществените услуги. Благодарение на това споразумение 220 000 български граждани ще имат достъп до по-добро водоснабдяване, а 1,5 милиона ще се възползват от подобрено пречистване на отпадъчните води“.  \r\nЗа периода 2014—2020 г. над 1 милиард евро от Кохезионния фонд ще бъдат инвестирани за по-добро водоснабдяване и пречистване на водите в България.", "date": "2018.10.04", "title": "В рамките на политиката на сближаване 230 милиона евро ще бъдат заделени за подобряване на услугите и инфраструктурата в областта на водоснабдяването в България"}
{"url": "http://www.focus-news.net/news/2018/10/04/2574649/d-r-petar-tsankov-e-nositelyat-na-golyamata-nagrada-dzhon-atanasov-za-2018-godina.html", "text": "Държавният глава Румен Радев приветства днес на церемония в Гербовата зала на „Дондуков“ 2 лауреатите в президентската инициатива Награда „Джон Атанасов“ за 2018 гoдина. Това съобщиха от  прессекретариата на държавния глава . Пред гостите на церемонията президентът открои  обществената значимост на разработките на младите български изследователи в областта на компютърните науки, много от тях подкрепени с патенти.   \r\n„Това, което правите носи и голяма отговорност, защото моделира обществените отношения и допринася за сигурността и бързата обработка на бази данни, без които вече е немислимо да функционира държавата -  образованието, здравеопазването, околната среда и дава своя принос за развитието на електронното управление у нас“,  подчерта Румен Радев. Президентът благодари и на участниците от националните отбори по информатика и информационни технологии, спечелили челни места в националните и международни състезания и олимпиади, проведени през годината.  \r\nД-р Петър Цанков  - пост-докторант по компютърни науки, Швейцарски технологичен университет в Цюрих е носителят на голямата Награда „Джон Атанасов“ за 2018 година. Основната цел на изследванията на Петър Цанков е създаването на нови методи за автоматизирана защита на съвременни софтуерни системи, включително на „умни договори“ за блокчейн, програми обработващи лични данни, компютърни мрежи, и други. Резултатите от тези изследвания водят до създаването на иновативни системи, които се използват масово както в академичните среди така и в индустрията. Петър Цанков създава Securify https://securify.ch, първата система за цялостна проверка на сигурността на „умни договори“.  \r\nНосител на отличие Грамота „Награда Джон Атанасов“ в категорията Награда „Джон Атанасов“ е д-р Димитър Лукарски - доктор по математика от Karlsruhe Institute of Technology, Германия, пост-докторска специализация в Uppsala University, Швеция. Разработките на д-р Лукарски са в направление изследване на възможностите различни видове алгоритми за решаване на големи и разредени матрици да се представят паралелно.  \r\nД-р Мария Георгиева е вторият носител на отличие Грамота „Награда Джон Атанасов“ в категорията Награда „Джон Атанасов“. Тя е доктор по алгоритми и криптография от L’Université de Caen, Франция и асистент-изследовател в лаборатория по математика към Ecole Polytechnique Fédérale de Lausanne (EPFL), Швейцария. Най-големите научни постижения на д-р Георгиева са свързани с хомоморфна криптография на принципа на евклидови решетки. Д-р Георгиева има осем патентни предложения в областта на криптографията и информационната сигурност  \r\nСъс сертификат в категорията Награда „Джон Атанасов“ президентът отличи Иван Иванов - магистър по изкуствен интелект, ФМИ - Софийски Университет и мениджър софтуерно инженерство във Facebook, Лондон. През 2017 г. г-н Иванов ръководи екипите на Facebook, които създават единната платформа за human-in-the-loop computation. Ръководил е и екипи на Facebook, занимаващи се с решаването на основни проблеми в създаването и функционирането на географски бази данни, както и в областта на борбата с фалшивите профили в социалната платформа. Автор е на 2 патента: Systems and methods for efficient data sampling and analysis и Exhaustive places fetching.  \r\nДоц. д-р Красимир Кордов е вторият носител на сертификат в категорията Награда „Джон Атанасов“. Той е доктор по информатика и доцент в Шуменски университет „Епископ Константин Преславски. Основните му научни интереси са в областта на компютърната сигурност и са свързани със защитата на информация чрез изграждането на криптографски алгоритми, в резултат на които са реализирани научни разработки, които са основа на публикации в редица международни списания, по-голямата част от които са с импакт ранг или импакт фактор.  \r\nНа церемонията в Гербовата зала на Дондуков 2 президентът Радев връчи и грамоти “Джон Атанасов - ученици и техните преподаватели”. Носителите на отличието са трима:    \r\nАлександър Кръстев и неговият преподавател Елена Димитрова от Математическата гимназия „Д-р Петър Берон“ във Варна. Александър Кръстев е носител на златен медал от Национален пролетен турнир по информатика – Велико Търново и сребърен медал на Национален есенен турнир по информатика – Шумен 2017 г., златен медал от Международната олимпиада по информатика в Япония и на златен медал от Балканската олимпиада по информатика в Тимишоара, Румъния.   \r\nРадослав Димитров и на неговата преподавателка по информатика Бистра Танева в МГ „Акад. К. Попов“ в Пловдив. Радослав Димитров е носител на сребърен медал на Националната олимпиада по информатика, заема второ място на Националния пролетен турнир по информатика, а след това и първо място на Национален есенен турнир по информатика „Джон Атанасов“, носител е и на бронзов медал от Международната олимпиада по информатика, провела се в Япония, както и на сребърен медал от Балканската олимпиада по информатика в Тимишоара, Румъния.   \r\nАлександър Иванов и преподавателката му Диана Балева в МГ „Гео Милев“ в Плевен, които представят България в състезанията по информационни технологии в страната и чужбина. Александър Иванов е първи с финален резултат 90 точки за своя проект Task Tester (категория – приложни програми) в индивидуалното класиране на Националната олимпиада по информационни технологии през 2018 г.  в Търговище.    \r\nДържавният глава връчи и сертификати в същата категория на младежи, представящи елитни учебни заведения от цялата страна.  \r\nНа церемонията в Гербовата зала на Дондуков 2 президентът Радев връчи и грамотите „Джон Атанасов – дебютен пробив в компютърните науки“ за ученици и студенти, постигнали през последната година високи резултати с авторските си проекти, както и сертификати „Джон Атанасов – проект с висок обществен принос“, които отличават индивидуални и екипни проекти.    \r\nНосители на сертификати за проект с висок обществен принос са Ива Цолова и Йоана Колева, съавтори на платформата JAMBA, проект на Фондация “Соушъл фючър”, която има за цел да осигури равен достъп до информация, образование и старт на кариерата. Със сертификати бяха отличени и Мартин Димитров и Лиляна Деянова – съавтори на платформата CIVI, както и Йордан Джамбазов,  технологичен ръководител на проекта „Университет с отворен код“, който помага на професионалисти и учащи се да доказват и развиват своята академична и кариерна идентичност отвъд национални и институционални рамки, предоставяйки им дигитален портфейл за съхранение на техните достижения, базиран върху дистрибутирана блокчейн технология.    \r\nС грамота за дебютен пробив в компютърните науки държавният глава отличи Ивайло Желев, ученик в ППМГ \"Васил Левски\", Смолян за проекта \"Обезшумяване на дигитални изображения\", който се фокусира върху редуцирането на дигиталния шум, присъстващ в радиографските изображения и приложение в обработката на рентгенови снимки и астрономически фотографии. Отличие в същата категория получиха и Иван Даниелов Иванов, ученик в Американски колеж, гр. София за научния му проект в сферата на изкуствения интелект - „Подобряване производителността на унитарни рекурентни невронни мрежи и тяхното приложение за решаване на различни проблеми от действителността“, както и Николай Пашов - Ученик в 91 НЕГ \"Проф. Константин Гълъбов\" в София за проектите: „Оптичен кардиограф“, „Farseer – Изготвяне на 3D Модели с Лазер и Камера“ и „Идентифициране на мозъчни клетки посредством Ненадзиравано Машинно Самообучение с Автоенкодер и Клъстеризация“. В същата категория Румен Радев връчи и сертификати на младежи, представящи елитни учебни заведения от цялата страна.    \r\nВ словото си на церемонията президентът Румен Радев изтъкна големия брой участници в тазгодишното издание на инициативата. „Това ни дава основание за гордост и надежда. Немалка част от Вас работят и учат по света, но където и да сте в институти, научни центрове и звена, Вие го правите с мисъл за България и се връщате тук с плодовете на Вашия труд“, подчерта още президентът. Държавният глава и неговата съпруга Десислава Радева поздравиха лауреатите в президентската инициатива Награда „Джон Атанасов“ за 2018 гoдина.", "date": "2018.10.04", "title": "Д-р Петър Цанков е носителят на голямата Награда „Джон Атанасов“ за 2018 година"}
{"url": "http://www.focus-news.net/news/2018/10/04/2574647/premierat-boyko-borisov-katsna-v-odesa.html", "text": "Премиерът Бойко Борисов кацна в Одеса, предаде репортер на  Агенция „Фокус“ . Министър-председателят е на двудневно посещение в Украйна. В рамките на визитата си министър-председателят ще проведе среща с украинския президент Петро Порошенко. Заедно с него Борисов ще направи и инспекция на ремонтирания път М15 Одеса – Рени. Министър-председателят ще участва в тържественото честване на 160-ата годишнина от създаването на Болградската гимназия „Г. С. Раковски“, на която правителството отпусна 150 хиляди лв. безвъзмездна финансова помощ по повод годишнината й. \r\nВицепремиерът Валери Симеонов и министърът на образованието и науката Красимир Вълчев са част от водената от премиера делегация. \r\nДеница КИТАНОВА", "date": "2018.10.04", "title": "Премиерът Бойко Борисов кацна в Одеса"}
{"url": "http://www.focus-news.net/news/2018/10/04/2574652/faz-deset-dni-predi-izborite-v-bavariya-reytingat-na-hss-se-srina-s-oshte-dva-protsenta.html", "text": "Десет дни преди изборите за регионален парламент на Бавария, рейтингът на управляващия в Мюнхен Християнсоциален съюз (ХСС) се срина с още два процента, съобщава националният ежедневник  Die Frankfurter Allgemeine Zeitung . \r\nКъм настоящия момент партията на Хорст Зеехофер може да разчита на подкрепата на 33% от избирателите, с два по-малко в сравнение с предходния месец, показват резултати от последните проучвания на общественото мнение. „Зелени“ събират подкрепата на 18% от гласоподавателите, Германската социалдемократическа партия (ГСДП) и „Свободни избиратели“ – 11%. „Алтернатива за Германия“ губи един процент от подкрепата (10%). Последни са Свободната демократическа партия (СвДП) със шест на сто и „Левица“, която остава малко под петпроцентовата бариера.  Тереза Герова", "date": "2018.10.04", "title": "FAZ: Десет дни преди изборите в Бавария: Рейтингът на ХСС се срина с още два процента"}
{"url": "http://www.focus-news.net/news/2018/10/04/2574653/kmetat-na-velingrad-d-r-kostadin-koev-initsiira-sreshti-razgovori-s-grazhdanite-za-problemite-na-grada.html", "text": "Кметът на Община Велинград  д-р Костадин Коев инициира срещи-разговори с гражданите за проблемите на Велинград, съобщи за  Радио „Фокус“ – Пазарджик  Бояна Кирилова от общинската администрация. „В три поредни вторника от месец октомври кметът на община Велинград д-р Костадин Коев инициира срещи – разговори с обществеността в трите квартала на града. Гражданите ще могат да поставят свои въпроси и наболели теми, които касаят състоянието и развитието на нашия град. Дискусиите ще се проведат от 18,30 часа в читалищата на трите квартала. Датите са съответно – 9 октомври в квартал „Чепино“, 16 октомври – квартал „Лъджене“ и 23 октомври – квартал „Каменица“, каза още Кирилова. Тя допълни, че от общината очакват и всички велинградчани, които имат идеи и искат града да просперира. \r\nВаня НИКОЛОВА", "date": "2018.10.04", "title": "Кметът на Велинград д-р Костадин Коев инициира срещи-разговори с гражданите за проблемите на града"}
{"url": "http://www.focus-news.net/news/2018/10/04/2574654/sport-yuliya-stamatova-i-gabriela-mihaylova-sa-na-chetvartfinal-na-sozopol-santa-marina-kap.html", "text": "Българските тенисистки Юлия Стаматова и Габриела Михайлова се класираха за четвъртфиналите на международния турнир по тенис за жени „Созопол Санта Марина Къп“ с награден фонд 15 000 долара, след като спечелиха трудно в три сета днешните си срещи от втория кръг. Турнирът, който продължава до неделя на кортовете на Тенис център „Санта Марина“ в Созопол, е от календара на Международната федерация по тенис (ITF) и е валиден за световната ранглиста за жени. \r\nПоставената под №1 Юлия Стаматова се наложи над Зиновия Ванева с 6:3 4:6 6:2 след 2 часа и 21 минути игра. Следваща съперничка на водачката в схемата ще бъде Илай Йорюк (Турция), отстранила днес състезаващата се за Турция Хюлия Есен с 6:3 7:6(3). Стаматова и Йорюк са играли три пъти досега една срещу друга – два пъти в Созопол в предните две години – като мачовете им винаги са продължавали по три сета, а българката води с 2:1 победи. \r\nГабриела Михайлова, която е под №7 в основната схема, победи Кристина Милетич (Сърбия) с 6:1 4:6 6:3 и се класира за втория си четвъртфинал на турнир от календара на ITF през тази година. Утре 22-годишната българска тенисистка ще срещне в спор за място в полуфиналите №4 в схемата Анна Уколова (Русия). Тя отстрани днес друга българка – Цвети Йотова – с 6:0 6:3 за по-малко от час. \r\nПоследната българска представителка в осминафиналите Любослава Перухова загуби от германката Франциска Комер с 3:6 1:6. На двойки българското участие приключи в полуфиналите, след като Дария Радулова и румънката Оана Смаранда Корнеану загубиха от Габриела Дука и Мария Виктория Негоита (и двете от Румъния) с 4:6 2:6. Другите финалистки са рускините Алина Силич и Анна Уколова, а финалът е утре след четвъртфиналите поединично. \r\nМеждународният турнир за жени „Созопол Санта Марина Къп“ е последното състезание за този сезон от богатия календар на Тенис център „Санта Марина“, който се реализира в партньорство с Община Созопол и БФТ. През 2018 г. комплексът е домакин на 3 международни турнира – за мъже, за жени и за юноши и девойки до 18 г., на редица държавни и регионални турнири от календара на БФТ, както и на множество любителски, детски и други прояви. Тук в предишните години са се провеждали и Европейско първенство по плажен тенис, турнир от световното отборно първенство за мъже за Купа „Дейвис“ и т.н. \r\nВенцислав ДРАГОМАНОВ \r\nЕдноименният тенис център в китното и зелено ваканционно селище “Санта Марина” в Созопол разполага с 8 “Грийн Сет” корта (ITF сертифицирана акрилна настилка) с фантастична гледка към морето. В последните години в тенис курорта са проведени над 30 престижни национални и международни състезания, над 500 състезатели от повече от 50 страни са взели участие в турнирите в Созопол.", "date": "2018.10.04", "title": "Спорт: Юлия Стаматова и Габриела Михайлова са на четвъртфинал на „Созопол Санта Марина Къп“"}
{"url": "http://www.focus-news.net/news/2018/10/04/2574655/krasimira-anastasova-kmet-na-obshtina-dolni-chiflik-okolo-60-000-leva-sa-vlozheni-za-izkarpvane-na-dupki-i-patni-neravnosti-prez-letniya-sezon.html", "text": "Около 60 000 лева са вложени за изкърпване на дупки и пътни неравности  през летния сезон. Това каза в интервю за  Радио „Фокус“ – Варна  кметът на Община Долни чифлик Красимира Анастасова. Тя отбеляза, че към началото на октомври състоянието на общинските пътища се преценява като добро и няма пътни участъци във фрапиращо лошо състояние. Кметът Красимира Анастасова посочи, че във връзка с началото на новата учебна година пред всички училища и детски градини е освежена хоризонталната пътна маркировка, включително и пешеходните пътеки. „Там, където е необходимо, са поставени и нови пътни знаци“, добави Красимира Анастасова. \r\nМарияна ВАЛЕНТИНОВА", "date": "2018.10.04", "title": "Красимира Анастасова, кмет на Община Долни чифлик: Около 60 000 лева са вложени за изкърпване на дупки и пътни неравности през летния сезон"}
{"url": "http://www.focus-news.net/news/2018/10/04/2574656/makfaks-makedoniya-globiha-milorad-dodik-zaradi-ezik-na-omraza-v-predizbornata-mu-kampaniya.html", "text": "Президентът на Република Сръбска Милорад Додик бе наказан с парична глоба заради език на омраза в предизборната му кампания, предава македонската информационна агенция  „Макфакс“ . \r\nЦентралната избирателна комисия (ЦИК) на Босна и Херцеговина глоби кандидата на Съюза на независимите социалдемократи (СНСД) за член на тристранното председателство с пет хиляди конвертируеми марки, около 2 500 евро, заради език на омразата по време на предизборната кампания. На свой ред партията бе глобена със седем хиляди конвертируеми марки, или около 3500 евро. \r\n„На предизборен митинг в Билек на 22 септември Додик е използвал език, който би могъл да подтикне някои към насилие или разпространението омраза\", се уточнява в решението на ЦИК. \r\nВъв въпросната реч Додик отправи заплахи към Давор Драгичевич, баща на убитото момче, който от 20 септември денонощно пребивава на централен площад в Баня Лука. „Какво ще направи той? Изнесе си леглото на площада и си помисли, че това е супер. На 8 октомври вече няма да го има\", закани се президентът на Република Сръбска.   \r\nДодик бе глобен и заради заплахи към политика Дражен Дунджир, отправени на същия митинг. Тереза Герова", "date": "2018.10.04", "title": "„Макфакс“ (Македония): Глобиха Милорад Додик заради \"език на омраза\" в предизборната му кампания"}
{"url": "http://www.focus-news.net/news/2018/10/04/2574657/prof-nedim-gendzhev-neobhodimo-e-da-se-vavede-yasen-angazhiment-na-darzhavata-otnosno-obrazovanieto-na-duhovni-kadri.html", "text": "Необходимо е да се въведе ясен ангажимент на държавата относно образованието на духовни кадри, но това липсва в  предложените от ГЕРБ, БСП и ДПС поправки в Закона за вероизповеданията. Това каза в обзорното предаване „Това е България“ на  Радио „Фокус“  председателят на Висшия мюсюлмански духовен съвет на мюсюлманското духовно изповедание проф. Недим Генджев и защити законопроекта на ПГ на „Обединени патриоти“. \r\n„Те въвеждат необходимите и еднакви за всички вероизповедания в страната отговорност и задължения с гарантираща прозрачност на съответните учения и предотвратяването на превръщането им в политическа религия. За целта са предложени промени в глава втора от закона, в която освен правото на вероизповедание, са включени и правата и задълженията на вероизповеданията и религиозните общности. Въведените нови изисквания се прилагат за всички, като се спазва респектът от националното законодателство, гарантира се светският характер на националното устройство и се налагат санкции, съобразно нарушенията при рискове за националната сигурност.“ \r\nПроф. Недим Генджев каза още, че Законът за вероизповедaнията не трябва да допуска религиозен радикализъм и добави, че финансирането на вероизповеданията трябва да става ясно и всички религиозни институции трябва задължително да декларират банковите си сметки в Сметната палата.", "date": "2018.10.04", "title": "Проф. Недим Генджев: Необходимо е да се въведе ясен ангажимент на държавата относно образованието на духовни кадри"}
{"url": "http://www.focus-news.net/news/2018/10/04/2574650/dimitris-tsanakopulos-govoritel-na-gratskoto-pravitelstvo-zoran-zaev-ima-i-drugi-optsii-za-prokarvane-na-neobhodimite-konstitutsionni-promeni.html", "text": "Говорителят на правителството на Гърция Димитрис Цанакопулос подчерта, че министър-председателят на Македония Зоран Заев има политическа мощ и много опции за прокарване на необходимите конституционни промени за името, но така и не поясни какви според него са те, предава излъчващият на албански език скопски телевизионен канал  „Алсат-М“ . \r\nЦанакопулос подчерта, че Атина следи внимателно сроковете за изпълнението на задълженията, поети от Скопие с подписването на договора за името, след което ще стане възможно ратифицирането му в гръцкия парламент. \r\n„Има политически опции, които Заев може да приложи, за да се стигне до промени в Конституцията. В момента обаче не искам да коментирам вътрешно-политически събития. Той има голяма политическа власт, с която разполага, за да изпълни основните предпоставки, т.е. промяната на Конституцията, и ние го приветстваме и поздравяваме. Следим отблизо и подкрепяме тази голяма стъпка, за да продължим целия процес и да не изгубим тази голяма възможност, защото това наистина ще бъде в наш ущърб\", са думите на Цанакопулос, които телевизията привежда. Тереза Герова", "date": "2018.10.04", "title": "Димитрис Цанакопулос, говорител на гръцкото правителство: Зоран Заев има и други опции за прокарване на необходимите конституционни промени"}
{"url": "http://www.focus-news.net/news/2018/10/04/2574658/dimitar-shopov-tsentrove-za-obshtestvena-podkrepa-v-dupnitsa-s-agresivni-detsa-tryabva-da-se-raboti-mnogo-tarpelivo-kato-spetsialistite-izpolzvat-razlichni-metodi.html", "text": "С агресивни деца трябва да се работи много търпеливо, като специалистите използват различни методи. Това каза за  Радио „Фокус“- Пирин  Димитър Шопов, управител на двата центъра за обществена подкрепа в Дупница. „Психолозите прилагат анкети и тестове, а арт терапевтите различни техники за намаляване на агресивността. Изработват се антистрес топки и приказкотерапия. Екипът постоянно надгражда уменията си и отива на специализирани обучения, а по този начин все повече се развива, за да бъде ефективен“, каза още Шопов. \r\nЛора КАЛЧЕВА", "date": "2018.10.04", "title": "Димитър Шопов, центрове за обществена подкрепа в Дупница: С агресивни деца трябва да се работи много търпеливо, като специалистите използват различни методи"}
{"url": "http://www.focus-news.net/news/2018/10/04/2574646/dsi-ima-obstoyatelstva-pri-koito-vmro-dpmne-shte-glasuva-za-konstitutsionni-promeni.html", "text": "Според „Демократичен съюз за интеграция“ (ДСИ) на Али Ахмети не бива да се бърза с организирането на предсрочни парламентарни избори в Македония, съобщава скопската електронна медия  „НОВА“ . \r\nОт партията подчертават, че най-напред трябва да бъде предприет опит за формирането на парламентарно мнозинство за прокарване на конституционните промени за името на Македония. \r\n„При сегашните обстоятелства, депутатите от ВМРО-ДПМНЕ казват, че няма да гласуват, но нека да видим при какви обстоятелства биха гласували, защото председателят на ВМРО-ДПМНЕ Мицковски заяви, че ако мнозинството е „за\", членовете на опозицията биха гласували за конституционните промени. Така че има условия, при които биха гласували\", заяви високопоставен член на ДСИ пред „НОВА“, без конкретно да посочва по какъв начин ще се опитат да убедят депутатите от опозицията да дадат съгласието си за конституционните промени. \r\nЗа да се проведат изборите в края на ноември, Събранието трябва да бъде разпуснато на 10 октомври. Учредителната сесия трябва да се проведе най-късно 20 дни след изборите, а след свикването на парламента, президентът на Македония трябва да връчи мандат за съставяне на правителство на кандидат на партията или партиите с мнозинство в парламента. \r\nМакедония трябва да приеме конституционни изменения до края на годината съгласно споразумението с Гърция, за да стане възможно ратифицирането на договора в парламента в Атина, а след това – страната да бъде приета в НАТО. Ако Македония не изпълни договора, тя не само няма да се присъедини към НАТО, но и няма да започне преговорите за членство в ЕС, припомня медията. Тереза Герова", "date": "2018.10.04", "title": "ДСИ: Има обстоятелства, при които ВМРО-ДПМНЕ ще гласува за конституционни промени"}
{"url": "http://www.focus-news.net/news/2018/10/04/2574660/reuters-referendum-za-vlizane-v-es-mozhe-i-da-e-podhodyashta-myarka-za-turtsiya-zayavi-redzhep-tayip-erdogan.html", "text": "Референдум за встъпване в Европейския съюз може и да е подходяща мярка за Турция, заяви президентът на страната Реджеп Тайип Ердоган, добавяйки че ще обсъди подобна стъпка със своите министри, предава  Reuters . \r\n„Вече е 2018 година, а те все още ни карат да чакаме“, заяви Ердоган по време на форум в Истанбул. „Трябва да се обърнем към 81 милиона души и да видим какво ще е тяхното решение (относно приемането на Турция в ЕС)“, посочи той.  Йонислав Дочев", "date": "2018.10.04", "title": "Reuters: Референдум за влизане в ЕС може и да е подходяща мярка за Турция, заяви Реджеп Тайип Ердоган"}
{"url": "http://www.focus-news.net/news/2018/10/04/2574659/v-ministerstvoto-na-finansite-be-podpisano-sporazumenie-za-razvitie-na-vodniya-sektor-v-razmer-na-115-hil-evro-obzor.html", "text": "В Министерството на финансите се състоя церемония по подписване на оперативно споразумение за изпълнение на Финансов инструмент за развитие на водния сектор между Фонда на фондовете и Европейската банка за възстановяване и развитие. Със споразумението на Банката се възлага мандат за управление на средства в размер на 115 млн. евро и се очаква тя да мобилизира съфинансиране в минимум същия размер. Финансовият инструмент, финансиран по Оперативна програма „Околна среда“ 2014-2020 г., ще подпомогне инфраструктурните проекти във ВиК сектора и е насочен към вече консолидираните ВиК дружества. Инструментът е въведен с цел инвестиция на ВиК сектора в България. Той е насочен към допълнително безвъзмездно финансиране от ОПОС за финансиране на допустими проекти на Вик операторите. С подписване на споразумението се очаква 220 хил. български граждани да имат по-качествено водоснабдяване, а при 1.5 млн. души да бъдат подобрени системи за преработване на отпадъчните води. Този проект ще допринесе и за подобряване на околната среда. Бъдещите инвестиции са съобразени с плановете за намаляване на загубите на вода, с оглед предвидените инвестиции за реконструкция и реновиране на старата инфраструктура.  \r\nПри подписване на споразумението присъства и  министърът на околната среда и водите Нено Димов . Според него този финансов инструмент ще подобри качество на живот на българските граждани и ще помогне за опазването на околната среда. Пред журналисти Димов обясни, че това споразумение ще подпомогне водния сектор в България, защото той ще гарантира, чрез търговски банки, отворения ресурс от началото на юли за над 1.5 млрд. лв., който ще е достъпен за 14 ВиК дружества. По думите му периодът за отпускане на средствата е за 15 години, което според министър Димов е достатъчно време дружествата да могат да реализират и върнат взетите заеми. \r\nОт своя страна  зам.-министърът на финансите Маринела Петрова  коментира, че с този проект сме успели да докажем, че финансовите инструменти могат да бъдат управлявани добре и на територията на страната. Според нея това споразумение е знаково, защото самият инструмент се оказва важен орган. Зам.-министър Петрова обясни, че проектът е от значение, не само за широката публика, но и за крайния бенефициент с предложенията, които са достигнали до потребителите.  \r\nНа събитието присъства и  зам.-министърът на регионалното развитие и благоустройството Малина Крумова . Пред журналисти тя изтъкна, че устойчиво развитие и постигане на високо качество от ВиК услугите, не може да се постигне само и единствено с публичен ресурс или от средства събирани от потребители под формата на такси. Според нея е важно да се търсят и други финансови източници, за да продължава да се подобрява водният сектор.  \r\nДаяна ДЮЛГЕРОВА", "date": "2018.10.04", "title": "В Министерството на финансите бе подписано споразумение за развитие на водния сектор в размер на 115 хил. евро (ОБЗОР)"}
{"url": "http://www.focus-news.net/news/2018/10/04/2574661/shumen-predstaviteli-ot-chitalishteto-v-selo-osmar-shte-gostuvat-na-tarzhestvata-po-povod-160-godini-ot-sazdavaneto-na-bolgradskata-gimnaziya.html", "text": "Представители от читалището в село Осмар, община Велики Преслав, ще гостуват на тържествата по повод 160 години от създаването на Болградската гимназия. Това съобщи за  Радио „Фокус“- Шумен  Анета Недялкова, секретар на читалище „Съгласие- 1882“. Поканата е отправена от директора на гимназията. В честването ще се включат трима представители от читалищното настоятелство, като тържествената проява ще се състои на 5 октомври. Гостите от село Осмар са подготвили подарък по повод годишнитата- картината „Цар Симеон“ на българския художник проф. Димитър Гюдженов, с техника Дигитално мастило. . „Подаръкът е препратка както към 1125-тата годишнина от Преславския църковно-народен събор и обявяването на Преслав за столица на българската държава, така и  символ на желанието на Цар Симеон Велики бългаският народ да бъде просветен и да има книжнина“, заяви Анета Недялкова. \r\nИвелина ИВАНОВА", "date": "2018.10.04", "title": "Шумен: Представители от читалището в село Осмар ще гостуват на тържествата по повод 160 години от създаването на Болградската гимназия"}
{"url": "http://www.focus-news.net/news/2018/10/04/2574678/ivan-vasilev-lrs-sokol-1911-blagoevgrad-proveden-e-seriozen-instruktazh-za-bezopasnost-s-vsichki-predstaviteli-i-rakovoditeli-na-lova.html", "text": "Проведен е сериозен инструктаж за безопасност с всички представители и ръководители на лова. Това каза за  Радио „Фокус“ – Пирин  Иван Василев, председател на Ловно-рибарско сдружение (ЛРС) „Сокол-1911“-Благоевград. Той отбеляза, че ловният сезон съгласно заповед на министъра на земеделието и горите се е открил на 29-ти септември. „Обърнато е внимание за  инструктаж с всички ловни групи от гледна точка на мерките за безопасност. Ние не можем да приемем мерки за безопасност при туристите“, коментира председателят на ловното дружество. Той посочи, че по време на ловния сезон в гората има въоръжени ловци и всеки трябва да помисли за своята безопасност, както и че носи отговорност. „Практиката показва, че когато се ловува туристите не излизат в тези райони и сами си взимат мерки за безопасност,“ добави още Василев. По думите му е поставен и въпроса за дърводобивните фирми. „Съгласно Закона за горите и за лова и дивеча, когато е разрешен ловът по график от директорите на горски стопанства не трябва да се осъществява друга дейност, както дърводобивна, така и транспортна, за да не се стигне до инциденти. При отделни случаи, когато те се обадят предварително на Управителния съвет, че е необходимо да се направи извозване в определен район, може да се помисли как може да се осъществи“ каза още Иван Василев. \r\nДенис НИКИФОРОВ", "date": "2018.10.04", "title": "Иван Василев, ЛРС „Сокол-1911“-Благоевград: Проведен е сериозен инструктаж за безопасност с всички представители и ръководители на лова"}
{"url": "http://www.focus-news.net/news/2018/10/04/2574679/sport-zapochnaha-machovete-ot-vtoriya-krag-na-liga-evropa.html", "text": "Започнаха 12 мача от втория кръг на Лига Европа. Българският шампион Лудогорец гостува в Цюрих, където ще търси задължителна победа. След загубата от Леверкузен и победата на Цюрих срещу АЕК Ларнака в Кипър, Лудогорец трябва да успее днес на стадион „Летцигрунд\". Победата е най-добрият вариант, при който разградчани ще минат пред Цюрих и след големия фаворит Леверкузен, който едва ли ще има трудности срещу АЕК Ларнака у дома.", "date": "2018.10.04", "title": "Спорт: Започнаха мачовете от втория кръг на Лига Европа"}
{"url": "http://www.focus-news.net/news/2018/10/04/2574680/blagoevgrad-tsentarat-za-lichnostno-i-tvorchesko-razvitie-posreshtna-svoite-vazpitanitsi-za-novata-uchebna-2018-2019-godina.html", "text": "Заместник- кметът по култура и хуманитарни дейности на община Благоевград, Христина Шопова официално откри новата учебна година в Центъра за личностно и творческо развитие на децата на Благоевград. Това съобщиха от пресцентъра на  Община Благоевград . Тя поздрави всички ученици, преподаватели и родители от името на кмета на община Благоевград д-р Атанас Камбитов и от свое име. „Поставяме началото на една творческа година, в която тези прекрасни деца, бъдещето на Благоевград, отново ще ни карат да се гордеем. Благодаря на родителите, които водят децата си в Центъра и ги подкрепят. Община Благоевград се стреми да създава добри условия за децата“, каза в начало на приветствието си заместник-кметът Христина Шопова. Тя поздрави преподавателите в ЦЛТРБ за успешната работа и високите резултати „Благодаря Ви, че за краткото време, от момента на създаване на Центъра досега, Вие, показахте, че най-важното са децата. Вие работите ежедневно със сърце и душа. С всяка година, децата, които посещават Центъра са все повече – това показва, че вие се справяте добре.“, каза още Христина Шопова. По време на събитието, заместник-кметът, сподели добрата новина, че скоро започва ремонтът на фоайето на Младежки дом, което ще се превърне в място за културни прояви. \r\nНачалото бе поставено на площад „Народни будители“, където се събраха гости,  родители, преподаватели и малките таланти от Центъра.  \r\nПо време на тържеството, бяха презентирани всички школи, а възпитаниците на Центъра показаха всичко научено и усвоено до момента. Учениците показаха отличната дейност на Центъра, чрез рисуване, пеене, танцуване и други.  \r\nОт миналата учебна година в  Център за личностно и творческо развитие на децата на Благоевград бяха открити две нови школи. Една от тях е  Школата по цигулка с ръководител Стоил Богданов. „Приключенски клуб“ също стана част от семейството на Центъра от миналата година.  \r\nОт тази учебна година най- новото попълнение в Центъра е школата по пиано. Преподавател е Милена Томанова, която вече посрещна първите си ученици.  \r\nОбщина Благоевград пожелава успешна година на всички възпитаници и техните ръководители в Център за личностно и творческо развитие на децата на Благоевград!", "date": "2018.10.04", "title": "Благоевград: Центърът за личностно и творческо развитие посрещна своите възпитаници за новата учебна 2018/ 2019 година"}
{"url": "http://www.focus-news.net/news/2018/10/04/2574683/pazardzhik-chetirima-sa-zabolelite-ot-marsilska-treska-v-oblastta-prez-mesets-septemvri.html", "text": "Спокойна е епидемиологичната обстановка през изминалия месец, съобщиха от  Регионалната здравна инспекция в Пазарджик . През септември са регистрирани 144 случая на остри респираторни заболявания като пневмониите са 7. По 5 случая на заболели от ротавирусен гастроентерит и ентероколити са регистрирани през периода от 1 до 31 септември, по 4 са случаите на салмонелоза и на заболели от марсилска треска, двама са се разболели от дизентерия, а по един са случаите на болни от хепатит, варицела, туберкулоза, сифилис и хеморагична треска с бъбречен синдром.", "date": "2018.10.04", "title": "Пазарджик: Четирима са заболелите от марсилска треска в областта през месец септември"}
{"url": "http://www.focus-news.net/news/2018/10/04/2574684/ekipat-na-obshtinski-institut-starinen-plovdiv-specheli-finansirane-ot-ministerstvo-na-kulturata-za-proekt-za-populyarizirane-na-evropeyskoto-izkustvo.html", "text": "Екипът на Общински институт (ОИ) „Старинен Пловдив” спечели финансиране от Министерство на културата по проект за „Събития за популяризиране на съвременното европейско изкуство в рамките на Комуникационната стратегия на Република България за Европейския съюз”. Това съобщиха от  Община Пловдив . \r\nВ „Годината на европейското културно наследство“, Общинският институт реши да заложи на аудио-визуалните технологии на 21-ви век за представяне на картините на именития български художник Златю Бояджиев и чрез тях по атрактивен начин да бъде почетен българския принос към богатството на европейската култура. \r\nИдеята на проекта е свързана с реализацията на едно своеобразно „преплитане“ на класиката и новите технологии, на идиличния творчески заряд на един знаменит български художник и изразните средства на XXI век. Чрез този „мост между минало и настояще“ пловдивчани и гостите на града ще имат възможност да присъстват на художествено-музикална 3D проекция с лазерни ефекти по избрани картини от творчеството на Златю Бояджиев. \r\nСъбитието ще е в рамките на два поредни дни –  12 и 13 октомври, от 19:00 до 21:00 ч. пред къщата- музей „Златю Бояджиев“ (къщата на д-р Стоян Чомаков нa ул. „Съборна“ № 18), където се намира постоянната експозиция на големия български творец. \r\nХудожествено-музикалната 3D проекция с лазерни ефекти има за цел да популяризира сред максимално широка аудитория творчеството на Златю Бояджиев, един голям творец чиито платна безспорно съчетават българските художествени традиции с богатото наследство на европейското изобразително изкуство. \r\nОще в началото на 2018-та и по повод Българското председателство на ЕС, експозиция на Златю Бояджиев бе представена във Виена. Там тя предизвика широк обществен отзвук и огромен интерес от страна на публиката. Изкуствоведите считат, че точно Златю Бояджиев е живописецът, претворил най-колоритно българския бит. А неговата човешка воля и сила на характера да продължи да твори след преживените здравословни катаклизми са вдъхновяващ пример за хората с увреждания, затова те са и една от целевите аудитории на проекта. \r\nЧрез 3D проекцията с лазерни ефекти ще се популяризира също и прекрасната къща на д-р Стоян Чомаков – обект от богатото архитектурно наследство на Стария Пловдив, в който от 1984 г. се помещава постоянната експозиция с творби на Златю Бояджиев. \r\nСъвременната история на Чомаковата къщата се свързва с множество културни събития, които през годините са се превърнали в знакови за Стария град и Пловдив. Освен ежедневните и многобройни посещения на туристи, често там се организират и специални събития за различни целеви групи. По време на приключилите само преди дни „Празници на Стария град“ под мотото  „По Трихълмието на времето“, Общинският институт вече реализира три събития, посветени на личността и творчеството на Златю Бояджиев. \r\nПрезентацията „Ръцете говорят“ представи най – новите проучвания върху символите, кодирани в платната на големия художник. В работилницата „Децата говорят“, чрез творчеството на Златю Бояджиев деца-творци се запознаха с различни рисувателни техники и дактилната азбука. С музикално-лазерно шоу „Светлината говори“ по мотиви на рапсодия „Вардар“ и светлинни ефекти бе показана красотата на фасадата на Чомаковата къща, в която е постоянната експозиция „Зл. Бояджиев“. \r\nНовият проект за художествено-музикална 3D проекция с лазерни ефекти ще бъде естествено продължение на събитията. По време на двете вечери, през които ще се осъществи лазерната визуализация на картините на Златю Бояджиев, публиката – жители и гости на града и желаещите хора с увреждания ще могат да се докоснат до творчеството на големия художник, преодолявайки обичайните архитектурни пречки за достъп до колекцията на класика. Предвидено е 3D проекцията с лазерни ефекти да бъде заснета и с дрон, ще бъде създаден и специален филм, посветен на събитието. \r\n „Проектът е естествено продължение на усилията на ОИ „Старинен Пловдив“ да популяризира културното наследство на „Пловдив – Европейска столица на културата – 2019“. Със средствата на визуалните технологии на 21-ви век бихме искали не само да представим по-атрактивно българското духовно богатство, но и да привличаме все повече и по-млада аудитория. Използването на къщите и пространствата  в Стария град, Малката Базилика, Римският стадион като сцена за представяне на европейската културна памет са само малка част от нашите бъдещи планове. Важно за нас е да работим за разширяване на целевата група посетители като цяло, но и да създаваме условия за по-лесен достъп за хората с опорно-двигателни увреждания. Вече имаме реализирани проекти в тази посока, такъв пример е рампата за хора с увреждания в Балабановата къща. Имаме още много идеи, които се надяваме да реализираме с времето, защото сме убедени, че Пловдив има какво да покаже! И защото Старият град е нещо уникално, а духът и атмосферата не могат да бъдат разказани. Те трябва де се преживеят лично!“, отбеляза още директорът на ОИ „Старинен Пловдив“ Йордан Илиев.", "date": "2018.10.04", "title": "Екипът на Общински институт „Старинен Пловдив” спечели финансиране от Министерство на културата за проект за популяризиране на европейското изкуство"}
{"url": "http://www.focus-news.net/news/2018/10/04/2574682/reuters-italiya-othvarli-opaseniyata-e-es-shte-otkazhe-byudzhetniya-y-plan.html", "text": "Правителството на Италия отрече опасенията, че Европейската комисия ще отхвърли плана му за повишаване на дефицита през следващата година и сигнализира, че няма да отстъпи, дори под пазарен натиск, предава  Reuters . \r\nГоворейки за многогодишните бюджетни цели, които трябва да бъдат преразгледани от Брюксел до средата на октомври, заместник-министърът на икономиката Масимо Гаравалия заяви: „ (Планът) Или ще бъде приет, или не, но това не е проблемът. Ние сме по-фокусиране върху това, което се случва на пазарите“. \r\nГаравалия добави и че прогнозният растеж на БВП на правителството за следващата година ще бъде 1.6 процента. \r\nТази цел беше потвърдена по-късно и от министърът на икономиката Джовани Триа в писмо до ЕК, което призовава за „открит и конструктивен диалог“ относно бюджетния план. \r\nМинистърът на вътрешните работи Матео Салвини, говорейки по държавното радио „RAI“, заяви че дефицитът и разходите за следващата година са нужни за постигане на растеж и създаване на работни места и добави, че правителството няма да отстъпи. \r\n„Това е бюджет, който гледа в бъдещето и ние със сигурност няма да отстъпим“, заяви Салвини.  Йонислав Дочев", "date": "2018.10.04", "title": "Reuters: Италия отхвърли опасенията, е ЕС ще откаже бюджетния й план"}
{"url": "http://www.focus-news.net/news/2018/10/04/2574662/kurir-makedoniya-tsk-na-vmro-dpmne-shte-provede-vecherno-zasedanie.html", "text": "Централният комитет на ВМРО-ДПМНЕ ще проведе вечерно заседание, на което се очаква да бъдат потвърдени решенията от срещата в сряда на Изпълнителния комитет на партията, предава скопското електронно издание  „Курир“ . \r\nЦентралният комитет е най-високият орган за вземане на решения на партията, а заседанието се очаква да започне около 19:30 часа местно време (20:30 българско). \r\nПо време на срещата на Изпълнителния комитет в сряда, ВМРО-ДПМНЕ постави три искания – служебно правителство с мандат от 100 дена според Пържинския модел, нов главен прокурор и парламентарна анкетна комисия за референдума.  Йонислав Дочев", "date": "2018.10.04", "title": "„Курир“ (Македония): ЦК на ВМРО-ДПМНЕ ще проведе вечерно заседание"}
{"url": "http://www.focus-news.net/news/2018/10/04/2574651/sedem-baleno-i-spa-destinatsii-shte-badat-vklyucheni-v-kataloga-sas-sabitiya-s-koito-se-populyarizira-balgariya-obzor.html", "text": "Седем балено и СПА дестинации ще бъдат включени в каталога със събития, с които се популяризира България. Това стана ясно по време на заключителната кръгла маса по проекта, която се проведе в София. В дискусията взеха участие министърът на туризма Николина Ангелкова, зам.-кметът на София Тодор Чобанов, експерти и представители на бранша и на местната власт. \r\nМинистър Ангелкова посочи, че новите седем дестинации ще насърчат допълнително притока на повече туристи от България и чужбина към вътрешността на страната. „Можем да отчетем доста по-голям ръст на посещения и на чуждестранни, и на български туристи. По данните на НСИ за осеммесечието на 2018 г. – от януари до август, страната ни е посетена от близо 7 млн. чужди туристи, като ръстът в броя им е близо 6 на сто спрямо същия период на предходната година. За да можем да продължим тренда, е необходимо да засилим интереса към специализираните видове туризъм, сред които балнео и СПА, културно-историческите, винено-кулинарните и други профилирани маршрути заемат водещи позиции. Така ще постигнем стратегическата си цел за превръщане на България в конкурентна дестинация за качествен целогодишен туризъм“, каза още тя. \r\nНовите седем балнео и СПА дестинации обхващат общо 58 населени места в цялата страна, като интерактивната им карта ще бъде готова след около месец.  До около два месеца дестинациите ще бъдат включени и в платформата I love Bulgaria. Проверявайки дадена дестинация, потребителите ще могат да получават информация за минералните води в региона, за показанията и противопоказанията им, за климата, за какви заболявания и профилактики са подходящи, за СПА обектите с обществено предназначение, за близките туристически атракции и т.н. \r\nЦветилена СИМЕОНОВА", "date": "2018.10.04", "title": "Седем балено и СПА дестинации ще бъдат включени в каталога със събития, с които се популяризира България (ОБЗОР)"}
{"url": "http://www.focus-news.net/news/2018/10/04/2574685/sport-ludogorets-zagubi-kato-gost-na-tsyurih-s-01.html", "text": "Лудогорец загуби като гост на Цюрих с 0:1 в мач от втория кръг от Група „А“ на Лига Европа. На полупразния стадион „Летцигрунд\" голът отбеляза Виктор Палсон в 84-ата минута. В първия мач разградчани отстъпиха на сочения за фаворит в групата Леверкузен – паднаха у дома с 2:3 и с нулев актив са трети в групата с по-добра голова разлика от АЕК Ларнака. Лидери след две победи са отборите на Леверкузен и Цюрих.  \r\nДруги резултати: \r\nМилан – Олимпиакос 3:1 \r\nАндерлехт – Динамо Загреб 0:2 \r\nБордо – Копенхаген 1:2 \r\nРед Бул Залцбург – Селтик 3:1 \r\nЗенит – Славия Прага 1:0", "date": "2018.10.04", "title": "Спорт: Лудогорец загуби като гост на Цюрих с 0:1"}
{"url": "http://www.focus-news.net/news/2018/10/04/2574686/varna-zapochva-kampaniya-reproduktivnoto-zdrave-nasha-obshta-grizha.html", "text": "Начало на кампания „Репродуктивното здраве – наша обща грижа“ стартира утре-5-ти октомври, от 11.00 часа в зала „Варна“ на Община Варна. Организатор на събитието е фондация „Искам бебе“, в партньорство с Община Варна, СБАГАЛ „Проф. Д-р Димитър Стаматов“ и Медицинския университет. На срещата ще бъде даден отчет за работата на общинския фонд инвитро през последната година, съобщиха от  Общината . Кампанията предвижда специалистите по репродуктивно здраве и акушер-гинеколозите от АГ болницата да започнат поредица от информационни беседи, целящи да дават навременна информация на двойките с репродуктивни проблеми във Варна и региона. За целта, всеки последен петък от месеца, на територията на АГ болницата, ще се организират срещи със специалисти от цялата страна на тема „Ако бебето се бави“. Поканени ще бъдат и други експерти, работещи в сферата на проблемното забременяване – психолози, диетолози, холистични медици и др. В кампанията ще се включат и студенти по медицина, с които ще се споделят проблеми със зачеването при младите хора, за да може да се търси навреме помощ и специализирана информация, обясниха инициаторите от фондацията. \r\nНа 5-ти октомври, от 18.00 ч, в АГ болницата ще бъде първата среща с двойки с репродуктивни проблеми, на която ще присъстват и отговарят на въпроси проф. Д-р Емил Ковачев – акушер-гинеколог и специалист по асистирана репродукция, Радина Велчева и Валентина Иванова от фондация „Искам бебе“, Катя Иванова – психолог. \r\nЕкипът на „Искам бебе“ подготвя следващи „спирки“ на инициативата в цялата страна, като целта е да се обхванат различни специалисти и институции, ангажирани с репродуктивното здраве на младите хора у нас, желаното забременяване, качествено проследяване на бременност след асистирана репродукция и адекватни грижи за новороденото, съобщават от фондацията.", "date": "2018.10.04", "title": "Варна: Започва кампания „Репродуктивното здраве – наша обща грижа“"}
{"url": "http://www.focus-news.net/news/2018/10/04/2574687/ruskoto-posolstvo-oskvernyavaneto-na-pametnika-na-savetskata-armiya-vodi-do-naprezhenie-mezhdu-stranite-ni.html", "text": "Посолството на Русия в България изразява своето крайно възмущение от поредния акт на осквернение на Паметника на Съветската армия, който беше извършен в нощта на 3 срещу 4 октомври т.г. Това се посочва в позиция на  Посолството . \"За съжаление този монумент, изразяващ благодарност към войните, освободили Европа, и в частност България, от фашизма, дали своя живот за нашето мирно бъдеще, се превръща в трибуна за демонстрации на съмнителни политически убеждения. Нямайки смелост да заявяват своята позиция открито и честно, вандалите за пореден път се опитват да „изразят своето мнение“ с боя, осквернявайки монумента под закрилата на нощта\", се посочва в позицията. \r\nОт посолството уточняват, че България, чиято земя е пропита с руска кръв, винаги се е отличавала с уважение и внимателно отношение към историята. \"Крайно тревожно е да се види, че те се опитват да я вкарат в една позорна война с паметника. Такива действия не водят до нищо, освен напрежение и неразбирателство между нашите страни – а в това, уверени сме, нямат интерес нито руският, нито българският народ\", се казва още в позицията. Агенция „Фокус“  припомня, че не за пръв път паметникът е обект на вандализъм:  \r\nПрез септември 2018 г. паметникът беше напръскан с бяла боя, а стълбите, водещи към него бяха залети с масло.  \r\nПрез юли 2017 г. на паметника беше изписано „БКП са терористи\". \r\nПрез февруари 2014 г. надпис гласеше: „Слава на Украйна\" и „Капутин\". Изрисувано бе украинско знаме, а една от фигурите на войниците бе боядисана в синьо и жълто. \r\nПрез август 2013 г. в розово бяха боядисани фигурите на войниците от скулптурната композиция. Под тях надписи гласяха „България се извинява“ и „Прага '68\".  \r\nПрез  2011 г. войниците изобразяваха герои от комикси, сред които Супермен и Батман. Тогава надписът гласеше „В крак с времето\".", "date": "2018.10.04", "title": "Руското посолство: Оскверняването на паметника на Съветската армия води до напрежение между страните ни"}
{"url": "http://www.focus-news.net/news/2018/10/04/2574689/ria-novosti-dzhon-boltan-opredeli-radikalniya-islyam-kato-vodeshtata-zaplaha-za-sasht.html", "text": "Новата стратегия на САЩ за борба с тероризма предвижда радикалния ислям като „водещата заплаха“ за страната, заяви американският съветник по национална сигурност Джон Болтън, предава  РИА Новости . \r\n„Радикалните ислямски терористични групировки представляват водещата заплаха“, заяви той по време на брифинг в Белия дом. \r\nПри това Болтън отбеляза успехите на САЩ и техните съюзници в борбата с терористичната групировка „Ислямска държава“. По думите му, „халифатът“, който терористите са се опитвали да провъзгласят, е „практически унищожен“.  Йонислав Дочев", "date": "2018.10.04", "title": "РИА Новости: Джон Болтън определи радикалния ислям като „водещата заплаха“ за САЩ"}
{"url": "http://www.focus-news.net/news/2018/10/04/2574691/sport-bayer-leverkuzen-oglavi-vremennoto-klasirane-v-grupa-a-ludogorets-s-nula-tochki.html", "text": "Байер (Леверкузен) оглави временното класиране в Група \"А\" на турнира Лига Европа, след като надигра АЕК (Ларнака) на собствен терен с 4:2.  Головете отбелязаха Хаверц, Брант и Аларио два пъти в мача. Футболистите на Байер продължават да бележат средно по 3 попадения в своите мачове от турнира и с по-добра голова разлика са пред Цюрих, също с две победи.  \r\nЛудогорец загуби като гост на Цюрих с 0:1 на полупразния стадион „Летцигрунд\". Голът отбеляза Виктор Палсон в 84-ата минута. Така българският шампион е трети в групата с 6 точки зад лидерите.", "date": "2018.10.04", "title": "Спорт: Байер (Леверкузен) оглави временното класиране в Група \"А\", Лудогорец с нула точки"}
{"url": "http://www.focus-news.net/news/2018/10/04/2574690/telma-makedoniya-dsi-razglezhda-optsiyata-za-predsrochni-izbori.html", "text": "Повече от четири часа най-висшият партиен орган на Демократическия съюз за интеграция (ДСИ) – централното председателство, разглежда опцията за предсрочни парламентарна избори, за която се обявиха всички политически партии, в случай че не се осигури мнозинство от две трети в македонския парламент за ратифициране на договора от Преспа, предава скопският телевизионен канал  „Телма“ . \r\nЗа партията на Али Ахмети изборите не са разумно решение, но всички опции са отворени. \r\nГоворителят на ДСИ и вицепремиер по евроинтеграцията Буяр Османи отправи послание за междупартийно и междуетническо единствено за гласуването в македонския парламент за договора с Гърция, като в противен случай, както той посочи, държавата ще навлезе в още по-голяма криза. \r\nЗа разлика от ДСИ, останалите политически партии от албанския блок имат ясна позиция. От там открито заявиха, че са подготвени за извънредни парламентарни избори, ако договорът с Гърция не мине. \r\nКрилото на движението БЕСА на Африм Гаши, чрез съобщение информира, че е готово за избори, когато и да бъдат проведени те, но ситуацията е твърде сериозна и БЕСА призовава всички политически актьори да намерят решение в парламента. Подобна позиция има и крилото на БЕСА на Билял Касами. \r\nОт „Алианс за албанците“ заявиха пред „Телма“, че най-важно е договорът да мине в парламента. Но, независимо от изхода, те остават на позицията, че трябва да има извънредни избори, тъй като, както заявиха, правителството на Заев няма легитимност да води държавата.  Йонислав Дочев", "date": "2018.10.04", "title": "„Телма“ (Македония): ДСИ разглежда опцията за предсрочни избори"}
{"url": "http://www.focus-news.net/news/2018/10/04/2574693/zamestnik-vanshniyat-ministar-na-rusiya-sergey-ryabkov-novite-obvineniya-za-kiberataki-kam-rusiya-tryabva-da-posluzhat-kato-predlog-za-nalaganeto-na-sanktsii.html", "text": "САЩ, обвиняващи Русия в подготовката на кибератаки, се опитват да спасят фикцията за руска намеса в американските избори и да създадат допълнителен предлог за санкции, заяви заместник-министърът на външните работи на Русия Сергей Рябков в изявление, публикувано на уебсайта на министерството, предава  ТАСС . \r\n„Във Вашингтон всички се стараят силно да не позволят окончателното разпадане на старата фикция за „руска намеса в американските президентски избори през 2016 година“. Така че те се опитват да подкрепят новите си фалшификации, продължавайки да заблуждават своята и световната общественост, за да създават допълнителен предлог за санкции и други мерки за оказване на натиск върху нашата страна“, заяви Рябков. \r\nМосква предупреждава Вашингтон, че целенасоченото угнетяване на напрежението между две ядрени държави е опасен път, отбеляза той.  Йонислав Дочев", "date": "2018.10.04", "title": "Заместник-външният министър на Русия Сергей Рябков: Новите обвинения за кибератаки към Русия трябва да послужат като предлог за налагането на санкции"}
{"url": "http://www.focus-news.net/news/2018/10/04/2574692/kathimerini-turtsiya-predupredi-kipar-za-prouchvaneto-za-gazovi-zalezhi.html", "text": "Турция реагира гневно на решение на правителството на Кипър да покани чуждестранни компании да наддават за нова енергопроучвателна зона край бреговете на островната държава, по-известна като блок 7, предава електронното издание на гръцкия вестник  Kathimerini . \r\nВ изявление, министерството на външните работи на Турция заяви, че „решението на гръцко-кипърското правителство е доказателство, че равните права и интереси на турско-кипърската част по отношение на природните ресурси на острова, продължават да бъдат игнорирани“. От ведомството добавиха, че турско-кипърската общност е „съсобственик“ на острова. \r\nВ съобщението на министерството се казва още, че решението на Кипър „нарушава правата на нашата страна произтичащи от международното право“. В него се допълва, че проучвателни дейности могат да се провеждат само с позволението на Турция. \r\nАнкара заяви, че ще продължи да предприема всички необходими мерки за защита на своите права и няма да позволи на трети страни да провеждат проучвателни дейности за развиването на въглеводородни полета в региона.  Йонислав Дочев", "date": "2018.10.04", "title": "Kathimerini: Турция предупреди Кипър за проучването за газови залежи"}
{"url": "http://www.focus-news.net/news/2018/10/04/2574688/kathimerini-rusiya-zayavi-che-zapadnite-darzhavi-iskat-da-zavlekat-makedoniya-v-nato.html", "text": "Русия обвини Западните държави за това, че се опитват да завлекат Македония в НАТО, дори и след като избирателната комисия на балканската държава определи референдума в неделя – който одобри промяната на името с преобладаващо мнозинство – за невалиден заради ниската избирателна активност, предава електронното издание на гръцкия вестник  Kathimerini . \r\n„Въпреки факта, че водещите политици от страните-членки на ЕС и НАТО открито призоваха македонските граждани да гласуват в полза (на договора за името с Гърция), което вярваме че е неприемлива практика, всичко това приключи с провал“, заяви говорителят на руското външно министерство Мария Захарова. \r\n„Въпреки това, те приветстваха резултатите без да им мигне окото. В частност генералният-секретар на НАТО Йенс Столтенбер обеща да осигури членство на Скопие в Алианса най-рано в началото на 2019 година, оставяйки без съмнение това, че парламентите на Македония и Гърция ще приемат нужните решения“, добави тя. \r\n„Продължението на сериозната външна намеса във вътрешните работи на Македония е видимо. Целта е ясна – да бъде завлечена страната в Алианса на всяка цена“, посочи Захарова.  Йонислав Дочев", "date": "2018.10.04", "title": "Kathimerini: Русия заяви, че Западните държави искат да „завлекат“ Македония в НАТО"}
{"url": "http://www.focus-news.net/news/2018/10/04/2574681/maykite-na-detsa-s-uvrezhdaniya-napusnaha-sreshtata-na-koyato-zakonodatelna-izpalnitelna-vlast-i-ombudsman-debatiraha-problemite-im-obzor.html", "text": "Майките на деца с увреждания напуснаха срещата с народни представители и министри, на която трябваше да бъдат решени проблемите им. Майките настояват за промени в Закона за хората с увреждания, в Закона за личната помощ и Закона за социалните услуги. Срещата се проведе по инициатива на ГЕРБ.  На нея присъстваха министрите Кирил Ананиев, Красимир Вълчев и Бисер Петков, депутати от ГЕРБ и БСП, както и омбудсманът Мая Манолова. Заместник-председателят на Комисията по социална политика, председателстващ срещата и депутат от ГЕРБ Светлана Ангелова  заяви, че организираната среща е доказателство, че парламентът като институция търси реално решение на проблема им. „Идеята е публично да се представят всички гледни точки, за да спрат спекулациите. Темата е изключително чувствителна и злоупотребата с нея, с проблем, който е маркирал целия живот на голяма общност от хора е изключително некоректно и непродуктивно. Искам да подчертая, че сме тук, за да търсим заедно възможно най-добрите решения, които не само да звучат добре, но и да са работещи и приложими“, заяви още Ангелова. Тя посочи, че никой от политиците няма полза от противопоставяне. \r\nСпоред  заместник-председателя на ПГ на „БСП за България“ Антон Кутев  срещата с майките на деца с увреждания е шум в системата и няма да придвижи нещата напред . Той изрази мнение, че ГЕРБ лъжат и будалкат хората. По думите на Кутев такива срещи са правени, но нищо не се е променило, защото същите хора са били и там.  „Нямам съмнение в това, че министрите Бисер Петков и Ананиев имат желанието да свършат работата, но ви напомням, че министър Петков е министър от година и нещо. Проблемът стои от 7 години“, каза още Кутев и обвини депутатите от ГЕРБ. „Вие будалкате и лъжете хора, защото не излизат сроковете“, обърна се Антон Кутев към народните представители от ПГ на ГЕРБ.  Председателят на Социалната комисия към Народното събрание и депутат от ДПС д-р Хасан Адемов  заяви, че цялото правителство трябва да ангажира подкрепа на лицата с увреждания не само  в рамките на 150 млн. лв.,  а да помогне за решаването на проблемите.  Д-р  Адемов заяви, че отделно министерство няма да се справи с проблема. „На първо място трябва тук днес, сега да кажем кога Законът за хората с увреждания ще влезе в Народното събрание, за да може заедно със Закона за личната помощ да бъде гледан в комисиите в Народното събрание“, каза още д-р Адемов.  \r\nРазяснения на хората с уврежданията за придвижването на реформата и въпросите, които ги засягат и интересуват направиха представителите на изпълнителната власт.    Управляващите заявиха, че правят  всичко възможно, за да съгласуват многото позиции по законовите промени за хората с увреждания.  \r\nОт Здравно министерство се ангажираха до края на март 2019 г. да разработят стандартите за медицинските изделия и медицинските средства за хората с увреждания.  Министър Кирил Ананиев  заяви, че Министерство на здравеопазването е поело няколко ангажимента, които се изпълняват, както са договорени. „Една от важните задачи, която поехме като ангажимент е изграждането на информационната система“, коментира Ананиев. Министърът поясни, че в бюджета на НЗОК за следващата година се предвижда изменения, с които финансирането на медицинските изделия ще става чрез трансфер от Министерство на здравеопазването към НЗОК. Той поясни, че са изготвили законодателни текстове за изменение на Закона за здравето, които би трябвало да минат до края на годината. Министърът уточни, че по отношение на ТЕЛК от 1 януари 2019 г. в системата ще влизат всички стари данни до 2013 г. съответно всички хора с увреждания ще имат право на достъп. „Последното, което поехме като ангажимент, е свързано с Наредбата за медицинската експертиза. Наблюдаваме този процес. Разбрахме се да го направим на два етапа. Първият етап е до 31 декември, когато ще направим междинна оценка, вторият етап е 31 март, когато ще направим окончателната“, допълни министър Ананиев. \r\nОбразователното министерство  засегна  темата за личните асисетнти. От Министерството увериха, че в Закона за училищното и предучилищното образование няма ограничения за това.  Министърът на образованието Красимир Вълчев  посочи, че за миналата година 320 деца са подкрепяни от лични асистенти.  По думите на Вълчев към настоящия момент Законът за училищното и предучилищното образование не ограничава личните асистенти. „Готов съм да обсъдим конкретни предложения, ако трябва и работен формат да създадем“, заяви още Вълчев. Той уточни, че ще бъдат завишени стандартите за социална и образователна подкрепа.  Министър Бисер Петков  заяви още: „Това, което беше потвърдено и днес от премиера и от управляващата коалиция, че за политиките за хора с увреждания в бюджета ще бъдат осигурени допълнително 150 млн. лв. е значителен, незапомнен ръст в бюджета за тази политика“, каза Бисер Петков. По думите му това обезпечава и правата за месечна финансова подкрепа и целевите помощи. „Има предложение да се завиши месечната финансова подкрепа за една от групите на лица с увреждания“, каза министърът.  \r\nПо темата взе отношение и  обудсманът Мая Манолова , според която е крайно време е един лидер да поеме процеса за решаване на проблемите на хората с увреждания. По думите ѝ трите закона не могат да влязат заедно, защото Законът за социалните услуги е на фаза, на която ще влезе за обществено обсъждане на 15 октомври и ще се обсъжда до 15 ноември. Манолова посочи, че този проблем не вълнува само майките и само хората в палатковия лагер. „Очакванията бяха ясни – първо да се спре с прехвърлянето на топката“, каза тя и призова да не се политизира проблема и да се извадят ясни и реалистични срокове. Според я в основата на проблема е липсата на честност.  \r\nОт своя страна  майките на децата с увреждания  заявиха, че форумът, на който са  били поканени е бил пълна подигравка. Те уточниха, че на срещата е нямало законопроекти на масата. „Категорично възразяваме срещу опита протестът ни и желанието за реформа да бъдат оцветени политически“, допълниха те. По думите им това е плосък опит един болезнен проблем за обществото да бъде превърнат в дъвка.  Агенция „Фокус“  припомня:  \r\nВъв вторник  премиерът Бойко Борисов гарантира на майките на деца с увреждания, че в бюджета за 2019 г. ще има 150 млн. лв. повече, въпреки несъгласието на синдикати и някои коалиционни партньори „Разговарях с Мая Манолова по телефона, казах: „Мая, ти искаше 105, заделили сме 150“. Говорих с КНСБ и КТ „Подкрепа“ – с двата синдиката, те категорично са против. А знаете, че в тричленките и съставите, които събират работодатели, синдикати и браншовите организации, все пак всеки има мнение. И синдикатите, и работодателите са против. Възложил съм на ПГ на ГЕРБ, на социалния министър, даже му казах в к.к. \"Албена\", където е сдружението на общините да излезе и да го каже“, коментира Борисов и призова трите закона да се вкарат и да се гледат заедно.  \r\nДеница КИТАНОВА", "date": "2018.10.04", "title": "Майките на деца с увреждания напуснаха срещата, на която законодателна, изпълнителна власт  и омбудсман дебатираха проблемите им (ОБЗОР)"}
